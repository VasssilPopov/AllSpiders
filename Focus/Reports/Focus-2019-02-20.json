{"url": "http://www.focus-news.net/news/2019/02/20/2626025/faz-germaniya-opredeli-usloviyata-za-vdigane-na-zabranata-za-iznos-na-orazhiya-za-sauditska-arabiya.html", "text": "Министърът на външните работи на Германия Хайко Маас обвърза вдигането на забраната за износ на оръжие за Саудитска Арабия с постигането на напредък в мирния процес в Йемен, съобщава националният ежедневник  Die Frankfurter Allgemeine Zeitung . \r\n„Позицията на федералното правителство е, че доставките на оръжия за Саудитска Арабия и бъдещите решения в тази насока ще зависят от развитието на конфликта в Йемен“, подчерта първият дипломат на Берлин след  разговори с британския си колега Джеръми Хънт в Берлин. \r\nВраждуващите страни в Йемен започнаха мирни преговори в края на миналата година и сключиха предварително споразумение. Краят на въоръжения конфликт, който вкара страната от Арабския полуостров в дълбока хуманитарна криза, не се вижда, припомня изданието.  \r\nПрез март 2018 г. Съюзът (ХДС/ХСС) и Германската социалдемократическа партия постигнаха съгласие за забрана за износ на оръжия за страни, които са „пряко“ участващи във във войната Йемен. Саудитска Арабия води регионална коалиция от девет страни, които подкрепиха йеменски правителствени сили срещу подпомаганите от Иран шиитски бунтовници.  . Тереза Герова", "date": "2019.02.20", "title": "FAZ: Германия определи условията за вдигане на забраната за износ на оръжия за Саудитска Арабия"}
{"url": "http://www.focus-news.net/news/2019/02/20/2626026/blagoevgrad-trafikat-v-oblastta-e-s-normalna-intenzivnost.html", "text": "Трафикът в Благоевградска област е с нормална интензивност. Това съобщиха за  Радио „Фокус“ – Пирин  от Областно пътно управление – Благоевград. През днешния ден няма регистрирани тежки пътни инциденти. Не са получавани сигнали и за паднали камъни, които да са затруднявали трафика по републиканската пътна мрежа. Интензивен е трафикът по автомагистрала „Струма“ и главен път Е-79. Oграничение за преминаването на всички моторни превозни средства е въведено за срок до 30 март за главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на жп линията „София – Кулата“. Преминаването се извършва по обходен маршрут, който заобикаля съоръжението и се регулира от светофарна уредба. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение.   \r\nНормално натоварен е и трафикът в централна градска част в Благоевград. Градският транспорт се движи по разписание. \r\nДенис НИКИФОРОВ", "date": "2019.02.20", "title": "Благоевград: Трафикът в областта е с нормална интензивност"}
{"url": "http://www.focus-news.net/news/2019/02/20/2626027/veliko-tarnovo-usloviyata-za-patuvane-v-regiona-sa-normalni.html", "text": "Заради свлачище е затворена едната лента в участък от пътя между Твръдица и Елена. В отсечката от км 47+800 до км 48+000 е пропаднало пътното платно и се извършват ремонтни дейности, които трябва да приключат до 31 май, съобщиха за  Радио „Фокус“ – Велико Търново  от Областно пътно управление – Велико Търново и отправиха апел към шофьорите да карат внимателно и със съобразена скорост. Условията за пътуване в региона са нормални за сезона. Времето е ясно, настилките са сухи.  В по-усойните места има мокри участъци. Трафикът в края на работния ден е интензивен. Допълнително въведени ограничения и нови затворени участъци няма. Полицейски служители следят за правилното протичане на движението. Патрули има на входовете и изходите на Велико Търново. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е третокласен път 551 Дебелец-Средни колиби-Елена. Обходният  маршрут е през Дебелец-Велико Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от пътя Царски извор-Драганово, обходният маршрут е през село Сушица. \r\nЛуиза ТРАНЧЕВА", "date": "2019.02.20", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/02/20/2626031/irl-makedoniya-gruevski-e-v-spisaka-na-obvinyaemite-za-karvaviya-chetvartak.html", "text": "Бившият лидер на ВМРО-ДПМНЕ и министър-председател на Македония Никола Груевски е в списъка на обвиняемите за щурма на парламента в Скопие от 27 април 2017 г., известен  като „кървавия четвъртък“, съобщава  Истражувачката репротерска лабораторија – ИРЛ . \r\nИзточници от Прокуратурата разкриват пред ИРЛ, че Груевски, който ибяга в Унгария, и бившият разузнавач Никола Бошковски, търсещ убежище в Гърция, са издирвани във връзка със събитията от пролетта на 2017 г. Припомня се, че по-рано в сряда македонските власти задържаха бившия председател на Събранието в Скопие Трайко Веляновски, Спиро Ристовски и Миле Янакиески във връзка с разследването за организирането на бурните протести в Скопие и последвалия щурм на парламента.  \r\nВ рамките на процеса Никола Груевски бе определен за организатор на протестите. В заключителното си слово прокурорът Вилма Рускоска потвърди заключението, като се позова на показания от защитен свидетел. \r\nНа 27 април 2017 г. Груевски бе извън страната – в командировка във Виена. Но по време на процеса бе прочено съобщение, което Груевски е изпратил на тогавашния директор на  Бюрото за обществена сигурност Митко Чавков. \r\n„Добро утро, директор. Да ви информирам, в момента  имам информация от лоялен колега албанец, че днес около 13:00 часа се планира нещо от другата страна, дали инцидент, дали гласуване насила за председател (на парламента). В момента нямам повече информация ”, гласи съобщението от Груевски до Чавков. \r\nПо време на процеса бяха представени и други SMS и имейли от „Вайбър“, в които Трайко Веляноски като тогавашен председател на парламента, дава насоки как да се провеждат и организират протестите на „ За единна Македония“. В съобщение Веляноски казва, че ако трябва ще бъде направена и „жива стена“, но няма да бъде допуснато гласуването за председател на Събранието.  \r\nВ други съобщения, които бяха представени по време на процеса, някои си „Деки“ пише на Веляноски, че МВР „има куршуми само за четири часа“. \r\nНикола Босковски е споменат от свидетеля Стефан Младеновски като човек, който е чакал пред парламента с автоматични оръжия. Александър Василевски - Нинджа, който също е обвиняем по делото,  споменава името на Спиро Ристовски. Той свидетелства, че инструкциите са давани от „Христо Татарчев\", т.е. от партийното седалище на ВМРО-ДПМНЕ, а там „щабът\" е бил съставен от Биляна Бришковска, заместник-министър на правосъдието, Спиро Ристовски, Кирил Божиновски, Миле Янакиески и Митко Чавков. Тереза Герова", "date": "2019.02.20", "title": "ИРЛ (Македония): Груевски е в списъка на обвиняемите за „кървавия четвъртък“"}
{"url": "http://www.focus-news.net/news/2019/02/20/2626033/plovdiv-zhiteli-na-grada-sa-usetili-slabo-zemetresenie.html", "text": "Жители на Пловдив са усетили слабо земетресение около 20.18 часа, предаде репортер на  Агенция \"Фокус\".  От Националния институт по геофизика, геодезия и география (НИГГГ) при БАН уточниха за \"Фокус\", че трусът е регистриран на територията Турция около 20.20 часа, в близост до град Чанаккале. Той е бил магнитуд около 5 по скалата на Рихтер и дълбочина около 10 км.", "date": "2019.02.20", "title": "Пловдив: Жители на града са усетили слабо земетресение"}
{"url": "http://www.focus-news.net/news/2019/02/20/2626032/sport-septemvri-sofiya-pobedi-s-20-kato-gost-lokomotiv-pd.html", "text": "Септември София постигна втора поредна победа от подновяването на двубоите в Първа лига, като столичани се наложиха с 2:0 като гости над Локомотив (Пловдив), който преди дни си тръгна с точка от \"Герена\" след 1:1 срещу Левски. Головете отбелязаха Чандъров от дузпа през първата част и Борис Галчев пет минути преди края. \r\nПо-рано днес Дунав победи Верея у дома с 1:0, записвайки първи успех в пролетния дял на шампионата. Така Септември остава на 12-о място с 20 точки, като остави зад себе си Витоша Бистрица също с 20, Дунав с 18 и Верея с 6 точки.", "date": "2019.02.20", "title": "Спорт: Септември София победи с 2:0 като гост Локомотив Пд"}
{"url": "http://www.focus-news.net/news/2019/02/20/2626030/rumen-petkov-abv-gerb-i-bsp-sa-kato-babata-i-vnucheto-koeto-pita-za-wi-fi-a-tya-ne-go-razbira.html", "text": "ГЕРБ и БСП са като във вица за бабата и внучето - внучето отива на гости на баба си и я пита има ли wi-fi, а тя му казва: \"ще ядеш, каквото има\". Така коментира във Варна лидерът на ПП АБВ Румен Петков решението на БСП да напусне парламента, предаде репортер на  Радио \"Фокус\" - Варна . Петков отбеляза, от БСП предприемат подобни действия за втори път в това Народно събрание, но по думите му така политика не се прави. Румен Петков припомни, че миналата седмица БСП са излезли от Управителния съвет на Националното сдружение на общините заради раздаването на пари на местните власти с постановление на Министерския съвет. “Като сте против, предлагате промени. Като не се приемат, тогава почвате: Конституционния  съд, Европейска комисия, ОЛАФ. Но Вие не правите нищо в продължение на две години и сега излизате”, коментира още той. Според лидера на АБВ проблемът е, че БСП са напуснали Управителния съвет по време, в което той трябва да реши важни въпроси. Сред тях е финансирането на малките болници, снабдяването на малки населени места с хляб и основни продукти от първа необходимост, комуникационни проблеми и отчитане на интересите на всички общини във финансовата рамка. Петков посочи, и, че днес, въпреки че е напуснал Народното събрание, Кристиян Вигенин по парламентарна линия е заминал за Виена. Според него е крайно време, когато една политическа партия вземе решение, че парламентарната й група излиза, да се спрат субсидиите, да не се ползват служебни автомобили и командировъчни, да не се плащат заплати. \"Отделни депутати са в командировка в чужбина. Липсата на мярка е част от основанията на гражданите да мразят депутатите\", коментира още председателят на АБВ.  \r\nДиана СТОЕВА", "date": "2019.02.20", "title": "Румен Петков, АБВ: ГЕРБ и БСП са като бабата и внучето, което пита за wi-fi, а тя не го разбира"}
{"url": "http://www.focus-news.net/news/2019/02/20/2626057/plyus-info-makedoniya-albanskata-politsiya-ima-svedeniya-che-opozitsiyata-shte-opita-nasilstveno-da-vleze-v-parlamenta.html", "text": "Преди утрешния масов протест на обединената опозиция, албанската полиция призова организаторите да се дистанцират от насилствените сценарии, които се „подготвят за утрешния протест“, пише скопското електронно издание „Плюс Инфо“. \r\nСпоред данните на полицията, ще има опит за насилствено влизане в парламента. \r\n„Информацията, събрана от съответните служби, съдържа данни за насърчаване на насилието и организиране на престъпни дейности. Ще има опит за насилствено влизане в заседателната зала, чрез насилие срещу лица, които имат законово задължение да осигурят защита на институцията, която е в основата на демокрацията. За да предотврати подобен опит, държавната полиция призовава организаторите да се дистанцират открито от насилието и да призоват законът да бъде спазван от всеки участник в протеста“, се казва в съобщение на полицията.  \r\nПолицията предупреждава, че силите за сигурност са готови да отговорят със силата на закона и при пълна пропорционалност на всяко незаконно действие или акт на насилие. \r\n„Държавната полиция се ангажира изцяло да осигури обществения ред и сигурност, както и неприкосновеността на институциите по време на протестите“, се казва в изявлението на полицията. \r\nЗа сигурността утре ще бъдат ангажирани около 2000 членове на полицията, националната гвардия и специалните части, също както на протестът проведен в събота, когато имаше опит за насилствено влизане в сградата на правителството. Превод и редакция : Калоян Пенков", "date": "2019.02.20", "title": "„Плюс Инфо“ (Македония): Албанската полиция има сведения, че опозицията ще опита насилствено да влезе в парламента"}
{"url": "http://www.focus-news.net/news/2019/02/20/2626028/vladimir-putin-kontseptsiyata-na-rusiya-za-izpolzvane-na-yadrenite-orazhiya-ne-predpolaga-prevantiven-udar.html", "text": "Руската концепция за използване на ядрени оръжия не предполага превантивен удар. Това уточни държавният глава на Руската федерация Владимир Путин, предава  TACC . \r\n„Имаме наша си стратегия, концепция за използването на ядрени оръжия – и тя не предвижда прилагане на превантивен удар. Говорим за съпоставими величини, свързани със заплахите срещу“, подчерта лидерът на Кремъл на среща с представители на руски информационни агенции и печатни медии. \r\nСъгласно думите му, става въпрос за „съпоставими величини“, преди всичко за време. „И може би, ако имаме повече време, тогава няма да има нужда от превантивни удари. Именно в тази връзка и по тази причина се обърнах към нашите партньори, когато ги попитах: „Знаете ли как да броите?\" Те могат да смятат, нека изчислят скоростта на нашите комплекси, обхвата на възможното им използване“, посъветва президентът на Русия.  \r\nПутин отбеляза, че скоростта на руски оръжия е такава, че позволява да бъдат поставени в неутрални води, така че да няма нужда от базирането им в близост до бреговете на дадена държава. \r\n„При такава скорост и при такъв обхват - няма нужда да ги базираме в териториални води или дори в Изключителната икономическа зона на дадена държава, а в неутрални води, в океана. Никой не забранява това - да разположим там военни кораби и подводници\", поясни Путин. . Тереза Герова", "date": "2019.02.20", "title": "Владимир Путин: Концепцията на Русия за използване на ядрените оръжия не предполага превантивен удар"}
{"url": "http://www.focus-news.net/news/2019/02/20/2626034/valeri-simeonov-nfsb-koalitsiyata-obedineni-patrioti-shte-prodalzhi-da-e-vav-visyasht-razvod-dokato-tova-ne-vleze-v-ostar-razrez-s-razbiraniyata-i-programata-na-nfsb.html", "text": "Коалицията „Обединени патриоти“ ще продължи да е във висящ развод, докато това не влезе в остър разрез с разбиранията и програмата на НФСБ. Това каза за обзорното предаване „Това е България“ на  Радио „Фокус“  депутатът от „Обединени патриоти“ и лидер на НФСБ Валери Симеонов. Той добави, че вероятно това време наближава. Симеонов каза, че е завел дела срещу ПП „Атака“ за уронване на престижа, както личен, така и партиен. Симеонов каза още, че до момента не си е позволил да обижда лидера на „Атака“ и няма да го прави, защото това е под политическия му морал. Лошо е, че ударите, които НФСБ получава, са от коалиционен партньор, а не от опозиционна партия, посочи Симеонов. Той коментира предложението на вицепремиера Красимир Каракачанов за вътрешни избори. „Какво значи вътрешни избори? Как ще стане тази работа? Помните ли как започва провала на СДС? За тези, които не помнят ще го направя. Беше точно с такива вътрешни избори, които прерастнаха в сблъсъци по места,  в провинцията и до физическа агресия. В крайна сметка това ожесточение и желание да се пласираш на всяка цена, воден от нечистоплътни амбиции на партийни Бай Ганьовци, доведе до тоталното разцепление на СДС“, припомни той. Според Валери Симеонов едва ли това е целта на Каракачанов. \r\nЦоня СЪБЧЕВА", "date": "2019.02.20", "title": "Валери Симеонов, НФСБ: Коалицията „Обединени патриоти“ ще продължи да е във висящ развод, докато това не влезе в остър разрез с разбиранията и програмата на НФСБ"}
{"url": "http://www.focus-news.net/news/2019/02/20/2626036/plovdiv-otkritoto-tyalo-v-reka-maritsa-v-grada-e-na-zhena-na-vidima-vazrast-okolo-50-godini-ne-sa-otkriti-sledi-ot-nasilie-pri-parvonachalniya-ogled.html", "text": "Откритото тяло в река Марица в Пловдив не е на мъж, а на жена, на видима възраст около 50 години. Това съобщи за  Радио \"Фокус\"-Пловдив  говорителят на ОДМВР-Пловдив. Това е било констатирано при изваждането на тялото от коритото на реката, което е приключило около 19.00 часа. Все още не е установена самоличността на жената. При първоначалния оглед не са открити следи от насилие.  \r\nПо случая е образувано досъдебно производство.  \r\nЦветана ТОНЧЕВА", "date": "2019.02.20", "title": "Пловдив: Откритото тяло в река Марица в града е на жена на видима възраст около 50 години, не са открити следи от насилие при първоначалния оглед"}
{"url": "http://www.focus-news.net/news/2019/02/20/2626035/telesur-venetsuelskite-vlasti-otmeniha-poleti-i-zatvoriha-gkpp-na-fona-na-zaplahite-za-vanshna-namesa.html", "text": "Вицепрезидентът на Венецуела Делси Родригес обяви спирането на полетите и закриването на граничните контролно-пропускателни пунктове с островите Кюрасо, Аруба и Бонайре (Бонар) в отговор на заплахите за външна намеса в страната, които бяха отправени през последните дни срещу Каракас, предава местният телевизионен канал  TeleSUR . \r\n„Най-добрата хуманитарна помощ, която могат да дадат на народа на Венецуела, е да върнат ресурсите, които откраднаха“, подчерта Родригерс, визирайки САЩ и икономическите блокади, които бяха наложени на латиноамериканската страна.  \r\nТя добави, че правителството отправя покана към опозицията за възстановяване на диалога и възобновяване на дипломатическите механизми. Подобен призив многократно отправя и държавния глава на страната Николас Мадуро.  \r\nОсвен това Родригес призова венецуелския народ за единство срещу заплахите за намеса, които бяха отправени срещу страната на 23 февруари, припомня телевизията. Тереза Герова", "date": "2019.02.20", "title": "TeleSUR: Венецуелските власти отмениха полети и затвориха ГКПП на фона на заплахите за външна намеса"}
{"url": "http://www.focus-news.net/news/2019/02/20/2625579/predstoyashti-sabitiya-v-stranata-za-20-fevruari-agentsiya-fokus.html", "text": "Председателят на Събранието на Република Северна Македония Талат Джафери ще бъде на официално посещение в България. В 8.40 часа Талат Джафери ще разговаря с председателя на Народното събрание Цвета Караянчева. След това гостът ще бъде приветстван от народните представители в пленарната зала. Той ще проследи гласуването на ратификацията на Протокола към Северноатлантическия договор относно присъединяването на Република Северна Македония.  \r\nВ 9.30 часа Цвета Караянчева и Талат Джафери ще направят изявления за медиите. Македонският гост ще се срещне още със заместник министър-председателя по правосъдната реформа и министър на външните работи Екатерина Захариева. Срещата ще започне в 9.45 часа в зала „Запад“ на Народното събрание. \r\n*** \r\nОт 11.00 часа в Министерския съвет в присъствието на вицепремиера по правосъдната реформа и министър на външните работи Екатерина Захариева ще бъде валидирана юбилейна пощенска марка по случай 15-ата годишнина от членството на Република България в НАТО. В церемонията ще участват и заместник министър-председателят по обществения ред и сигурността и министър на отбраната Красимир Каракачанов и министърът на транспорта, информационните технологии и съобщенията Росен Желязков.  \r\n***", "date": "2019.02.20", "title": "Предстоящи събития в страната за 20 февруари (Агенция „Фокус“)"}
{"url": "http://www.focus-news.net/news/2019/02/20/2625578/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Самоубийствената атака, извършена преди няколко дни срещу членове на Ислямския революционен гвардейски корпус на Иран, е дело на гражданин на Пакистан. Това обяви бригаден генерал Мохамад Пакпур, коментирайки нападението в граничната провинция Систан-Белуджистан, съобщава иранското англоезично издание  Tehran Times . \r\n„Двама от членовете на терористичния екип са пакистанци, самоубийственият атентатор е лице на име Хафиз Мохамед Али от Пакистан\", поясни Пакпур, като същевременно допълни, че двама от предполагаемите терористи са арестувани. Трети е на свобода.  \r\nПри самоубийствената атака срещу автобус на Иранската Революционна гвардия загинаха 27 войници, връщащи се от мисия на границата. \r\n„При тази терористична атака бяха убити 27 смели ирански бойци, а 13 бяха ранени,“ се посочва в изявлението на Революционната гвардия, обвинявайки „световното господство и ционистките разузнавателни служби“ в подкрепа на нападателите. \r\n***  Сенаторът от Върмонт Бърни Сандърс обяви кандидатурата си за номинация от Демократическата партия за президентските избори в САЩ през 2020 г., съобщава американското издание  Washington Examiner , като припомня, че това ще бъде вторият му опит да влезе в Белия дом.  \r\n „Мисля, че настоящият обитател на Белия дом е срам за нашата страна. Мисля, че той е патологичен лъжец. Според мен той е расист, сексист, хомофоб, ксенофоб, някой, който печели евтини политически точки на гърба на малцинствата, на имигрантите без документи\", заяви Сандърс пред Общественото радио в родния му щат.  \r\n77-годишният Сандърс добави, че ще настоява за прокарването на прогресивни идеи, които той отдавна защитава, включително универсално здравно осигуряване, минимална заплата от 15 долара на час и намаляване на студентския дълг. \r\nИзявлението на Сандърс предизвика незабавен отговор от Републиканския национален комитет. „Бърни Сандърс е самоуверен социалист, който иска да удвои данъците ви, за да може правителството да поеме здравните грижи\", каза говорителят на комитета Майкъл Арънс. „Огромното мнозинство на гласоподавателите се противопоставят на радикалния му дневен ред, точно както ще направят през 2020 г.“., допълни Арънс. \r\nПрез 2016 г. Сандърс изненада с успеха си в първичните избори на Демократическата партия, привличайки подкрепата на работниците и избирателите от селските райони, припомня изданието.  \r\nВ кампанията за 2020 г. обаче Сандерс е изправен пред значително по-сложна ситуация. Няколко популярни демократи вече обявиха кандидатурите си, включително Елизабет Уорън от Масачузетс, Кори Букър от Ню Джърси, Камала Харис от Калифорния и Кирстен Гилибранд от Ню Йорк. Бившият вицепрезидент Джо Байдън също наблюдава надпреварата, но все още не е обявил дали ще се включи в нея. \r\n***  Европейските лидери преоткриват призива за оказване на помощ на пазара, за да се противопоставят на подкрепяния на държавно ниво китайски капитализъм, коментират в редакцията на водещото американско списание  The Wall Street Journal . \r\n„Правителствената намеса в изграждането на корпоративни „шампиони“ беше стандарт в Европа в следвоенните десетилетия, но избледня на фона на приватизацията и дерегулацията, които започнаха през 80-те години на миналия век. Сега борбата на Европа да се справи с китайската правителствена координация на бизнеса и икономическата мощ на САЩ накара повече европейски политици да подкрепят интервенционизма“, пише изданието по повод решението на Германия и Франция за изготвянето на стратегия за създаване на европейски индустриални „шампиони\". \r\nСъответното бе обявено след среща в Берлин между френският министър на икономиката Бруно Льо Мер и германския му колега Петър Алтмайер. Първият конкретен проект за сътрудничество ще бъде производството на електрически батерии. \r\n***  До 2065-та година Израел може да се превърне в най-пренаселената държава в света, предупреждават от редакцията на вестник  Haaretz  в статия, озаглавена „Законът за репатрантите е самоубийство“. \r\n„След Холокоста законодателният акт може да се възприеме като позитивен и оправдан инструмент за спасяването на живота на евреите. През 2019 г. обаче той се е превърнал в самоубийство“, е заключението на автора Рогел Алфер.  \r\nСпоред него Израел върви към саморазруха по два паралелни пътя. Първият – двунационалната държава, която Израел е създал със собствени ръце, отказвайки да сложи край на окупацията на Западния бряг и да създаде самостоятелна страна за палестинците. Всичко това може да завърши с гражданска война, предупреждава авторът.  \r\n„Втория път е смърт от задушаване. Според смразяващите данни, които Мерав Арлозоров публикува по-рано февруари, чудовищното пренаселване, от което вече страда Израел - по пътищата, в училищата и в болниците - е най-голямото в света сред развитите страни. Израелските граждани го чувстват всеки ден, при това по трудния начин“.  \r\nПо брой население на един квадратен метър Израел е на трето място сред развитите страни, а до 2035 г. може да се окаже и на първо.  \r\n„Става въпрос за малка държава с ужасно висока раждаемост. Нашето население нараства с темп от 2% на година, в сравнение с 0.5% в развитите страни. Това е естествен прираст, характерен за Третия свят. До 2065 г. Израел ще се превърне в най-пренаселената държава сред 180 страни по света, с изключение на Бангладеш. Качеството и стандартът на живот ще се  влошават напълно. Препоръчва се сериозно да се вслушваме в прогнозата: ако няма резки промени в сегашните тенденции на двата гореспоменати начина за самоунищожение, след 46 г. нашите деца ще живеят в двунационална държава, изпълнена с расизъм и религиозен фундаментализъм от двете страни. В близко бъдеще Израел ще бъде втората по население държава в свят, в който гражданите й няма да имат работа (и изглежда, че това няма да бъде най-големия проблем)“, алармира Алфер. \r\nПричината за пренаселването е прекомерният патриотизъм на евреите. В раждаемостта на арабите и друзите през последните десетилетия се наблюдава силен спад. Фанатичният национализъм на евреите в Израел ще удави цялата държава. Местните евреи правят деца, защото това е Божията и/или патриотична повеля, за да бъдат добри евреи. Те правят деца, убедени, че най-важното е преди всичко те да бъдат дорби евреи, а едва тогава - хора със собствени лични страсти. В резултат на това те тласкат Израел до ситуация, в която тя няма да бъде в състояние да издържи. „Тази икономическа и екологична катастрофа вече е зад ъгъла. Израел се самоубива с помощта на промитите си мозъци, които я убиват от прекомерната любов и имперските стремежи“, твърди авторът. \r\nПредставете си, че милиони евреи по света решат да упражнят правото си съгласно Закона за репатрантите и се върнат в Израел, за което призоват Бенямин Нетаняху и Нафтали Бенет. В резултат на това Израел няма да бъде по-силен, а по-слаб. Смъртоносният ад би се увеличил стократно. Противно на безумните илюзии на всички, които са обсебени от месианството, събирането на всички евреи на (хълма) Сион по никакъв начин не би доближило създаването на Божието царство в Израел, по-скоро би довело до болезнената му смърт. \r\nС други думи, Израел е физически неспособен да стане дом на евреите от целия свят. Той едва успява да бъде дом на евреите, които живеят в страната към днешна дата.  \r\nАко съществуваше, Всевишният никога нямаше да направи такива груби грешки в аритметиката. Бог да благослови евреите, които твърдят, че нямат партньор за постигане на мир. Въпросът е дали самите те могат да се считат за партньори за прекратяване на масовото самоубийство, породено от високата раждаемост и Закона за репатрантите.", "date": "2019.02.20", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/20/2625580/sport-evropeyska-shampionska-liga-pleyofi.html", "text": "Във вторник късно вечерта се играха два мача от Европейската шампионска лига. Резултатите са: \r\nЛивърпул-Байерн Мюнхен 0:0 \r\nЛион-Барселона 0:0", "date": "2019.02.20", "title": "Спорт:  Европейска шампионска лига – плейофи"}
{"url": "http://www.focus-news.net/news/2019/02/20/2626037/velislava-krasteva-dps-nyama-promeni-v-pozitsiyata-na-dps-za-popravkite-v-izborniya-kodeks.html", "text": "Няма промени в позицията на ДПС за поправките в Изборния кодекс. Това каза в обзорното предаване „Това е България“ на  Радио „Фокус“  народният представител и член на Централния съвет на ДПС Велислава Кръстева. „Верни на своя характер и последователност и осмислени действия, продължаваме да наблюдаваме случващото се в управляващото мнозинство, без да сме променили до този момент позицията си по измененията в Изборния кодекс и промяната в ЦИК“, каза тя. Според Велислава Кръстева премиерът Бойко Борисов е бил подведен от свои съветници, за да извършва паническите политически движения, довели до поправки на поправките.  Паниката е най-лошият съветник, каза още тя. \r\nЦоня СЪБЧЕВА", "date": "2019.02.20", "title": "Велислава Кръстева, ДПС: Няма промени в позицията на ДПС за поправките в Изборния кодекс"}
{"url": "http://www.focus-news.net/news/2019/02/20/2625582/nezavisimaya-gazeta-prezidentat-na-moldova-da-izlezem-masovo-i-da-priklyuchim-s-vsichko-tova.html", "text": "Президентът на Молдова Игор Додон е предупредил за опасност от дестабилизация на ситуацията в страната през тази седмица, пише руският всекидневник  „Независимая газета“ . Във вторник от сайта „Съученици“ той призова поддръжниците си да са готови да излязат на масов протест.   \r\n\"Не изключвам, че в четвъртък или петък политическите опоненти могат да предприемат крайни мерки срещу политическата партия, която има най-големи шансове за победа на изборите. В четвъртък те свикват заседание на парламента. За какво им е да го правят? Ако тръгнат да смъкват една или друга политическа сила, тогава ние нямаме други варианти \", предупредил Додон. \r\nТой не изключва, че „цел може да се окаже и президентската институция \". Затова и призовава: \"Да излезем масово и да приключим тази работа \".  Ивелина Ватова", "date": "2019.02.20", "title": "Независимая газета“: Президентът на Молдова: „Да излезем масово и да приключим с всичко това“"}
{"url": "http://www.focus-news.net/news/2019/02/20/2626038/afp-venetsuela-zabranyava-na-korabi-da-napuskat-pristanishtata-predi-predlozhenieto-za-pomosht.html", "text": "Венецуелските военни заявиха, че забраняват кораби да излизат от пристанищата на страната до неделя, което съвпада с опозиционното предложение за внос на американска помощ, предава  AFP . \r\n„Заминаването на лодки от всички пристанища ще бъде спряно“ от съображения за сигурност, се казва във военно постановление, видяно от AFP. Превод и редакция : Калоян Пенков", "date": "2019.02.20", "title": "AFP: Венецуела забранява на кораби да напускат пристанищата преди предложението за помощ"}
{"url": "http://www.focus-news.net/news/2019/02/20/2625584/bsp-nyama-da-se-varne-v-parlamenta-upravlyavashtite-shte-osiguryat-kvoruma-obzor.html", "text": "Коалиционните партньори ГЕРБ и „Обединени патриоти“ обсъдиха кворума в Народното събрание. Срещата идва след решението на БСП да напусне парламента. На заседание на Националния съвет на левицата на 17 февруари стана ясно, че условията за връщане в пленарна зала са: отпадане на последните изменения в Изборния кодекс и пристъпване към изпълнение на законовото изискване за избор на нова Централна избирателна комисия. Ден по-късно от ГЕРБ обявиха, че ще върнат преференциите и ще бъде избран нов състав на комисията. Въпреки това решението БСП да не влиза в Народното събрание остава. След среща на Изпълнителната комисия на ГЕРБ за изборните промени премиерът и лидер на партията Бойко Борисов обяви, че е поканил на среща коалиционните партньори от „Обединени патриоти“.  \r\nСлед Коалиционния съвет председателят на ПГ на „Обединени патриоти“ и лидер на „Атака“ Волен Сидеров обяви, че управляващата коалиция ще докаже, че парламентаризмът няма алтернатива и да отсъстваш не е решение. „Ще покажем, че сме управляваща коалиция, която ще изпълни управленския мандат, независимо от изборната година, в която влязохме“, подчерта той. По думите му след като БСП отказват да присъстват на заседанията, може би някои важни теми ще се придвижват по-бързо, защото опозицията често умишлено предизвиква забавяне. Волен Сидеров прогнозира делови период за парламента в следващите седмици и месеци. Лидерът на ВМРО Красимир Каракачанов коментира: „Обсъдихме това да не разчитаме на БСП, които играят на варианта „иди ми, дойди ми“ и смятат, че през парламентаризма може да си правят предизборната кампания“. Той уточни, че на срещата е обсъдено съгласуването на законодателните програми, както и стягане на дисциплината. Каракачанов изтъкна, че въпреки различията по определени законопроекти, ангажиментите за формиране на мнозинство и подкрепа на правителството до края на мандата ще се изпълняват. Председателят на ПГ на ГЕРБ и зам.-председател на партията Цветан Цветанов беше категоричен, че предложението за връщане на преференциите е в обществен интерес, а не за задоволяване на капризите на БСП. Той обърна внимание, че управляващото мнозинство е достатъчно отговорно в парламентарната си дейност. По думите му осигуряването на кворум обаче ще доведе до ограничаване на работата на депутатите на форуми извън страната. Цветанов определи като несъстоятелна тезата, че ГЕРБ е в съглашателство с ДПС. „Хубаво е, че ГЕРБ няма такъв авторитарен лидер, какъвто е Корнелия Нинова. Имаме демократичен лидер“, коментира той и обясни, че Корнелия Нинова стяга политическата дисциплина в левицата с авторитарен начин на поведение. Цветан Цветанов заяви, че смяната на ЦИК е жизненоважна за БСП, за да могат да сменят хората в комисията, които не са на Нинова. Той поясни, че ГЕРБ ще използва досегашните си представители в ЦИК, като не е проблем да номинира тези, които са си вършили работата. Цветанов коментира, че ГЕРБ прави отстъпка за преференциите и за ЦИК, а оттам нататък какво ще предложи БСП, си е решение на опозицията. От НФСБ обявиха, че независимо как малката коалиция ще се яви на евроизборите, ангажиментите към ГЕРБ трябва да се изпълняват. Зам.-председателят на НФСБ Борис Ячев посочи, че трябва да се обърне внимание не само на дисциплината в парламента, но и на динамиката в реализирането на приоритетите в управленската програма. \r\nПо-късно от БСП обявиха, че няма да влизат в парламента до вземане на ново политическо решение. Левицата тръгва по страната, за да решава проблемите на гражданите. Зам.-председателят на ПГ на БСП Крум Зарков коментира: „Рестарт на политическия процес минава през избори, да дойде мнозинство, което разбира какво значи парламентаризъм и Конституция“. Той попита що за парламентаризъм е премиерът да решава как да се държи парламентарната група. „Що за парламентаризъм е този, в който се правят промени на промените, преди тези промени да са влезли в сила“, допълни Зарков. От БСП обясниха, че отчитат промяната в позицията на ГЕРБ за преференциите и ЦИК, но е трябвало да изчакат президентското вето. Според опозицията е очевидно, че управляващата коалиция е нестабилна. \r\nБиляна ИВАНОВА", "date": "2019.02.20", "title": "БСП няма да се върне в парламента, управляващите ще осигурят кворума (ОБЗОР)"}
{"url": "http://www.focus-news.net/news/2019/02/20/2626029/elena-poptodorova-asotsiatsiyata-na-atlanticheskiya-dogovor-bsp-ostavya-vpechatlenieto-che-varvi-v-sinhron-s-pozitsiite-na-chuzhda-darzhava.html", "text": "БСП оставя впечатлението, че върви в синхрон с позициите на чужда държава, отколкото с интересите на България. Това каза за обзорното предаване „Това е България“ на  Радио „Фокус“  вицепрезидентът на Асоциацията на Атлантическия договор и бивш посланик в САЩ Елена Поптодорова. За пореден път важни външнополитически и стратегически решения попадат във вътрешнополитическа конюнктура, каза още тя. Според нея напускането на пленарна зала от левицата за ключово гласуване на ратификация не води до положителен резултат. „Беше напълно възможно със съответна декларация ПТ „БСП за България“ без да променя позицията си по Изборния кодекс и по други вътрешнополитически въпроси  да влезе в парламента само и единствено за тази важна ратификация на членството на Република Северна Македония в НАТО. Това беше верния политически ход“, обясни тя. Елена Поптодорова каза още, че за региона членството в НАТО е от огромно значение. Чрез добавянето на Северна Македония в Алианса се свива зоната на несигурност на Балканите. Тя коментира речта на руския президент и заплахата му с нови ракети над НАТО и ЕС, ако бъдат разположени американски ядрени ракети и осъждането на думите му от страна на НАТО. Според нея руския държавен глава Владимир Путин гради тезата си върху предполагаема военна заплаха от страна на НАТО, но тълкуването на политиката на Алианса като агресивна е грешно. Трябва да бъдат взети решения за сигурност в черноморския регион, допълни тя.   \r\nЦоня СЪБЧЕВА", "date": "2019.02.20", "title": "Елена Поптодорова, Асоциацията на Атлантическия договор: БСП оставя впечатлението, че върви в синхрон с позициите на чужда държава"}
{"url": "http://www.focus-news.net/news/2019/02/20/2625583/izvestiya-mvnr-na-kuba-obvini-sasht-che-prehvarlyat-voyski-kam-venetsuela.html", "text": "Ръководителят на кубинското външнополитическо ведомство Бруно Родригес обвини САЩ, че прехвърлят войски по посока на Венецуела. За това във вторник, 19 февруари, информира порталът Granma, пише руският вестник  „Известия“ . \r\nПо данни, съобщени от кубинския външен министър, от американските бази, на които се намират подразделения за специални операции и морска пехота, излитат самолети в посока Венецуела.  Той подчертава, че подобни полети съвсем не са в подкрепа на акцията за хуманитарна помощ, която се пропагандира пред международната общност. „Потвърждавам, че това не са полети с хуманитарна цел. Очевидно, създала се е ситуация, при която правителството на САЩ започва военна агресия срещу Венецуела“.     Ивелина Ватова", "date": "2019.02.20", "title": "Известия“: МВнР на Куба обвини САЩ, че прехвърлят войски към Венецуела"}
{"url": "http://www.focus-news.net/news/2019/02/20/2625589/kommersanta-bivshiyat-pomoshtnik-na-makron-e-pod-strazha-zaradi-nespazvane-na-pravilata-na-sadebniya-nadzor.html", "text": "Бившият помощник на френския президент Еманюел Макрон Александър Беналя е поставен под стража заради неспазване на правилата за съдебен надзор, информира руският  Коммерсантъ , като се позовава на френската телеграфна агенция Франспрес. Адвокатът на Беналя Жаклин Лафон вече е подала жалба против временното задържане на клиента й.   \r\nНеотдавна в публичното пространство се появиха части от записа на разговор между Александър Беналя и неговия помощник Венсан Кразе, който също е участник в „делото Беналя“. Според правилата за съдебен надзор на тях им е забранено да се срещат и да общуват.   \r\nПрез лятото на 2018 година около господин Беналя се разрази публичен скандал, след като вестник Le Monde публикува видеозапис от инцидент, случил се в Париж по време на първомайска демонстрация. От записа се вижда как полицаи задържат демонстрант, докато един от тях го бие с палка и го поваля на земята. В него беше разпознат, помощникът на президента Александър Беналя, който няма никакво отношение към полицията.   Ивелина Ватова", "date": "2019.02.20", "title": "„Коммерсантъ“: Бившият помощник на Макрон е под стража заради неспазване на правилата на съдебния надзор"}
{"url": "http://www.focus-news.net/news/2019/02/20/2625587/afp-demokratite-preduprezhdavat-che-tramp-mozhe-da-predostavi-yadrena-tehnologiya-na-sauditite.html", "text": "Във вторник американски законотворци са съобщили, че в момента проверяват дали президентът Доналд Тръмп няма да продаде секретна ядрена технология на Саудитска Арабия, за да удовлетвори интересите на корпоративни поддръжници, предава  AFP .   \r\nКомитетът по разследванията в Камарата на представителите, която е в ръцете на демократите, заяви, че „ множество информатори“ предупреждават за конфликт на интереси, „който може да съдържа нарушаване на редица федерални наказателно- правни норми“.   \r\nКонгресменът Елиджа Къмингс, председател на Комитета по надзора и реформата, е поискал от Белия дом да предостави документи, включително и за срещата преди два месеца на зетя на Тръмп Джарет Кушнер с могъщия Мохаммед бин Салман от Саудитска Арабия, който веднага след това бе обявен за наследник на короната.  \r\nВ доклада на Комитета се твърди, че „силни частни комерсиални интереси агресивно налагат“ идеята за трансфер на секретна ядрена технология.   \r\n\"Тези комерсиални структури получават милиарди долари чрез контракти, свързани със строителството и оперирането на ядрени съоръжения в Саудитска Арабия и очевидно са в тесен и редовен контакт с президента Тръмп и неговата администрация в момента“.   \r\nСАЩ нямат правно основание да трансферират ядрени технологии на други страни без това да е съобразено със споразумения по  т. нар. Секция 123, чрез които се дава гаранция за използване на енергетиката за мирни цели.   \r\nКомитетът се страхува, че Саудитска Арабия, най-големият петролен износител, може да използва американско ноухау за да направи ядрена бомба. \r\nКомитетът твърди, че водещата компания, защитник на строителството на ядрени централи в Саудитска Арабия, е IP3 International. От 2016 неин съветник е пенсионираният армейски генерал-лейтенант Майкъл Флин. \r\nФлин е служил като съветник на Тръмп по националната сигурност преди да напусне, след като е обвинен, че е излъгал за тайните връзки с Русия. Срещу него има възбудено дело и се чака съдебно решение.  Съобщава се също, че само преди седмица Тръмп се е срещал лично с представители на тази компания  \r\nДруг ключов защитник на трансферите за Саудитска Арабия е Томас Барак, бизнесмен, който е организирал тържеството по повод встъпването в длъжност като президент на Доналд Тръмп.   \r\nНеотдавна той провокира доста съмнения за негово участие в убийството на журналиста Джамал Хашоги.  Ивелина Ватова", "date": "2019.02.20", "title": "AFP: Демократите предупреждават, че Тръмп може да предостави ядрена технология на саудитите"}
{"url": "http://www.focus-news.net/news/2019/02/20/2625586/vzglyad-v-moskva-posochiha-glavniya-vinovnik-za-problema-na-tseliya-blizak-iztok.html", "text": "«Десетилетия наред се умува над това, а накрая идва Тръмп и решава въпроса гениално – това е смешно“, твърди пред вестник „Взгляд“ политологът Фьодор Лукянов за възможността от арабско-израелска „сделка на века“. Той е модератор на започналата в Москва Близкоизточна конференция.  \r\nВъв вторник в Москва се откри осмата по ред двудневна конференция по въпросите на Близкия изток, на дискусионния клуб „Валдай“, която се провежда в сътрудничество с Института по изтокознание на Руската академия на науките.   В нея участват високо поставени представители на Сирия, Палестина, Египет, общо 15 държави.   \r\nЦелта на организаторите е да дадат представа за промените в Близкоизточния регион в последните десет години и  да очертаят прогноза в развитието на събитията в областта на сигурността и енергетиката.   \r\nПо време на оживената дискусия директорът по научната работа на „Валдай“ Фьодор Лукянов попитал съветника на президента на Палестина Набил Шаат какво мисли за американска „сделка на века“ при разрешаване на арабско- израелския конфликт, която се подготвя от администрацията на Тръмп от началото на неговия президентски мандат и която Палестина ще отхвърли.      \r\n«Решението на конфликта е просто, то трябва да бъде многополярно. В следващите три години този преход ще стане още по-видим. Регулирането на арабско-израелския конфликт трябва да стане с помощта на пет-шест държави, а не на една единствена – САЩ. Ако Русия и в този процес изиграе същата активна роля, както в Сирия, това ще е истинско проявление на многополярността. Ние отхвърляме „сделката на века“, за която говори Тръмп», е отговорът на Шаат.  \r\nОфициално подробности за тази сделка не се обявяват, макар че за нея не веднъж се съобщава от различни източници, включително и в Израел. Една от версиите гласи, че на палестинците ще бъдат предадени два пъти повече територии, отколкото те притежават в момента, но историческият център на Ерусалим с неговите религиозни светини и принадлежащите райони ще останат под израелски контрол, както и западната част на града. Израел ще контролира и големи еврейски селища на Западния бряг, макар че няма да има право да ги разширява.   \r\nВпрочем, както пояснява Лукянов, не може да става дума за никаква мега-сделка и въпроса си към палестинския гост той е задал с „ирония в интонацията“. «Да се смята, че десетилетия наред умовете се чудят как да разрешат този въпрос, а в един момент идва Тръмп и всичко решава гениално – това е смешно. Не става. Не се задава никаква сделка и не се очаква такава нито от Тръмп, нито от когото и да е.“, пояснява Лукянов и добавя: „ Дори и ако президентът на САЩ действително да полага някакви усилия да постигне сделка,  не е възможно да се постигне устойчива договореност по този въпрос от човек, който заема толкова еднозначна позиция в подкрепа на едната страна. Толкова произраелски настроена администрация като администрацията на Тръмп от много десетилетия не е имало.». \r\nТой задочно възразява и на палестинския представител по тезата, че многополюсният свят е по-сигурен от еднополюсния:  «Многополюсният свят може да се описва по различни начини, но никой до този момент не е рискувал да твърди, че той е по-надежден. Многополюсният свят е по-опасен. Колкото повече играчи със свои интереси, толкова по-сложно е да се намери общ знаменател и да се договорят правила на взаимодействие. Друг е въпросът, че той съществува, той е даденост. По-нататък въпросът се свежда до това как ще се постигне неговата стабилизация, как ще се създаде порядък в него». Според руския политолог онзи, който успее да отговори на този въпрос и да успокои Близкия изток, ще трябва да бъде удостоен с Нобелова награда.   \r\nСпоред Лукянов в Близкия изток се съчетават две противоположни тенденции: «Съществува мнение, че в Близкия изток никога нищо не се променя, но от друга страна – там нещата се променят толкова бързо, че само между две конференции пейзажът вече се е променил. По хода на събитията в Близкия изток може да се прави извод за онова, което се случва в света като цяло, да се размишлява за военните и дипломатическите взаимоотношения в планетарен мащаб“.    Ивелина Ватова", "date": "2019.02.20", "title": "„Взгляд“:  В Москва посочиха главния виновник за проблема на целия Близък изток"}
{"url": "http://www.focus-news.net/news/2019/02/20/2625581/afp-venetsuela-zatvori-morskata-si-granitsa-s-kyurasao.html", "text": "Венецуела затвори границата си по въздух и вода с Кюрасао, във вторник е съобщил висш военен, предава  AFP . Каракас е взел това решение тъй като се планира островът да е междинна спирка за американската помощ за венецуелското общество, което е в криза. \r\nРегионалният командир Владимир Куинтеро е отговорил „категорично“, когато медиите са попитали дали Венецуела се е разпоредила да се спрат връзките по въздух и по море с Кюрасао и със съседните острови Аруба и Бонер. Той не е дал повече информация.   \r\nПомощта, която опозиционният лидер Хуан Гуайдо осигурява за страната от събота, се възприема като предизвикателство за президента Николас Мадуро. Тя се складира в Колумбия на границата с Венецуела, а се предвижда като междинни постове да се използват Кюрасао и пункт в Бразилия.   \r\nСпоред Мадуро тази помощ е параван за американска инвазия. \r\nВенецуелските висши военни остават лоялни на Мадуро и блокираха пътя на конвоя с помощ, който тръгна от Колумбия.  . \r\nГуайдо и американският президент Доналд Тръмп призоваха армията да се откаже от Мадуро.   \r\nМинистърът на отбраната на Венецуела Владимир Падрино предупреди във вторник, че въоръжените сили са „ разположени край границата и са в повишена степен на готовност, за да предотвратят всяка заплаха за териториалната цялост на страната“.  Ивелина Ватова", "date": "2019.02.20", "title": "AFP: Венецуела затвори морската си граница с Кюрасао"}
{"url": "http://www.focus-news.net/news/2019/02/20/2625588/bloomberg-sasht-pritiskat-kitay-za-stabilen-yuan.html", "text": "С напредъка в търговските преговори между САЩ и Китай Вашингтон притиска Пекин да държи юана стабилен, предава  агенция  Bloomberg . \r\n САЩ настояват пред Китай стойността на юана да е на стабилни нива и това да е част от търговските преговори,к оито водят двете най-големи икономики. Това искане цели да неутрализира всякакви усилия на Пекин да обезцени валутата си, за да се справи с американските мита, коментират запознати със ситуацията експерти.   \r\nВисши служители от двете страни обсъждат възможността да фиксират валутната политика в специален „Меморандум за разбирателство“ , който да се превърне във фундамент на сделка, която накрая трябва да бъде одобрена от президента Доналд Тръмп и неговия китайски партньор Си Дзинпин, твърдят участници в дискусиите.   \r\nСтабилността на китайската валута вече е обсъждана в редица кръгове от преговорите през последните месеци. Двете страни са се съгласили тя да е част от нормата-рамка на окончателната сделка. Във вторник преговорите бяха подновени във Вашингтон. По програма те трябва да продължат до петък. На 1 март е крайният срок за по-високите американски митнически тарифи.   \r\nГоворителят на американския търговски представител, който води преговорите от името на Белия дом, е отхвърлил молбата на агенция Bloomberg за коментари по този въпрос.  Ивелина Ватова", "date": "2019.02.20", "title": "Bloomberg: САЩ притискат Китай за стабилен юан"}
{"url": "http://www.focus-news.net/news/2019/02/20/2626039/lyubima-burgazlieva-regionalna-farmatsevtichna-kolegiya-burgas-v-aptekite-se-izvarshvat-krayno-mnogo-nespetsifichni-deynosti-nyamashti-nishto-obshto-s-osashtestvyavane-na-farmatsevtichnata-grizha.html", "text": "Към момента в аптеките се извършват крайно много неспецифични дейности, нямащи нищо общо с осъществяване на фармацевтичната грижа, като рязане на рецепти, писане на подписи, слагане на печати, връщане на пациенти обратно, когато не са им заверени рецептурните книжки. Това каза за  Радио „Фокус“-Бургас  Любима Бургазлиева, председател на Регионалната фармацевтична колегия в Бургас. Според Бургазлиева всичко това е можело да бъде сведено до получаване на електронната рецепта, обработка и достатъчно време, за да се направи консултацията с пациента. „Нашите искания са да се осъществи диалог между собствениците на аптеки, Министерството на здравеопазването и институции, отговарящи за регулиране на аптечния пазар, така, че да се използва нашата експертиза при изработването на нормативни актове, уреждащи аптечната дейност“, каза още председателят на Регионалната фармацевтична колегия в Бургас.  \r\nБургазлиева отбеляза, че има лекарства, които струват до между 30 000 – 33 000 лева за лечение на тежки заболявания и аптеките, особено по-малките,  взимат кредити, за да мога да осигурят тези лекарства, напълно платени от Здравната каса и безплатни за пациента. „Но със собствени средства фармацевтите ги закупуват, за да могат да ги осигурят на пациентите и чакат около 1 месец и половина да им бъде платено от Касата. За обработването на рецептата и за цялата тази дейност по осигуряване, съхраняване, отпускане на лекарствения продукт – 1. 67 лев“, заяви Бургазлиева и добави, че ако това ще бъдат търговски дружества, то трябва по някакъв начин да се издържат. По думи на Бургазлиева тези аптеки трябва да плащат данъци, осигуровки и освен всичко друго трябва и да инвестира една не малка сума, за да могат да отговорят на непрекъснато нарастващите се изисквания към дейността им. \r\nДеница ДИМИТРОВА", "date": "2019.02.20", "title": "Любима Бургазлиева, Регионална фармацевтична колегия-Бургас: В аптеките се извършват крайно много неспецифични дейности, нямащи нищо общо с осъществяване на фармацевтичната грижа"}
{"url": "http://www.focus-news.net/news/2019/02/20/2625593/pregled-na-nyakoi-osnovni-temi-v-britanskiya-pechat-agentsiya-fokus.html", "text": "След последния си опит да удовлетвори Рийс-Мог и Ес, Тереза Мей попадна в мрежата на Параграф 22, пише днешният  The Daily Express  и припомня, че в сряда вечерта британският премиер ще има  „скърцащ“ разговор с  топ евробюрократа Жан-Клод Юнкер в Брюксел. Нарастват и очакванията за пробив в усилията й да постигне подобрения в сделката си за Брекзит.   \r\nОчаква се министър-председателят и председателят на Европейската комисия да хвърлят в „кошчето за боклук“ рамката за правната декларация в търсене на гаранции, че Обединеното кралство не може неопределено да стои „заклещено“ в капана на европейския митнически съюз. Източници от Уайт Хол са информирали вестника, че тя може дори да предложи на Долната камара обновена версия на  сделката, за да получи депутатското одобрение за глътка свеж въздух и ново „гласуване по смисъл“ още през следващата седмица. В навечерието на своето пътуване до Брюксел във вторник късно вечерта г-жа Мей се опита да убеди отново евроскептиците сред торите, в това число и Джейкъб Рийс-Мог, както и бившия министър за Брекзит Стив Бейкър, че все още на масата за преговори стои и техният план за „алтернативни задължения“, с който трябва да  замени т. нар. „възпираща“клауза в Споразумението за напускане.   \r\nТя имаше разговори с консервативните депутати, като стъпваше върху т. нар. „Компромис от Молтхаус“, предложение, което се основава на дъмпинг във „възпиращата“ клауза в полза на по-дълъг транзитен период.   \r\nСлед тези разговори обобщеното изявление на господата Рийс-Мог и Бейкър гласеше: „ Компромисът от Молтхаус е жив и рита“. След което е добавено: „ В очакване сме на бъдещите развития“. ” \r\n Външният министър Джеръми Хънт очаква в следващите дни двата преговарящи екипа да постигнат подобряване на сделката. Това е заявил и той след разговорите във вторник в британския парламент. Хънт е добавил, че „ има светлина в тунела“ и съществува възможност в Камарата да се събере мнозинство в подкрепа на променената сделка.  В сряда той има задача да предупреди, че и двете страни поемат „тежка отговорност“ да избегнат Брекзит, който би бил „опустошителен“.   \r\nОчаква се днес Хънт да държи реч в Берлин пред фондация „ Конрад Аденауер“, където трябва да каже: „Никой от нас не трябва да има съмнения, че ако не се гарантира ратификацията на Споразумението между ЕС и Великобритания за оттеглянето на страната, ще се стигне до дълбоки поражения , икономически и политически.  \r\nВ Берлин Хънт трябва да се срещне с висши германски политици включително и с външния министър Хайко Маас, за да обсъди Брекзит.   \r\nГоворителят на Европейската комисия Маргаритис Шинас във вторник отново повтори, че блокът отказва да променя проекта за споразумение за напускането на Великобритания.   \r\n\"ЕС няма да отвори отново Споразумението. Не може да приемем времево ограничение или клауза за едностранно напускане. Работим заедно с британското правителство, за да открием начин страната да напусне ЕС по подреден начин на 29 март. Това е.\" \r\nВъв вторник на конференция в Лондон бившият председател на Еврокомисията Хосе Барозо е обявил, че е по-добре ЕС да се съгласи на компромис вместо да го обвиняват, че е причина за Брекзит без сделка.   \r\n“Всеки има нужда малко да се раздвижи, това също е компромис. Където има политическа воля, има и политически път. Европа е длъжна да се приспособи към някои от британските тревоги,” е казал Барозо. \r\n*** Европейският съюз обвини Унгария, че разпространява „абсурдни конспиративни теории“. Повод за това е кампанията, която Унгария стартира с обвинение срещу Жан-Клод Юнкер и Джордж Сорос, че застаршаван националната й сигурност, пише в днешния си брой  The Telegraph . \r\nУнгарската кампания започна с плакат, на който са изобразени ухилените лица на Юнкер и Сорос, съпроводени с надпис „ Имате право да знаете какво ви подготвя Брюксел“. \r\nЕдно от твърденията на тази кампания е, че ЕС планира да забрани на държавите, членки да защитават границите си като въведе задължителни квоти за бежанци и либерализира имигрантските закони и правила, това би създало заплаха за унгарските граждани.   \r\nВъв вторник след обед Маргаритис Шинас, говорител на Европейската комисия, обяви кампанията за чиста фикция:   \r\n“На кампанията на унгарското правителство вярват просяците. Шокиращо е, че подобна абсурдна конспиративна теория е стигнала до такива размери. Няма заговор. Унгарците пропускат фактите. ”   \r\nТой е добавил още, че „не е вярно, че Ес подкопава възможността да се защитават границите. Точно обратното. Няма никакви планове за т. нар. хуманитарни визи. Държавите-членки решават на какво ниво искат да приемат законната миграция. ” \r\nНационалистическото правителство на Унгария доста често е влизало в сблъсъци с Джордж Сорос, като го обвинява, че силно въздейства върху правенето на политика в ЕС, благодарение на богатството си и на значителното си влияние. Кампанията е обвинявана за антисемитските си обертонове. \r\nРешението да включат Юнкер в тази кампания е всъщност илюстрация колко много се увеличават враждебните настроения срещу Брюксел в тази страна в навечерието на европейските избори.  \r\nМакар че е в една и съща европейска партия с Юнкер, дясноцентристката Европейска народна партия, унгарският премиер Виктор Орбан изгражда странни отношения с шефа на Европейската комисия.   \r\nВ последните години тази двойка влезе в сериозен сблъсък заради бежанската политика на ЕС и заради отказа на Будапеща в разгара на кризата да приеме наложените квоти за търсещите убежище. \r\n*** Британските парламентаристи се страхуват, че Тереза Мей може да използва лейбъристкото разцепление и да обяви предсрочни избори, пише  The Guardian .  \r\nКакто лейбъристите, така и консерваторите в Британския парламент са обезпокоени, че новата група, създадена от Лусиана Бъргър и Чука Умунна всъщност увеличава шансовете на премиера Мей да обяви предсрочни избори.   \r\nОт лейбъристка страна депутатите и техните привърженици се плашат, че министър-председателят на Великобритания ще се изкуши да използва разцеплението в опозицията, ако още членове на партията преминат към  новата политическа група.   \r\nСпоред експертите перспективата за подобно действие от страна на Мей  ще се увеличи, ако 20, 30 а дори и 50 лейбъристки депутати решат, че няма да могат да застанат зад Джеръми Корбин отново.  \r\nВ същото време и консерваторите стават все по-разтревожени, че Мей може да бъде принудена да обяви предсрочни избори, ако нейното малко мнозинство се стопи или ако от средите на самите тори се намерят хора, които да се присъединят към новата Група на независимите. Няколко депутати от Консервативната партия са съобщили на вестника, че през миналата седмица вариантът „предсрочни избори“ е увеличил шансовете си.   \r\nКонсерваторите твърдо настояват, че планират изборите да са през 2022 година. В същото време два независими един от друг източника от техните среди са информирали вестника, че подозренията им се засилват все повече, особено след поканите за обедите, които организира Адам Мемън, директор на групата за проучване на мнението в Консервативната партия. На тях поканените  обикновено са питани какво трябва да съдържа партийният манифест за общите избори.", "date": "2019.02.20", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2019/02/20/2625594/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Президентът на Молдова Игор Додон е предупредил за опасност от дестабилизация на ситуацията в страната през тази седмица, пише руският всекидневник  „Независимая газета“ . Във вторник от сайта „Съученици“ той призова поддръжниците си да са готови да излязат на масов протест.   \r\n\"Не изключвам, че в четвъртък или петък политическите опоненти могат да предприемат крайни мерки срещу политическата партия, която има най-големи шансове за победа на изборите. В четвъртък те свикват заседание на парламента. За какво им е да го правят? Ако тръгнат да смъкват една или друга политическа сила, тогава ние нямаме други варианти \", предупредил Додон. \r\nТой не изключва, че „цел може да се окаже и президентската институция \". Затова и призовава: \"Да излезем масово и да приключим тази работа \". \r\n*** Ръководителят на кубинското външнополитическо ведомство Бруно Родригес обвини САЩ, че прехвърлят войски по посока на Венецуела. За това във вторник, 19 февруари, информира порталът Granma, пише руският вестник  „Известия“ . \r\nПо данни, съобщени от кубинския външен министър, от американските бази, на които се намират подразделения за специални операции и морска пехота, излитат самолети в посока Венецуела.  Той подчертава, че подобни полети съвсем не са в подкрепа на акцията за хуманитарна помощ, която се пропагандира пред международната общност. „Потвърждавам, че това не са полети с хуманитарна цел. Очевидно, създала се е ситуация, при която правителството на САЩ започва военна агресия срещу Венецуела“.    \r\n*** «Десетилетия наред се умува над това, а накрая идва Тръмп и решава въпроса гениално – това е смешно“, твърди пред вестник „Взгляд“ политологът Фьодор Лукянов за възможността от арабско-израелска „сделка на века“. Той е модератор на започналата в Москва Близкоизточна конференция.  \r\nВъв вторник в Москва се откри осмата по ред двудневна конференция по въпросите на Близкия изток, на дискусионния клуб „Валдай“, която се провежда в сътрудничество с Института по изтокознание на Руската академия на науките.   В нея участват високо поставени представители на Сирия, Палестина, Египет, общо 15 държави.   \r\nЦелта на организаторите е да дадат представа за промените в Близкоизточния регион в последните десет години и  да очертаят прогноза в развитието на събитията в областта на сигурността и енергетиката.   \r\nПо време на оживената дискусия директорът по научната работа на „Валдай“ Фьодор Лукянов попитал съветника на президента на Палестина Набил Шаат какво мисли за американска „сделка на века“ при разрешаване на арабско- израелския конфликт, която се подготвя от администрацията на Тръмп от началото на неговия президентски мандат и която Палестина ще отхвърли.      \r\n«Решението на конфликта е просто, то трябва да бъде многополярно. В следващите три години този преход ще стане още по-видим. Регулирането на арабско-израелския конфликт трябва да стане с помощта на пет-шест държави, а не на една единствена – САЩ. Ако Русия и в този процес изиграе същата активна роля, както в Сирия, това ще е истинско проявление на многополярността. Ние отхвърляме „сделката на века“, за която говори Тръмп», е отговорът на Шаат.  \r\nОфициално подробности за тази сделка не се обявяват, макар че за нея не веднъж се съобщава от различни източници, включително и в Израел. Една от версиите гласи, че на палестинците ще бъдат предадени два пъти повече територии, отколкото те притежават в момента, но историческият център на Ерусалим с неговите религиозни светини и принадлежащите райони ще останат под израелски контрол, както и западната част на града. Израел ще контролира и големи еврейски селища на Западния бряг, макар че няма да има право да ги разширява.   \r\nВпрочем, както пояснява Лукянов, не може да става дума за никаква мега-сделка и въпроса си към палестинския гост той е задал с „ирония в интонацията“. «Да се смята, че десетилетия наред умовете се чудят как да разрешат този въпрос, а в един момент идва Тръмп и всичко решава гениално – това е смешно. Не става. Не се задава никаква сделка и не се очаква такава нито от Тръмп, нито от когото и да е.“, пояснява Лукянов и добавя: „ Дори и ако президентът на САЩ действително да полага някакви усилия да постигне сделка,  не е възможно да се постигне устойчива договореност по този въпрос от човек, който заема толкова еднозначна позиция в подкрепа на едната страна. Толкова произраелски настроена администрация като администрацията на Тръмп от много десетилетия не е имало.». \r\nТой задочно възразява и на палестинския представител по тезата, че многополюсният свят е по-сигурен от еднополюсния:  «Многополюсният свят може да се описва по различни начини, но никой до този момент не е рискувал да твърди, че той е по-надежден. Многополюсният свят е по-опасен. Колкото повече играчи със свои интереси, толкова по-сложно е да се намери общ знаменател и да се договорят правила на взаимодействие. Друг е въпросът, че той съществува, той е даденост. По-нататък въпросът се свежда до това как ще се постигне неговата стабилизация, как ще се създаде порядък в него». Според руския политолог онзи, който успее да отговори на този въпрос и да успокои Близкия изток, ще трябва да бъде удостоен с Нобелова награда.   \r\nСпоред Лукянов в Близкия изток се съчетават две противоположни тенденции: «Съществува мнение, че в Близкия изток никога нищо не се променя, но от друга страна – там нещата се променят толкова бързо, че само между две конференции пейзажът вече се е променил. По хода на събитията в Близкия изток може да се прави извод за онова, което се случва в света като цяло, да се размишлява за военните и дипломатическите взаимоотношения в планетарен мащаб“.   \r\n*** Бившият помощник на френския президент Еманюел Макрон Александър Беналя е поставен под стража заради неспазване на правилата за съдебен надзор, информира руският  Коммерсантъ , като се позовава на френската телеграфна агенция Франспрес. Адвокатът на Беналя Жаклин Лафон вече е подала жалба против временното задържане на клиента й.   \r\nНеотдавна в публичното пространство се появиха части от записа на разговор между Александър Беналя и неговия помощник Венсан Кразе, който също е участник в „делото Беналя“. Според правилата за съдебен надзор на тях им е забранено да се срещат и да общуват.   \r\nПрез лятото на 2018 година около господин Беналя се разрази публичен скандал, след като вестник Le Monde публикува видеозапис от инцидент, случил се в Париж по време на първомайска демонстрация. От записа се вижда как полицаи задържат демонстрант, докато един от тях го бие с палка и го поваля на земята. В него беше разпознат, помощникът на президента Александър Беналя, който няма никакво отношение към полицията.", "date": "2019.02.20", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/02/20/2625591/the-telegraph-es-e-na-pat-da-se-skara-s-ungariya-zaradi-neynata-kampaniya-sreshtu-yunker.html", "text": "Европейският съюз обвини Унгария, че разпространява „абсурдни конспиративни теории“. Повод за това е кампанията, която Унгария стартира с обвинение срещу Жан-Клод Юнкер и Джордж Сорос, че застаршаван националната й сигурност, пише в днешния си брой  The Telegraph . \r\nУнгарската кампания започна с плакат, на който са изобразени ухилените лица на Юнкер и Сорос, съпроводени с надпис „ Имате право да знаете какво ви подготвя Брюксел“. \r\nЕдно от твърденията на тази кампания е, че ЕС планира да забрани на държавите, членки да защитават границите си като въведе задължителни квоти за бежанци и либерализира имигрантските закони и правила, това би създало заплаха за унгарските граждани.   \r\nВъв вторник след обед Маргаритис Шинас, говорител на Европейската комисия, обяви кампанията за чиста фикция:   \r\n“На кампанията на унгарското правителство вярват просяците. Шокиращо е, че подобна абсурдна конспиративна теория е стигнала до такива размери. Няма заговор. Унгарците пропускат фактите. ”   \r\nТой е добавил още, че „не е вярно, че Ес подкопава възможността да се защитават границите. Точно обратното. Няма никакви планове за т. нар. хуманитарни визи. Държавите-членки решават на какво ниво искат да приемат законната миграция. ” \r\nНационалистическото правителство на Унгария доста често е влизало в сблъсъци с Джордж Сорос, като го обвинява, че силно въздейства върху правенето на политика в ЕС, благодарение на богатството си и на значителното си влияние. Кампанията е обвинявана за антисемитските си обертонове. \r\nРешението да включат Юнкер в тази кампания е всъщност илюстрация колко много се увеличават враждебните настроения срещу Брюксел в тази страна в навечерието на европейските избори.  \r\nМакар че е в една и съща европейска партия с Юнкер, дясноцентристката Европейска народна партия, унгарският премиер Виктор Орбан изгражда странни отношения с шефа на Европейската комисия.   \r\nВ последните години тази двойка влезе в сериозен сблъсък заради бежанската политика на ЕС и заради отказа на Будапеща в разгара на кризата да приеме наложените квоти за търсещите убежище.  Ивелина Ватова", "date": "2019.02.20", "title": "The Telegraph: ЕС е на път да се скара с Унгария заради нейната кампания срещу Юнкер"}
{"url": "http://www.focus-news.net/news/2019/02/20/2625595/pregled-na-mezhdunarodnite-novini-do-6-chasa-agentsiya-fokus.html", "text": "Министърът на сигурността на Босна и Херцеговина Драган Мектич предупреди, че в Гърция има близо 70 000 мигранти, които се движат към страните от Европейския съюз, предава македонската електронна медия  A1 On .  \r\nМектич бе категоричен – данните пораждат безпокойство в Босна и Херцеговина, тъй като има възможност мигранти по пътя към ЕС да изберат т.нар. Балканския маршрут, който минава през страната. Не само трафикът на мигранти е проблем за Сараево, но и „ежедневният приток“ на търсещи убежище от Турция в Гърция.  \r\n„Ежедневният приток на мигранти от Турция към Гърция е близо 300 души. Предполага се, че ще имаме сериозни проблеми. Няма конкретни решения за мигрантската криза. Босна и Херцеговина ще продължи да бъде жертва на проблема. Търсим решения“, добави Мектич. \r\nТурският вътрешен министър Сюлейман Сойлу разкри, че миналата година властите на Анкара са възпрепятствали опита да се отправят към Европа на 268 003 мигранти. Броят им през първите пет седмици на тази година е 16 523. \r\nНа пресконференцията след срещата със Сойлу Мектич говори и за проблема с мигрантите в северозападната част на Босна и Херцеговина, където голям брой търсещи убежище се надяват да се прехвърлят в Хърватия. „Някои от тези мигранти ще бъдат върнати в Сараево тази седмица. Не можем да затворим мигрантските центрове. По този начин няма да решим нищо“, подчерта Мектич. \r\nТой също така съобщи, че сред мигрантите, настанени в приемни центрове, са  идентифицирани шестима души, които „по някакъв начин са свързани с тероризма и някои терористични дейности\".  \r\n„В момента те са в имиграционен център. Проверяват се други данни и други факти. Влезли са незаконно в Босна и Херцеговина. Ще решим съдбата им“, увери министърът. \r\n***  Броят на търсещите убежище в Германия отново се увеличава, макар и леко, отбелязват в редакцията на националния ежедневник  Die Frankfurter Allgemeine Zeitung .  \r\nПо данни на Министерството на вътрешните работи в Берлин, през месец януари закрила в Германия са потърсили около 14 500 чужденци. Федералната служба за миграция и бежанци е приела около 2500 последващи молби. Това са 6500 заявления повече, отколкото през декември миналата година. \r\nОт редакцията подчертават, че една от възможните причини за увеличаването на броя на кандидатите за закрила е фактът, че през декември има по-малко работни дни заради празниците, следователно може да бъдат обработени по-малък брой молби. Въпреки това през миналия месец е имало около 3000 заявления повече, отколкото през ноември 2018 г. \r\n***  Лидерът на венецуелската опозиция Хуан Гайдо обяви, че няколко страни от Европейския съюз ще предоставят финансова помощ на страната в размер над 18 млн. евро, предава  TACC . \r\n„След срещата с европейските посланици съобщаваме за отделянето на повече от 18 млн. евро за хуманитарна помощ [за Венецуела]. Средствата ще предоставят правителствата на Великобритания, Германия, Италия, Испания и Франция. Благодаря за подкрепата за нашата борба за живота на хиляди венецуелци“, написа Гуайдо в профила си в социалната мрежа „Туитър“. \r\nПо данни на местни медии, страните от Общността ше изправят в латиноамериканската страна около 70 тона медикаменти. \r\n*** Във вторник на 122-то си редовно заседание правителството в Скопие обсъди текста на законопроект за създаване на агенция за национална сигурност, информира електронната медия  МКД . \r\nСпоред съобщението на правителствената пресслужба с тази промяна ще се реформира съществуващото досега Управление за сигурност и контраразузнаване. Тя няма да бъде повече в състава на Министерството на вътрешните работи. На нейно място се предлага да се създаде Агенция за национална сигурност като модел на реформата в тази система в Република Северна Македония. \r\nВ съобщението се казва: „Целта на предложената законодателна промяна е да се преодолеят недостатъците, които са посочени в докладите на Европейската комисия. Създаването на агенция за национална сигурност си поставя за задача защита на националната сигурност на държавата, т.е. независимостта, суверенитета, конституционното устройство, основните права и свободи на човека и гражданина, гарантирани от Конституцията на Република Северна Македония \". \r\n*** Полиция и представители на специализираната група за работа с експлозиви са претърсили помещенията в офиса на главния гръцки опозиционен лидер Кирякос Мицотакис, съобщава на електронната си страница вестник  Kathimerini . Акцията е била предприета във вторник вечерта след телефонното предупреждение за бомбена заплаха. \r\nГръцките медии съобщават, че заплахата е получена около 18.45 ч. местно време. Властите веднага са отцепили района около офиса на лидера на „Нова демокрация“ в централния атински квартал „Панграти“. \r\n*** В скоро време Дания ще ратифицира протокола за членство на Република Северна Македония в НАТО, съобщава македонското електронно издание  МКД .  \r\nЗа това е информирала Ингер Стойберг, датският министър по въпросите на имиграцията и интеграцията, на срещата в понеделник с Едмонд Адеми, македонският министър по въпросите за диаспората. Той е на официално посещение в Кралство Дания.  \r\nАдеми е осведомил  Стойберг за последните събития в страната си, като специално е очертал външно-политическите приоритети на Република Северна Македония. Той е благодарил за непрекъснатата подкрепа, която страната получава от Дания по пътя си към интеграция в структурите на НАТО и ЕС.   \r\nСтойберг е уверила Адеми, че Дания е готова да помогне на Македония при реализацията на стратегическите цели. Тя е насърчила правителството да продължи с осъществяване на предприетите ключови реформи, за да може през юни да започне и преговори за присъединяване към ЕС. \r\nМинистър Стойберг е изтъкнала, че Дания е готова да предаде своя опит от    \r\nчленството си в Евросъюза и в близките седмици ще ратифицира протокола за членство на Северна Македония в НАТО. \r\nДвамата министри са обсъдили и проблеми,с вързани с интеграцията на македонската диаспора в датското общество. Адеми е подчертал необходимостта в бъдеще нейните членове да се ангажират повече, за да може цялата общност да се включи по-активно в политическия, икономическия, културния и образователния живот на Кралство Дания.   \r\n*** Венецуела затвори границата си по въздух и вода с Кюрасао, във вторник е съобщил висш военен, предава  AFP . Каракас е взел това решение тъй като се планира островът да е междинна спирка за американската помощ за венецуелското общество, което е в криза. \r\nРегионалният командир Владимир Куинтеро е отговорил „категорично“, когато медиите са попитали дали Венецуела се е разпоредила да се спрат връзките по въздух и по море с Кюрасао и със съседните острови Аруба и Бонер. Той не е дал повече информация.   \r\nПомощта, която опозиционният лидер Хуан Гуайдо осигурява за страната от събота, се възприема като предизвикателство за президента Николас Мадуро. Тя се складира в Колумбия на границата с Венецуела, а се предвижда като междинни постове да се използват Кюрасао и пункт в Бразилия.   \r\nСпоред Мадуро тази помощ е параван за американска инвазия. \r\nВенецуелските висши военни остават лоялни на Мадуро и блокираха пътя на конвоя с помощ, който тръгна от Колумбия.  . \r\nГуайдо и американският президент Доналд Тръмп призоваха армията да се откаже от Мадуро.   \r\nМинистърът на отбраната на Венецуела Владимир Падрино предупреди във вторник, че въоръжените сили са „ разположени край границата и са в повишена степен на готовност, за да предотвратят всяка заплаха за териториалната цялост на страната“. \r\n*** В изминалите 20 години Сърбия е изплатила около 700 милиона евро от дълга на Косово и ще продължим да го правим“, това е заявил във вторник външният министър на Сърбия Ивица Дачич, информира на електронната си страница белградското радио  В92 . \r\nПреди 11 години косовските албанци едностранно обявиха независимостта на сръбската провинция, но Сърбия продължава този акт като нарушение на нейната Конституция и териториален интегритет и суверенитет.  \r\n\"Когато трябва да се плаща дълга, те са част от Сърбия. Когато има собственост и имот да се вземе, тогава се обявяват за независима държава,\" е казал пред репортери в Белград Дачич по адрес на поведението на косовските албанци. Освен това е пояснил, че като дълг и заеми има още 200 милиона евро, които Сърбия ще продължи да изплаща на кредиторите.  „Чакат ние да платим, а те знаят да казват само „почваме от утре“. Трепча, комплексът от рудници в северната, предимно сръбска част на Косово, е наш. Те твърдят, че са независима държава, но не искат да си плащат дълговете,“ добавя Дачич.   \r\n*** Във вторник премиерът Зоран Заев е разговарял по телефона с американския заместник държавен секретар Джон Съливан, съобщава македонската онлайн медия  МКД .Той е благодарил за силната подкрепа от страна на САЩ през целия процес около  Споразумението от Преспа. \r\nКакто информира правителствената пресслужба, премиерът на Република Северна Македония е информирал Съливан за начина, по който се прилага  Договора с Гърция. И двамата са изразили мнение, че успешният финал на Преспанския договор, както и процедурата по ратификацията на Протокола за присъединяване на Република Северна Македония към НАТО, са от изключително значение за региона\". \r\nЗоран Заев е изтъкнал също, че страната му продължава да заявява  своя дългосрочен стратегически интерес за допълнително развитие и разширяване на отношенията между Република Северна Македония и САЩ, особено в икономическата област.  \r\nСъливан пък е казал, че с нетърпение очаква да приветства Северна Македония като 30-та държава-членка на НАТО.  \r\n*** Във вторник американски законотворци са съобщили, че в момента проверяват дали президентът Доналд Тръмп няма да продаде секретна ядрена технология на Саудитска Арабия, за да удовлетвори интересите на корпоративни поддръжници, предава  AFP .   \r\nКомитетът по разследванията в Камарата на представителите, която е в ръцете на демократите, заяви, че „ множество информатори“ предупреждават за конфликт на интереси, „който може да съдържа нарушаване на редица федерални наказателно- правни норми“.   \r\nКонгресменът Елиджа Къмингс, председател на Комитета по надзора и реформата, е поискал от Белия дом да предостави документи, включително и за срещата преди два месеца на зетя на Тръмп Джарет Кушнер с могъщия Мохаммед бин Салман от Саудитска Арабия, който веднага след това бе обявен за наследник на короната.  \r\nВ доклада на Комитета се твърди, че „силни частни комерсиални интереси агресивно налагат“ идеята за трансфер на секретна ядрена технология.   \r\n\"Тези комерсиални структури получават милиарди долари чрез контракти, свързани със строителството и оперирането на ядрени съоръжения в Саудитска Арабия и очевидно са в тесен и редовен контакт с президента Тръмп и неговата администрация в момента“.   \r\nСАЩ нямат правно основание да трансферират ядрени технологии на други страни без това да е съобразено със споразумения по  т. нар. Секция 123, чрез които се дава гаранция за използване на енергетиката за мирни цели.   \r\nКомитетът се страхува, че Саудитска Арабия, най-големият петролен износител, може да използва американско ноухау за да направи ядрена бомба. \r\nКомитетът твърди, че водещата компания, защитник на строителството на ядрени централи в Саудитска Арабия, е IP3 International. От 2016 неин съветник е пенсионираният армейски генерал-лейтенант Майкъл Флин. \r\nФлин е служил като съветник на Тръмп по националната сигурност преди да напусне, след като е обвинен, че е излъгал за тайните връзки с Русия. Срещу него има възбудено дело и се чака съдебно решение.  Съобщава се също, че само преди седмица Тръмп се е срещал лично с представители на тази компания  \r\nДруг ключов защитник на трансферите за Саудитска Арабия е Томас Барак, бизнесмен, който е организирал тържеството по повод встъпването в длъжност като президент на Доналд Тръмп.   \r\nНеотдавна той провокира доста съмнения за негово участие в убийството на журналиста Джамал Хашоги. \r\n***  С напредъка в търговските преговори между САЩ и Китай Вашингтон притиска Пекин да държи юана стабилен, предава  агенция  Bloomberg . \r\n САЩ настояват пред Китай стойността на юана да е на стабилни нива и това да е част от търговските преговори,к оито водят двете най-големи икономики. Това искане цели да неутрализира всякакви усилия на Пекин да обезцени валутата си, за да се справи с американските мита, коментират запознати със ситуацията експерти.   \r\nВисши служители от двете страни обсъждат възможността да фиксират валутната политика в специален „Меморандум за разбирателство“ , който да се превърне във фундамент на сделка, която накрая трябва да бъде одобрена от президента Доналд Тръмп и неговия китайски партньор Си Дзинпин, твърдят участници в дискусиите.   \r\nСтабилността на китайската валута вече е обсъждана в редица кръгове от преговорите през последните месеци. Двете страни са се съгласили тя да е част от нормата-рамка на окончателната сделка. Във вторник преговорите бяха подновени във Вашингтон. По програма те трябва да продължат до петък. На 1 март е крайният срок за по-високите американски митнически тарифи.   \r\nГоворителят на американския търговски представител, който води преговорите от името на Белия дом, е отхвърлил молбата на агенция Bloomberg за коментари по този въпрос.", "date": "2019.02.20", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/20/2625596/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 6.00 часа.", "date": "2019.02.20", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната"}
{"url": "http://www.focus-news.net/news/2019/02/20/2625597/sport-bayern-myunhen-postigna-taktichesko-ravenstvo-v-livarpul.html", "text": "Байерн Мюнхен успя да завърши 0:0 срещу Ливърпул като гост на \"Анфийлд\" в първия 1/8-финал между двата отбора в Шампионска лига на Европа. Домакините създадоха по-опасните положения пред вратата на Нойер, но не съумяха да го преодолеят. \r\nЛивърпул започна добре двубоя с позиционни атаки. Най-чистото положение в мача беше  в 33-ата минута, когато Мане от чиста позиция прати топката от около 11 метра в аут. \r\nПрез второто полувреме лошите подавания и при двата отбора станаха повече, в 53-ата минута все пак Ливърпул създаде опасна ситуация, която едва не завърши с гол. В 79-ата минута Байерн опита да атакува, Хамес стреля мощно, но неточно към вратата на Алисон. \r\nРеваншът е на 13 март в Мюнхен. \r\nИ втората среща във вторник късно вечерта от осминафиналите в Европейската шампионска лига между Лион и Барселона завърши 0:0.", "date": "2019.02.20", "title": "Спорт: Байерн Мюнхен постигна тактическо равенство в Ливърпул"}
{"url": "http://www.focus-news.net/news/2019/02/20/2625600/predstoyashti-sabitiya-v-stranata-za-20-fevruari-agentsiya-fokus.html", "text": "*** \r\nПредседателят на Събранието на Република Северна Македония Талат Джафери ще бъде на официално посещение в България. В 8.40 часа Талат Джафери ще разговаря с председателя на Народното събрание Цвета Караянчева. След това гостът ще бъде приветстван от народните представители в пленарната зала. Той ще проследи гласуването на ратификацията на Протокола към Северноатлантическия договор относно присъединяването на Република Северна Македония.  \r\nВ 9.30 часа Цвета Караянчева и Талат Джафери ще направят изявления. Македонският гост ще се срещне още със заместник министър-председателя по правосъдната реформа и министър на външните работи Екатерина Захариева. Срещата ще започне в 9.45 часа в зала „Запад“ на Народното събрание. \r\n*** \r\nОт 11.00 часа в Министерския съвет в присъствието на вицепремиера по правосъдната реформа и министър на външните работи Екатерина Захариева ще бъде валидирана юбилейна пощенска марка по случай 15-ата годишнина от членството на Република България в НАТО. В церемонията ще участват и заместник министър-председателят по обществения ред и сигурността и министър на отбраната Красимир Каракачанов и министърът на транспорта, информационните технологии и съобщенията Росен Желязков.  \r\n***", "date": "2019.02.20", "title": "Предстоящи събития в страната за 20 февруари (Агенция „Фокус“)"}
{"url": "http://www.focus-news.net/news/2019/02/20/2625598/predstoyashti-mezhdunarodni-sabitiya-za-20-fevruari-agentsiya-fokus.html", "text": "Държавният глава на Руската федерация Владимир Путин ще изнесе годишната си реч за състоянието на нацията. \r\n***  Министър-председателят на Обединеното кралство Тереза Мей пристига в Брюксел за обсъждане на Брекзит с председателя на Европейската комисия Жан-Клод Юнкер. \r\n***  Министър-председателят на Израел Бенямин Нетаняху пристига на посещение в Москва за среща с държавния глава на Руската федерация Владимир Путин. \r\n***  Министърът на външните работи на Обединеното кралство ще изнесе реч за Брекзит след среща с германския си колега Хайко Маас. \r\n***  Канцлерът на Австрия Себастиан Курц ще бъде приет за среща от държавния глава на САЩ Доналд Тръмп.  \r\n***", "date": "2019.02.20", "title": "Предстоящи международни събития за 20 февруари (Агенция „Фокус“)"}
{"url": "http://www.focus-news.net/news/2019/02/20/2625599/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка:   \r\nТемпературите са в интервала от минус 6 ° до + 8°. Времето над страната е предимно ясно. Слаб вятър духа в областите Добрич, Силистра, Варна и Смолян. Пътните настилки са предимно сухи, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 50 м. в област Ямбол и в района на Старо Оряхово /обл. Варна/; \r\n- до 100 м. в област Бургас и в района на Балчик /обл. Добрич/„ Белокопитово и Шумен; Гурково /обл. Ст. Загора/. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 21.02.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nДвижението при Ябланица от км 74+640 до км 79+300 е ограничено поради геодезическо заснемане.  \r\nОбходен маршрут: по път I-3 /Ботевград - Ябланица/. Срок до 17:00 часа на 20.02.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ - София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 24.02.2019 г. \r\nОПУ - Перник: \r\nДвижение с повишено внимание в тунел Люлин от км 10+562 до км 10+873, поради извършване на ремонтни работи в трансформаторния пост. Скоростта на движение в тунела е ограничена на 50 км в час, поради възможност от нарушено осветление. Срок до 20.02.2019 г.   Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - отворен за всички МПС;  \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\nДвижението при Дунав мост км 0+080 се осъществява в едната лента поради частичен ремонт на асфалтовата настилка. Участъкът е сигнализиран. Ограничение на скоростта 40 км. Срок  до 16.00 ч. на 25.02.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението по път Луковит – Ябланица от км 156+900 до км 156+500 в района на пътен възел Коритна се осъществява с повишено внимание поради монтаж на пътни знаци. Срок до 22.02.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път  ІІ-11 с. Орсоя - гр. Лом се осъществява в една лента, поради  рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента на участъци поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817/815/: Движението по път с. Боровци – път ІІІ-102 се осъществява в \r\nедна лента поради рязане на храсти. Движението се регулира от сигналисти. Срок до 25.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Движението за всички МПС по път ІІІ-861 от км 31+040 (граница с Област Пловдив) до км 40+833 (разклон за Национална астрономическа обсерватория) е ограничено поради паднали и падащи множество дървета. Срок до 22.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента, поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.20", "title": "Актуална пътна обстановка"}
{"url": "http://www.focus-news.net/news/2019/02/20/2625601/sport-dvama-balgari-prodalzhavat-uchastieto-si-v-mezhdunarodni-tenis-turniri.html", "text": "В Банкок, Тайланд, Димитър Кузманов продължава  във втория кръг на турнира по тенис на твърди кортове  от сериите „Чалънджър“. Българинът се наложи над новозеландеца Рубин Стейтъм с  6:4, 5:5 и отказване на съперника поради контузия. В сряда Кузманов играе срещу третия Хенри Лааксонен, Швейцария.  \r\nВ Шарм Ел Шейх, Египет, и Петя Аршинкова се класира за втория кръг на тенис турнира на твърди кортове. \r\nТя победи румънката Елена-Теодора Кадар с 6:4, 6:7(3) и 6:0 след 2:20 часа игра. \r\nДругата българка, Гергана Топалова, започва участието си днес в Шарм Ел Шейх срещу рускинята Уляна Айзатулина.", "date": "2019.02.20", "title": "Спорт: Двама българи продължават участието си в международни тенис турнири"}
{"url": "http://www.focus-news.net/news/2019/02/20/2625602/nimh-vremeto-shte-bade-slanchevo-maksimalnite-temperaturi-shte-sa-mezhdu-12-i-17.html", "text": "Днес отново ще бъде слънчево. Такава е прогнозата за времето на  Националния институт по метеорология и хидрология   (НИМХ), съобщи за  Агенция „Фокус“  дежурният синоптик Христо Христов. Още сутринта в Дунавската равнина, а след обяд и в останалата част от страната ще се появи до умерен запад-северозападен вятър. Привечер от север ще се увеличи високата облачност – ще бъде незначителна. Максималните температури ще са предимно между 12° и 17°, в София около 12°.Над Черноморието ще бъде предимно слънчево. Сутринта на много места видимостта ще е намалена. Преди обяд ще е почти тихо, след пладне – със слаб запад-северозападен вятър. Максимални температури от 10-11° в северните, до 15-16° в южните райони. Температурата на морската вода е около 7°. Вълнението на морето ще бъде 1-2 бала. Над планините ще бъде слънчево. Вятърът ще се ориентира от север-северозапад и ще се усили; ще бъде умерен, по високите и открити части временно силен. Дневните температури малко ще се понижат и максималната на височина 1200 метра ще бъде около 7°, на 2000 метра – около 0°. Атмосферното налягане е малко по-високо от средното за месеца. През деня бавно ще се повишава.", "date": "2019.02.20", "title": "НИМХ: Времето ще бъде слънчево, максималните температури ще са между 12° и 17°"}
{"url": "http://www.focus-news.net/news/2019/02/20/2625603/vitseprezidentat-iliyana-yotova-shte-bade-gost-na-chestvaneto-na-natsionalniya-praznik-na-balgariya-v-evropeyskata-komisiya.html", "text": "Вицепрезидентът Илияна Йотова ще бъде официален гост на тържественото отбелязване на Националния празник на Република България - 3 март, в Европейската комисия в Брюксел. Това съобщиха от  Прессекретариата на държавния глава . \r\nЧестването се организира от еврокомисаря по цифровата икономика и общество Мария Габриел и включва откриването на изложба с компютърни рисунки на български ученици „България в Европа: минало, настояще и бъдеще“.", "date": "2019.02.20", "title": "Вицепрезидентът Илияна Йотова ще бъде гост на честването на Националния празник на България в Европейската комисия"}
{"url": "http://www.focus-news.net/news/2019/02/20/2625590/the-guardian-deputatite-se-strahuvat-che-mey-shte-svika-predsrochni-izbori.html", "text": "Британските парламентаристи се страхуват, че Тереза Мей може да използва лейбъристкото разцепление и да обяви предсрочни избори, пише  The Guardian .  \r\nКакто лейбъристите, така и консерваторите в Британския парламент са обезпокоени, че новата група, създадена от Лусиана Бъргър и Чука Умунна всъщност увеличава шансовете на премиера Мей да обяви предсрочни избори.   \r\nОт лейбъристка страна депутатите и техните привърженици се плашат, че министър-председателят на Великобритания ще се изкуши да използва разцеплението в опозицията, ако още членове на партията преминат към  новата политическа група.   \r\nСпоред експертите перспективата за подобно действие от страна на Мей  ще се увеличи, ако 20, 30 а дори и 50 лейбъристки депутати решат, че няма да могат да застанат зад Джеръми Корбин отново.  \r\nВ същото време и консерваторите стават все по-разтревожени, че Мей може да бъде принудена да обяви предсрочни избори, ако нейното малко мнозинство се стопи или ако от средите на самите тори се намерят хора, които да се присъединят към новата Група на независимите. Няколко депутати от Консервативната партия са съобщили на вестника, че през миналата седмица вариантът „предсрочни избори“ е увеличил шансовете си.   \r\nКонсерваторите твърдо настояват, че планират изборите да са през 2022 година. В същото време два независими един от друг източника от техните среди са информирали вестника, че подозренията им се засилват все повече, особено след поканите за обедите, които организира Адам Мемън, директор на групата за проучване на мнението в Консервативната партия. На тях поканените  обикновено са питани какво трябва да съдържа партийният манифест за общите избори.    Ивелина Ватова", "date": "2019.02.20", "title": "The Guardian: Депутатите се страхуват, че Мей ще свика предсрочни избори"}
{"url": "http://www.focus-news.net/news/2019/02/20/2625605/ministar-ekaterina-zaharieva-shte-prisastva-na-validirane-na-yubileyna-poshtenska-marka-po-sluchay-15-ata-godishnina-ot-chlenstvoto-na-balgariya-v-nato.html", "text": "В Министерския съвет в присъствието на вицепремиера по правосъдната реформа и министър на външните работи Екатерина Захариева ще бъде валидирана юбилейна пощенска марка по случай 15-ата годишнина от членството на Република България в НАТО. Това съобщиха от пресцентъра на  Министерството на външните работи . \r\nВ церемонията ще участват и заместник министър-председателят по обществения ред и сигурността и министър на отбраната Красимир Каракачанов и министърът на транспорта, информационните технологии и съобщенията Росен Желязков.  \r\nВалидирането на юбилейна пощенска марка е част от утвърдения Национален план от инициативи за отбелязване на 15-та годишнина от членството на България в НАТО и 70-ата годишнина от създаването на Организацията на Северноатлантическия договор, които се навършват през 2019 г.  \r\nЦеремонията ще се състои в 11.00 часа в Гранитна зала на Министерския съвет.", "date": "2019.02.20", "title": "Министър Екатерина Захариева ще присъства на валидиране на юбилейна пощенска марка по случай 15-ата годишнина от членството на България в НАТО"}
{"url": "http://www.focus-news.net/news/2019/02/20/2625609/pravitelstvoto-shte-obsadi-natsionalnata-programa-za-profilaktika-nadzor-kontrol-i-likvidirane-na-bolestite-po-zhivotnite-za-perioda-2019-2021-g.html", "text": "Правителството ще обсъди доклад за дейността на Съвета за административната реформа през 2018 г. Това предвижда  дневният ред  на министрите за днешното редовно правителствено заседание, което ще започне в 10.00 часа. Кабинетът ще разгледа и проект на решение за одобряване на Националната програма за профилактика, надзор, контрол и ликвидиране на болестите по животните, включително зоонозите за периода 2019-2021 г.  \r\nМинистерският съвет ще одобри и годишен план за извършване на независим външен контрол на изпълнението на концесионни договори от Агенцията за приватизация и следприватизационен контрол за 2019 г. Освен това, на вниманието на министрите ще бъде поставен и проект на Меморандум за разбирателство в областта на малките и средните предприятия между Министерството на икономиката и Министерството за бизнес среда, търговията и предприемачеството на Румъния.  \r\nКабинетът ще обсъди и проект на закон за промени в Закона за устройството на черноморското крайбрежие.", "date": "2019.02.20", "title": "Правителството ще обсъди Националната програма за профилактика, надзор, контрол и ликвидиране на болестите по животните за периода 2019-2021 г."}
{"url": "http://www.focus-news.net/news/2019/02/20/2625607/ministar-temenuzhka-petkova-shte-uchastva-v-petata-ministerska-sreshta-na-konsultativniya-savet-za-yuzhniya-gazov-koridor-v-azerbaydzhan.html", "text": "Министърът на енергетиката Теменужка Петкова ще участва в петата министерска среща на Консултативния съвет за Южния газов коридор в град Баку, Азербайджан. Това съобщиха от пресцентъра на  Министерство на енергетиката . Участниците в конференцията ще обсъдят напредъка по реализацията на Южния газов коридор, както и енергийната свързаност в региона на Югоизточна Европа. В рамките на събитието се очаква Петкова да се срещне с министърa на енергетиката на Република Азербайджан г-н Парвиз Шахбазов, както и със съпредседателя на двустранната комисия за икономическо сътрудничество – министъра на селското стопанство г-н Инам Керимов.", "date": "2019.02.20", "title": "Министър Теменужка Петкова ще участва в петата министерска среща на Консултативния съвет за Южния газов коридор в Азербайджан"}
{"url": "http://www.focus-news.net/news/2019/02/20/2625610/predsedatelyat-na-sabranieto-na-republika-severna-makedoniya-talat-dzhaferi-e-na-ofitsialno-poseshtenie-v-balgariya.html", "text": "Председателят на Събранието на Република Северна Македония Талат Джафери е на официално посещение в България. Това съобщиха от пресцентъра на  Народното събрание . В 8.40 часа Талат Джафери ще разговаря с председателя на Народното събрание Цвета Караянчева. След това ще бъде приветстван от народните представители в пленарната зала. Джафери ще проследи гласуването на ратификацията на Протокола към Северноатлантическия договор за присъединяването на Република Северна Македония. В 9.30 часа Цвета Караянчева и Талат Джафери ще направят изявления за медиите.  \r\nМакедонският гост ще се срещне още със вицепремиера по правосъдната реформа и министър на външните работи Екатерина Захариева. Срещата ще започне в 9.45 часа в зала „Запад“ на Народното събрание.", "date": "2019.02.20", "title": "Председателят на Събранието на Република Северна Македония Талат Джафери е на официално посещение в България"}
{"url": "http://www.focus-news.net/news/2019/02/20/2625612/denyat-20-fevruari-v-balgarskata-istoriya.html", "text": "На 20 февруари 1897 г. е открита жп линията София - Роман, 109 км. \r\nНа тази дата през 1913 г.  гръцки части нападат внезапно българския гарнизoн в град Ангиста, Егейска Македония и започват да избиват българските войници. На тази дата през 2013 г. първият кабинет с министър-председател Бойко Борисов подава оставка заради изострени социални протести. \r\nНа тази дата са родени: спортният коментатор и журналист Николай Колев, поетесата Невена Стефанова, генерал-полковник Дамян Велчев \r\nНа тази дата умират: капитан Петко Войвода, драматичният артист Любомир Золотович, издирвачът на извори за българска история Никола Ферманджиев, политикът Димитър Тончев.  \r\n2018 г.  \r\nНа 46-годишна възраст умира бившият футболен национал и шампион на Левски Георги Марков. \r\nГеорги Марков е роден на 20 януари 1972 година в Гоце Делчев. Има повече от 300 мача в елита на футбола ни. За националния отбор на България записва 36 мача и 1 гол - във вратата на Англия при равенство 1:1. \r\n2013 г. \r\nМинистър-председателят на България Бойко Борисов подава оставка във връзка с изострени социални протести. \r\n2009 г.  \r\nС постановление на Министерския съвет е закрит Медицинският колеж в Благоевград. \r\n2007г.  \r\nПрисъжда се Орден „Св. св. Кирил и Методий“ – първа степен на Кольо Колев „за големите му заслуги към Република България в областта на културата“. \r\n1957 г.  \r\nЗавършва петдневното посещение в Москва на българската правителствена делегация начело с министър-председателя Антон Югов и първия секретар на ЦК на БКП Тодор Живков. В съвместната декларация се подчертава, че \"любовта на българския народ към Съветския съюз е безпределна\" и че \"правителството на България решително поддържа становището, че искреното отношение към Съветския съюз е показател за предаността към делото на социализма и комунизма\". Българското правителство заявява, че подкрепя позициите на СССР по въпросите за Близкия и Средния изток и за унгарските събития и потвърждава верността си към Варшавския договор и към съветското предложение за значително намаляване на въоръженията и въоръжените сили и за забрана на атомното и водородното оръжие и на опитите с него. България декларира, че \"никога не е имала и няма никакви агресивни замисли против която и да било балканска държава... и всички спорни въпроси, които възпрепятстват подобряването на отношенията на България с Гърция и Турция, могат и трябва да бъдат разрешени по пътя на преговорите\". България и СССР обявяват, че се стремят към укрепване на приятелските отношения с Югославия. Важно място в разговорите заемат въпросите на икономическото сътрудничество, особено в областта на селското стопанство. Уговорено е, че България ще участва активно в работата на Обединения институт за ядрени изследвания в Дубна и ще доставя и занапред уранова руда за СССР. \r\n1953 г.  \r\nБългаро-турската граница отново е отворена, но нова масова емигрантска вълна няма. \r\n1950 г.  \r\nВ българското Министерство на външните работи е връчена нота от правителството на САЩ, в която се отбелязва, че цял месец българската страна не е отговорила на американската нота от 20 януари същата година и е принудила американската легация да работи в затруднени условия. При това положение САЩ оттеглят мисията си от България и искат отзоваване на българската мисия във Вашингтон. Така дипломатическите отношения между САЩ и България са преустановени. \r\nНа 19 януари 1950 г. от българска страна е връчена нота в Държавния департамент на САЩ, в която се твърди, че в хода на процеса срещу Трайчо Костов се е установило, че пълномощният министър на САЩ в България Доналд Рийд Хийд е \"поддържал отношения\" с осъдения за \"измяна, шпионаж и предателство\" Трайчо Костов и така е проявил \"грубо вмешателство във вътрешните работи на НРБ\". С това българското правителство моли за незабавното му отзоваване. На следващия ден правителството на САЩ отправя нота, с която отхвърля българските обвинения към американския пълномощен министър в София Доналд Рийд Хийд и настоява българската страна да оттегли нотата си от 19 януари. \r\n1945 г.  \r\nОсновано е Държавно издателство \"Народна просвета\". \r\nИздателството подготвя учебници за всички степени средни училища и за учителските институти. Издава педагогическа и помощно-учебна литература. \r\n1927 г.  \r\nСъстои се учредителен конгрес на легалната Работническа партия в България. За неин ръководител е избран тайният агент на полицията Никола Милев. Орган на партията е в. \"Работническо дело\" (от 1 март). \r\n1920 г.  \r\nРазпуснато е XVIII ОНС. Изборите за XVIII ОНС се провеждат само няколко месеца по-рано - на 17 август 1919 г. Спечелени са от БЗНС, като разпределението на местата в Парламента е: БЗНС - 85 места, БКП - 47, БРСДП (о) - 38, Демократическата партия - 28, Народната - 19, Прогресивнолибералната - 8, Радикалдемократическата - 8, Народнолибералната (Добри Петков) - 2 и Народнолибералната (Никола Генадиев) - 1. За председател е избран радикалдемократът Найчо Цанов, който веднага подава оставка и парламентът се ръководи от подпредседателя Недялко Атанасов (БЗНС). Откриването на XVIII ОНС се състои на 2 октомври 1919 г. \r\n1913 г.  \r\nГръцки части нападат внезапно българския гарнизoн в град Ангиста, Егейска Македония и започват да избиват българските войници. \r\n1897 г.  \r\nОткрита е жп линията София-Роман с дължина 109 км. \r\n1881 г.  \r\nЗа членове на първия Свети синод след Освобождението са избрани митрополитите Григорий Доростоло-Червенски, Симеон Варненско-Преславски, Панарет Пловдивски и Серафим Сливенски.  \r\nГригорий Доростоло-Червенски е роден през 1828 година в с. Сороки, Бесарабия. Получава образованието си в богословски училища в Атон, Цариград и о. Халки. Приема монашество през 1846 г. в Хилендарския манастир. \r\nСимеон Варненско-Преславски е роден на 9 февруари 1840 г. в Бургас. През 1863 г. завършва Духовна семинария на о. Халки, след което е учител в Цариград и в родния си град. Приема монашески сан през 1870 г. и в продължение на 2 г. е протосингел на видинския митрополит Антим I, който става и първи български екзарх.  \r\nПанарет Пловдивски е роден през 1805 г. в с. Пътеле, Леринско (Гърция). Получава образование в Битоля и Атина. Приема монашество през 1844 г. \r\nСерафим Сливенски е роден на 14 октомври 1819 г. в Пирдоп. Образованието си получава в Свищов. Приема свещенически сан през 1853 г. Включва се в борбата за извоюване на независима българска църква. През 1869 г. –1872 г. е председател на църковната община в Пазарджик. През 1872 г. е избран за сливенски митрополит, на който пост остава до края на живота си. \r\n1860 г. \r\nГеорги Раковски поставя нов етап в революционната си дейност след пристигането си от Одеса в Белград. В Белград Раковски съставя \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили. Ръководният принцип е: \"Нашата свобода от нас зависи\". Според плана в България трябва да бъдат създадени тайни комитети, които да мобилизират населението за масово участие във въстанието. Основната ударна сила в началото да бъде един добре въоръжен полк, създаден извън страната, който ще се движи по Балкана към Търново и Черно море. \r\n1798 г. \r\nКърджалии нападат Трявна. Чета начело с чорбаджи Генко успява да отблъсне нападението и да спаси селището от опожаряване. \r\nКърджалиите са разбойнически отряди с различен народностен състав (турци и албанци, понякога и българи). Действат в източнобалканските провинции на Османската империя. Опустошават много селища в българските земи. Обсаждат и градове като Гюмюрджина, Димотика, Филибе и Пазарджик. На тази дата са родени: \r\n1932 г.   \r\nРоден е Николай Колев - български спортен коментатор и журналист. Завършва СУ “Св. Климент Охридски”, специалност география. Постъпва в БНТ през 1965 г. От 1974 г. е главен редактор на Спортната редакция в БНТ. Той е най-популярният футболен коментатор в БНТ от създаването й. Присъствал е на 7 световни първенства по футбол, 7 европейски първенства и на 9 олимпийски игри. “Мичманът” (така е известен в спортните и журналистическите среди) е автор на знаменитата фраза “Господ е българин”, сътворена по време на мача Франция - България (1:2), класирал ни за финалите в САЩ’94. Работи в БНТ от 1965 г. до 1992 г. Умира на 10 юни 2004 г. на 72-годишна възраст. \r\n1923 г.  \r\nРодена е Невена Борисова Стефанова - българска поетеса. Завършва гимназия в София през 1941 г. и Държавната художествена академия през 1946 г. През 1949-1950 г. е изпратена в Унгария във връзка с културна конвенция за изучаване на унгарски език и подготовка за преводаческа и редакторска дейност. Редакторка е в сценарни комисии при Българска кинематография (1951-1956 г., 1960-1966 г.), във вестник “Народна култура” (1957 г.), в списание “Жената днес” (1958-1959 г.), в отдел “Белетристика” на издателство “Български писател” (1966 г.). Член е на Съюза на българските писатели. Сътрудничи на вестник “Звън”, “Ученически подем”, “Светлоструй”, “Литературен глас”, “Младеж”, “Правда”, “Младежка искра”, “Литературен фронт”, “Народна култура”, “Работническо дело”, на сп. “Жената днес”, “Литературен живот”, “Златорог”, “Българска реч”, “Славяни”, “Изкуство”, “Септември”, “Пламък” и др. Автор е на съчиненията: “Без име” (1945 г.), “Лято в пустата” (1951 г.), “Гласове на равнината” (1954 г.), “Романтично пътешествие” (1959 г.), “Размисли, портрети, скици” (1962 г.), “Поезия” (1968 г.), “Откровения” (1973 г.), “Следата от нас” (1975 г.), “Последно денонощие” (1978 г.), “Избрани произведения. В 2 т.” (1983 г.), “Докато ви чакаме. Роман хроника” (1984 г.), “Амплитуди” (1986 г.), “Две далечни светлини. Страници от семеен архив” (1987 г.), “Кн. за Михаил Величков” (1998 г.), “Авантюри. Опит за автобиография” (2001 г.). \r\n1883 г. \r\nРоден е генерал-полковник Дамян Велчев, министър на войната (1944-1945 г.). Завършва Военното училище в София през 1903 г. Участва в Балканската война (1912-1913 г.) и в Първата световна война (1915-1918 г.). През 1919 г. е един от организаторите и ръководител (от 1922 г.) на Военния съюз. През 1920 г. е уволнен от армията от правителство на Александър Стамболийски. Участва в организацията и в провеждането на военния преврат от 9 юни 1923 година. След преврата е началник на Военното училище (1923-1928 г.). Дамян Велчев е един от организаторите на военния преврат на 19 май 1934 г. Уволнен е от армията през 1935 г., изключен е от Военния съюз и екстерниран в Югославия. През 1935 г. прави опит за организиране на преврат, за което е осъден на смърт през 1936 г. Впоследствие смъртната присъда е заменена с доживотен затвор. Освободен е от затвора след амнистия през 1940 г. Участва в завземането на властта от Отечествения фронт. \r\n1880 г. \r\nРоден е Трифон Кунев (Т. К. Бояджиев) - български писател и журналист, жертва на репресиите след Деветосептемврийския преврат 1944 г. В периода 1898-1903 г. работи като учител. През 1908 г. завършва право в СУ “Св. Климент Охридски”. През 1931 г. е избран за народен представител като член на Земеделския съюз с листата на Народния блок. Редактор е на в-к “Нар. земеделско знаме” (орган на БЗНС “Н. Петков”). След разгрома на демократическата опозиция е арестуван и осъден на 5 години затвор (1947-1951 г.). Автор е на съчиненията: “Песни” (1905 г.), “Хризантеми” (1907 г.), “Конско евангелие за народняците” (1910 г., карикатури Ал. Божинов), “Весели злополучия” (т. I, II, 1919 г., 1922 г.), “Песни - хризантеми - зарници” (1937 г.), “Пуне от Горна баня” (1943 г.), “Стихотворения” (1945 г., рис. Ил. Бешков), “Ситни-дребни кат камилчета” (Т. Павлов пише отзива “Едрите глупости на един голям реакционер”, 1946 г.). \r\n1859 г.  \r\nРоден е Георги Николов Марчин – български офицер, генерал-майор. Завършва Военното училище с първия випуск през 1879 г. Отначало служи в 4-та пехотна дружина, а след това във 2-ри пехотен Струмски полк. В Сръбско-българската война през 1885 г. командва дружина от 3-ти пехотен Бдински полк. Участва в боя при Трън на 3 ноември 1885 г. и при отблъскването на Моравската дивизия. Като командир на 2-ра дружина от Струмския полк участва в преврата на 9 септември 1886 г. След контрапреврата е арестуван и уволнен от армията. По-късно е възстановен и служи в VII пехотен Преславски полк, ХII пехотен Старозагорски полк и др. По време на Балканската война (1912 г. – 1913 г.) е командир на 2-ра бригада от 7-а пехотна Тунджанска дивизия. Автор е на книгата “Участие на българското опълчение в Освободителната руско-турска война 1877-1878”. \r\n1831 г.  \r\nРоден е Тодор Искров Кесяков – български политик и обществен деец. Завършва Пловдивската гимназия. След това става областен касиер на Пловдивския санджак. Той е член на Епархийския съвет. След Освобождението е председател на губернския апелативен съд. От 1879 г. до 1882 г. е директор на правосъдието. Той е един от създателите на Либералната (Казионната) партия. Участник е в подготовката на Съединението на Княжество България и Източна Румелия през 1885 г. Депутат е в областното събрание на Източна Румелия и в I и VI НС. На тази дата умират: \r\n1979 г.  \r\nУмира историкът Никола Ферманджиев – издирвач на извори за българска история, най-вече за Възраждането. В десетки статии в научния и периодичния печат Никола Ферманджиев разглежда спорни въпроси, привлича нови данни за хайдушкото и национално-освободителното движение, видни родове, Ботевата чета и др. Завършва икономика в София, работа по специалността си в Тутракан, Перник и София. Главен специалист в Централното статистическо управление, в Комитета по печата при МС. По-важни съчинения: “Ботевите четници разказват” (1977), “Родови хроники” (1977), “Писахме да се знае” (1984, в съавт. с В. Начев), “Родолюбци” (1985) и др. \r\n1945 г.  \r\nУмира Любомир Владиславов Золотович – български драматичен артист. Своя дебют в театъра прави през 1910 г. във видинския \"Общодостъпен театър\". В периода между 1914-1915 г. и 1921-1924 г. играе в Русенския театър. Играе още в софийския \"Свободен театър\" (1918-1921 г.) и в Народния театър (1925-1945 г.). Сред най-известните му роли са Едип в постановката \"Едип цар\" от Софокъл, Осип в \"Ревизор\" от Н. В. Гогол, Найден в \"Майстори\" от Р. Стоянов, Иван Александър в \"Към пропаст\" от Ив. Вазов и много др. \r\n1937 г.  \r\nУмира Димитър Тончев - български политик. Роден е на 26 октомври 1859 г. в Калофер. Учи в Николаевското реално училище в Русия, след което завършва Юридическия факултет на Новорусийския университет в Одеса.  \r\nПрез 1883 г. се завръща в България и работи като съдебен магистрат в Източна Румелия. Привърженик е на Либералната партия. След Съединението на Източна Румелия с Княжество България през 1885 г. е съмишленик на каравелисткото течение от старата Либерална партия, а от лятото на 1886 г., след извършения преврат срещу княз Александър I Батенберг, минава към течението, оглавено от Стефан Стамболов. През 1904 г. сформира своя политическа формация, наречена Младолиберална партия, лидер на която е до 1920 г. Димитър Тончев заема множество отговорни държавни постове: министър на правосъдието (16-26 август 1886 г. и 12 декември 1888 г. - 20 септември 1891 г.), министър на търговията и земеделието (19 май - 2 октомври 1894 г.), министър на обществените сгради, пътищата и съобщенията (18 януари 1899 г. - 27 ноември 1900 г.), министър на външните работи и изповеданията (27 ноември 1900 г. - 12 януари 1901 г.). Наред със заеманите министерски постове е бил и подпредседател на IV Обикновено народно събрание (1884-1886 г.), председател на III Велико народно събрание (22 април - 3 август 1898 г.) и председател на V Обикновено народно събрание (15 октомври 1887 г. - 12 декември 1888 г.). Избиран е многократно и за депутат в Народното събрание. Като юрист пише трудове с правна проблематика: \"Закон за задълженията и договорите\" (1896 г.), \"Коментар върху закона за наследството\" (1898 г.). Изявява се и като журналист. Сътрудничи на редица периодични издания, основател и редактор на в. \"Пловдив\" (1886 г.-1907 г.) и пр. През 1903 г. е осъден за злоупотреби от Държавен съд заедно с други министри от кабинета на Т. Иванчов (октомври 1899 г. - ноември 1900 г.), но е амнистиран от Народното събрание след поемането на управлението от втория стамболовистки режим (май 1903 г. - януари 1908 г.). От 4 юли 1913 г. до 21 юни 1918 г. е министър на финансите в коалиционния кабинет на д-р В. Радославов. През ноември 1919 г. е арестуван, съден и осъден с другите министри от кабинета на д-р В. Радославов като един от главните виновници за въвличането на България в Първата световна война 1914 г.-1918 г. и за последвалата втора национална катастрофа. В затвора е до 1928 г., когато е амнистиран. Пуснат на свобода, прави опит да се намеси в дейността на Националлибералната партия, но е париран от нейните водачи, след което се оттегля от активна политическа дейност. \r\n1900 г.  \r\nУмира Капитан Петко войвода (П. Киряков Калоянов, Капитан Петко войвода) - участник в националноосвободителното движение. Роден е през 1844 г. в с. Доганхисар, Дедеагачко. През 1861 г. съставя чета, с която броди из Беломорска Тракия и Родопите и защитава местното население. През 1864 г. една година учи във Военното училище в Атина. През 1866 г. заминава за Италия, където се среща с Дж. Гарибалди. Взема участие във въстанието на о. Крит. След разгрома му известно време се скита из Египет, Франция и Италия. През 1869 г. се завръща в родния си край. Сформира отряд, който по-късно получава името Българо-родопска дружина \"Защита\". Тя развива голяма дейност по време на Руско-турската освободителна война 1877–1878 г. За активното си участие в разгрома на Родопския метеж през 1878 г. Петко войвода е награден с руски орден. През 1880 г. се установява във Варна. След обявяването на Съединението на Източна Румелия с Княжество България 1885 г. Петко войвода се включва в охраната на южната граница. През 1896 г. участва в създаването на дружество \"Странджа\" и става негов подпредседател. Заради русофилските му убеждения и противопоставянето на политиката на Фердинанд I и Ст. Стамболов Петко войвода многократно е арестуван и интерниран. Това влошава здравословното му състояние и ускорява смъртта му. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”;История на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.20", "title": "Денят 20 февруари в българската история"}
{"url": "http://www.focus-news.net/news/2019/02/20/2625611/vecherne-novosti-sarbiya-ruskiyat-poslanik-obyavi-che-ot-april-se-sazdava-zona-za-svobodna-targoviya-mezhdu-sarbiya-i-evraziyskiya-sayuz.html", "text": "Посланикът на Русия в Белград Александър Чепурин потвърди на своя „Туитър“, че създаването на зона за свободна търговия между Сърбия и Евразийския съюз е решен въпрос и това трябва да бъде потвърдено само от Междуправителствения съвет, пише  електронното издание на белградския ежедневник „Вечерне новости“ . \r\n„Министърът на икономическото развитие на Русия Максим Орешкин съобщи, че Евразийския междуправителствен съвет скоро ще потвърди решението за създаване на зона на свободна търговия между Евразийския икономически съюз и Сърбия. Следващото заседание на Междуправителствения съвет се очаква в края на април“, написа Чепурин. \r\nПревод и редакция:", "date": "2019.02.20", "title": "„Вечерне Новости“ (Сърбия): Руският посланик обяви, че от април се създава зона за свободна търговия между Сърбия и Евразийския съюз"}
{"url": "http://www.focus-news.net/news/2019/02/20/2625608/narodnoto-sabranie-shte-razgleda-prezidentskoto-veto-varhu-zakona-za-lichnite-danni.html", "text": "Депутатите ще разгледат ветото на президента Румен Радев върху част от последните промени в Закона за личните данни. Това се посочва в  проектопрограмата за работа на Народното събрание . Държавният глава върна измененията за ново обсъждане в парламента на 4 февруари. Той оспори приетите 10 критерия, по които журналисти, научни работници и писатели следва да доказват, че са използвали правомерно лични данни. Според него това създава ненужна свръхрегулация и представлява ограничение на свободата на изразяване и информация. Водещата комисия по вътрешен ред и сигурност отхвърли ветото на президента. Законът за личните данни е тринадесетият, върнат за ново разглеждане от държавния глава.", "date": "2019.02.20", "title": "Народното събрание ще разгледа президентското вето върху Закона за личните данни"}
{"url": "http://www.focus-news.net/news/2019/02/20/2625615/prof-vladimir-chukov-arabist-eskalatsiya-na-konfliktite-v-blizkiya-iztok-shte-ima-sled-reshenie-na-vashington-za-sdelkata-na-veka.html", "text": "Ескалация на конфликтите в Близкия изток ще има след решение на Вашингтон за „Сделката на века“ за уреждане на палестино-израелския конфликт. Това каза в сутрешния блок „Добро утро, България“ на  Радио „Фокус“  арабистът проф. Владимир Чуков. По думите му това е основният източник на всички произтичащи проблеми в региона, включително и напрежението между Израел и Иран. Две са основните събития, които имат отношение към поредната ескалация на напрежение между двете- предстоящите израелски парламентарни избори през месец април и преструктурирането на иранското присъствие в Сирия, обясни той.  „Израелските парламентарни изори на 9 април са изключително важни, не само от гледна точка на вътрешната политика на държавата Израел, но и поради факта, че това е един от регионалните полюси- една от държавите, които ще бъде страна по т.нар. „Сделка на века“. Има още едно събитие, което е много важно и до голяма степен обяснява ескалацията на напрежение- изтеглянето на американските войски от Сирия. Това предизвиква преструктуриране на иранското присъствие на територията на Сирия. Вероятно ще има ескалация на напрежението около 9 април, от Хизбула и от Ивицата Газа. Това, което се забелязва е и превъоръжаването на Хизбула“, обясни арабистът. Проф. Владимир Чуков коментира още, че Русия се опитва да изтласка САЩ като водеща, посредническа сила, ставайки основния преговарящ с Израел. Усещат се опитите на Москва да балансира както в самата си коалиция, така и с регионалните сили, всичко с цел изтласкване на Вашингтон, но не винаги успешно, добави той.  \r\nВиктория МЕСРОБОВИЧ-КУВЕНДЖИЕВА", "date": "2019.02.20", "title": "Проф. Владимир Чуков, арабист: Ескалация на конфликтите в Близкия изток ще има след решение на Вашингтон за „Сделката на века“"}
{"url": "http://www.focus-news.net/news/2019/02/20/2625606/ministar-rumen-porozhanov-shte-otkrie-28-oto-izdanie-na-mezhdunarodnata-selskostopanska-izlozhba-agra-v-plovdiv.html", "text": "Министърът на земеделието, храните и горите Румен Порожанов ще открие 28-ото издание на Международната селскостопанска изложба „АГРА“ в Пловдив, както и изложенията „Винария“ и „Фудтех“. Това съобщиха от пресцентъра на   Министерството на земеделието, храните и горите . Събитието ще се състои от 11.30 часа в Международния панаир в Пловдив, палата 6.", "date": "2019.02.20", "title": "Министър Румен Порожанов ще открие 28-ото издание на Международната селскостопанска изложба „АГРА“ в Пловдив"}
{"url": "http://www.focus-news.net/news/2019/02/20/2625592/the-daily-express-brekzit-e-istinska-glavoblaskanitsa.html", "text": "След последния си опит да удовлетвори Рийс-Мог и Ес, Тереза Мей попадна в мрежата на Параграф 22, пише днешният  The Daily Express  и припомня, че в сряда вечерта британският премиер ще има  „скърцащ“ разговор с  топ евробюрократа Жан-Клод Юнкер в Брюксел. Нарастват и очакванията за пробив в усилията й да постигне подобрения в сделката си за Брекзит.   \r\nОчаква се министър-председателят и председателят на Европейската комисия да хвърлят в „кошчето за боклук“ рамката за правната декларация в търсене на гаранции, че Обединеното кралство не може неопределено да стои „заклещено“ в капана на европейския митнически съюз. Източници от Уайт Хол са информирали вестника, че тя може дори да предложи на Долната камара обновена версия на  сделката, за да получи депутатското одобрение за глътка свеж въздух и ново „гласуване по смисъл“ още през следващата седмица. В навечерието на своето пътуване до Брюксел във вторник късно вечерта г-жа Мей се опита да убеди отново евроскептиците сред торите, в това число и Джейкъб Рийс-Мог, както и бившия министър за Брекзит Стив Бейкър, че все още на масата за преговори стои и техният план за „алтернативни задължения“, с който трябва да  замени т. нар. „възпираща“клауза в Споразумението за напускане.   \r\nТя имаше разговори с консервативните депутати, като стъпваше върху т. нар. „Компромис от Молтхаус“, предложение, което се основава на дъмпинг във „възпиращата“ клауза в полза на по-дълъг транзитен период.   \r\nСлед тези разговори обобщеното изявление на господата Рийс-Мог и Бейкър гласеше: „ Компромисът от Молтхаус е жив и рита“. След което е добавено: „ В очакване сме на бъдещите развития“. ” \r\n Външният министър Джеръми Хънт очаква в следващите дни двата преговарящи екипа да постигнат подобряване на сделката. Това е заявил и той след разговорите във вторник в британския парламент. Хънт е добавил, че „ има светлина в тунела“ и съществува възможност в Камарата да се събере мнозинство в подкрепа на променената сделка.  В сряда той има задача да предупреди, че и двете страни поемат „тежка отговорност“ да избегнат Брекзит, който би бил „опустошителен“.   \r\nОчаква се днес Хънт да държи реч в Берлин пред фондация „ Конрад Аденауер“, където трябва да каже: „Никой от нас не трябва да има съмнения, че ако не се гарантира ратификацията на Споразумението между ЕС и Великобритания за оттеглянето на страната, ще се стигне до дълбоки поражения , икономически и политически.  \r\nВ Берлин Хънт трябва да се срещне с висши германски политици включително и с външния министър Хайко Маас, за да обсъди Брекзит.   \r\nГоворителят на Европейската комисия Маргаритис Шинас във вторник отново повтори, че блокът отказва да променя проекта за споразумение за напускането на Великобритания.   \r\n\"ЕС няма да отвори отново Споразумението. Не може да приемем времево ограничение или клауза за едностранно напускане. Работим заедно с британското правителство, за да открием начин страната да напусне ЕС по подреден начин на 29 март. Това е.\" \r\nВъв вторник на конференция в Лондон бившият председател на Еврокомисията Хосе Барозо е обявил, че е по-добре ЕС да се съгласи на компромис вместо да го обвиняват, че е причина за Брекзит без сделка.   \r\n“Всеки има нужда малко да се раздвижи, това също е компромис. Където има политическа воля, има и политически път. Европа е длъжна да се приспособи към някои от британските тревоги,” е казал Барозо.  Ивелина Ватова", "date": "2019.02.20", "title": "The Daily Express: Брекзит е истинска главоблъсканица"}
{"url": "http://www.focus-news.net/news/2019/02/20/2625619/prof-vladimir-chukov-arabist-evropa-ne-priema-predlozhenieto-na-prezidenta-na-sasht-donald-tramp-za-vrashtaneto-na-dzhihadistite-na-islyamska-darzhava-i-shte-prodalzhi-da-go-otlaga.html", "text": "Европа не приема предложението на президента на САЩ Доналд Тръмп за връщането на джихадистите на „Ислямска държава“ и ще продължи да го отлага. Това каза за сутрешния блок „Добро утро, България“ на  Радио „Фокус“  арабистът проф. Владимир Чуков. „В началото на миналата година Франция беше категорична, че няма да приеме тези стои сънародници. През януари френският вътрешен министър Кристоф Кастанер даде съгласие те да бъдат върнати. Сега обаче министърът на правосъдието е категоричен, че страната не иска за ги приеме. Сходна е позицията на Великобритания. Малко по-нюансирана е позицията на Германия, която ясно си дава сметка, че ако джихадистите се върнат на територията на страната, автоматично придобиват своите европейски права и е много ясно, че европейският съдебен процес в никакъв случай не прилича на съдебните процеси в Сирия, Ирак и т.н. Това е разликата в прилагането правата на човека, особено в Германия, която прие над 1 млн. бежанци“, обясни проф. Владимир Чуков. Според него  европейските лидери се чувстват не само неудовлетворени, но и предадени от факта, че научиха за изтеглянето на американския контингент от Сирия от медиите, без да бъдат допитани.  \r\nВиктория МЕСРОБОВИЧ-КУВЕНДЖИЕВА", "date": "2019.02.20", "title": "Проф. Владимир Чуков, арабист: Европа не приема предложението на президента на САЩ Доналд Тръмп за връщането на джихадистите на „Ислямска държава“ и ще продължи да го отлага"}
{"url": "http://www.focus-news.net/news/2019/02/20/2625618/denyat-20-fevruari-v-svetovnata-istoriya.html", "text": "На 20 февруари 1962 г. Джон Глен става първият американец, излетял в Космоса, и първият човек, направил с космически кораб повече от една обиколка на Земята. Полетът е осъществен с космическия кораб “Меркурий” и е с времетраене 5 часа. \r\nНа тази дата през 1953 г.  Конгресът на САЩ приема резолюция за поробените народи, с която обявяват че Америка не признава анексирането на Прибалтийските републики от Съветския съюз. През 1945 г.  в щата Тенеси е открит завод за производство на уран-235 за първите американски атомни бомби.  \r\n2018 г.  \r\nСирийската армия е изпратена в Африн, за да помогне на кюрдите в битката срещу турска офанзива в северозападна Сирия. \r\n2018 г.  \r\nВенецуела пуска своята криптовалута Петро, която според нея е първата в света суверенна криптовалута. \r\n2017 г. \r\nУмира Милдред Дреселхаус (86 г.), американска физичка и електроинженерка. Милдред Дреселхаус  е първата жена избрана за институционален професор и професор емерита по физика и електроинженерство в Масачузетския технологичен институт. Носителка на многобройни награди, включително Президентския медал на свободата, Националния медал за наука на САЩ, наградата „Енрико Ферми“, Почетния медал на IEEE (международния Институт на електронните и електрическите инженери). Тя е предимно известна с изследванията си върху графита, графитните интеркалационни съединения, фулерените, въглеродните нанотръби и термоелектрическия ефект. \r\n2017 г. \r\nЧерногорски прокурор обвинява руските власти, че са участвали в заговора за преврат през октомври 2016 г., за да спрат присъединяването на Черна гора към НАТО. Руските служители отхвърлят обвиненията като \"абсурдни\". \r\n2016 г.  \r\nЙовери Мусевени, който е на власт от 30 г., бе преизбран за президент на Уганда за пети 5-годишен мандат \r\n2015 г.  \r\nБрюксел удължава спасителната програма за Гърция с четири месеца \r\n2014 г. \r\nВ декларация на Парламента на Украйна се осъжда насилието в страната, при което за 3 дни загиват над 80 човека. \r\n2012 г.  \r\nЮжна Корея започва военни учения в Жълто море. Северна Корея обявява, че ще отговори с „безпощадни“ удари \r\n2011 г.  \r\nНа фона на насилията на властите в Либия синът на Кадафи обещава бързи и основни реформи и изразява решимост за опазване статуквото в страната. \r\n2005 г.  \r\nИспания става първата страна, която провежда референдум за ратификацията на бъдещата Европейска конституция, като я одобрява със значително мнозинство, но при ниска активност. \r\n1998 г.  \r\n15-годишната американка Тара Липински печели олимпийската титла по фигурно пързаляне на зимните игри в Нагано, с което става най-младата шампионка на зимни олимпийски игри. \r\n1988 г.  \r\nОбластният съвет на Нагорни Карабах взема решение за присъединяване на областта към Армения. С това започва конфликтът в Нагорни Карабах между Армения и Азербайджан. \r\n1986 г.  \r\nВ орбита е изведена съветската орбитална станция “Мир”. \r\n1962 г.  \r\nДжон Глен става първият американец, излетял в Космоса, и първият човек, направил с космически кораб повече от една обиколка на Земята. Полетът е осъществен с космическия кораб “Меркурий” и е с времетраене 5 часа. \r\nДжон Глен е американски астронавт, подполковник от ВМФ. Роден е на 18 юли 1921 г. в Кеймбридж, Охайо, САЩ. Завършва Летателното училище при Авиационно-тренировъчния център на ВМФ в Тексас през 1943 г., след което служи в различни части на ВМФ. През 1954 г. завършва Училището за летци изпитатели на ВМФ в щата Мериленд. През 1957 г. извършва непрекъснат трансконтинентален полет със свръхзвуков самолет. От 1959 г. е в групата на астронавтите към НАСА. \r\n1962 \r\nДжон Глен става първият американец, излетял в Космоса, и първият човек, направил с космически кораб повече от една обиколка на Земята. Полетът е осъществен с космическия кораб “Меркурий” и е с времетраене 5 часа. \r\nДжон Глен е американски астронавт, подполковник от ВМФ. Роден е на 18 юли 1921 г. в Кеймбридж, Охайо, САЩ. Завършва Летателното училище при Авиационно-тренировъчния център на ВМФ в Тексас през 1943 г., след което служи в различни части на ВМФ. През 1954 г. завършва Училището за летци изпитатели на ВМФ в щата Мериленд. През 1957 г. извършва непрекъснат трансконтинентален полет със свръхзвуков самолет. От 1959 г. е в групата на астронавтите към НАСА. \r\n1953 г.  \r\nКонгресът на САЩ приема резолюция за поробените народи, с която обявяват че Америка не признава анексирането на Прибалтийските републики от Съветския съюз. \r\n1945 г.  \r\nВ щата Тенеси е открит завод за производство на уран-235 за първите американски атомни бомби. \r\n1941 г.  \r\nНацистите забраняват на полските евреи са използват обществения транспорт. \r\n1940 г.  \r\nЗа пръв път на екран се появяват анимационните герои Том и Джери. \r\n1937 г.  \r\nАмериканският авиоинженер Уолдо Уотърман създава първия автомобил, който може да лети (или самолет, можещ да се движи по земя) - аеромобилът развивал скорост 120 мили/час във въздуха и 70 мили/час – по земя. \r\n1901 г.  \r\nРуският писател Лев Толстой е отлъчен от църквата. \r\nТой е роден на 9 септември 1828 г. в Ясна поляна. Произхожда от дворянско семейство. По-голямата част от живота си Толстой прекарва в Ясна поляна и в Москва. През 1844 г. постъпва в Казанския университет, отначало във Факултета по източни езици и култура, а след това - в Юридическия факултет. Напуска университета през 1847 г. и  известно време учителства в Ясна поляна. През 1851 г. заминава за Кавказ и постъпва на военна служба. По това време създава повестите “Детство” (1852 г.), “Юношество” (1854 г.), разказите “Набет” (1853 г.) и “Записки на маркировчика” (1855 г.); започва повестта “Казаци”. Участва в Кримската война (1853-1856 г.), след която напуска армията и пътува из Европа. Посещава Франция, Швейцария, Северна Италия, Германия. През 1860-1961 г. написва романа “Декабристи”, публикуван през 1884 г. Неговият роман “Война и мир” става уникално явление в руската и в световната литература (1863-1869 г., начало на публикуването 1865 г.). През 70-те години създава романа “Ана Каренина” (1879-1880 г., издаден през 1884 г.). През 80-те години престава да се занимава с художествено творчество и започва да се занимава се със земеделие, обущарство; става вегетарианец. В този период написва няколко повести: “Смъртта на Иван Илич” (1884-1886 г.), “Кройцерова соната” (1887-1889 г.), “Дявол” (1889-1890 г.) и драмите “Силата на мрака” (1886 г.) и “Плодовете на просвещението” (1886-1890 г.). През 90-те години написва романът “Възкресение” (1889-1899 г.), който предизвиква обществен скандал. През 1901 г. е отлъчен от Православната църква. В края на живота си живее в Ясна поляна. Поддържа връзка с много видни руски интелектуалци - А. П. Чехов, М. Горки, В. Г. Короленко и др. \r\n1888 г.  \r\nФранция установява протекторат над Конго. \r\nПротекторатът е форма на държавна зависимост, обикновено колониална, установена в резултат на неравноправен договор. \r\n1878 г.  \r\nПапа Лъв XIII публично отказва да благослови италианския народ, след като между него и италианското правителство възникват разногласия. \r\n1877 г.  \r\nВ Болшой театър в Москва се състои премиерата на балета “Лебедово езеро” на Чайковски. \r\nПьотр Илич Чайковски е роден през 1840 г. Учи право в Петербург, а след това консерватория при руския композитор и пианист А. Рубинщайн. Първите му творчески опити са в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. Първата си симфония “Зимни мечти” Чайковски завършва през 1866 г. През 70-те години създава произведенията: увертюрата-фантазия “Ромео и Жулиета”, операта “Ковачът Вакула”, която по-късно преработва като “Черевички” и първия си балет “Лебедово езеро” (1876 г.). През 1877 г. и 1878 г. се появяват 2 от най-значителните и най-често изпълнявани негови произведения - Симфония №4 и операта “Евгений Онегин”. Произведенията на Чайковски звучат на концертните подиуми на най-големите музикални центрове. През последните 10 години от живота си създава Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много други. Умира през 1893 г. \r\n1872 г.  \r\nВ Ню Йорк е открит музеят за изкуство “Метрополитън”. Той се намира в източната страна на Сентръл Парк. Дизайнът на сградата е направен от Калверт Ваукс и Дж. Моулд.  Сред най-ценните колекции на “Метроплоитън” са колекцията от картини на европейски художници и тази от скулптори от Ренесанса, барока и съвремието. Сред другите ценни колекции са тези с тематична насоченост Египет, Африка, Азия, Среден Изток, Ислям. Колекциите представят типичното за региона изкуство. Музеят притежава и оръжейна колекция. \r\n1872 г. В САЩ е патентован електрическият асансьор.  \r\n1835 г.  \r\nПри земетресение в Чили загиват около 5 хиляди души. Чарлз Дарвин използва наблюденията върху събитието, чийто свидетел става, обосновавайки теория си за еволюцията. \r\n1816 г.  \r\nВ Рим се състои премиерата на операта “Севилският бръснар” на Джоакино Росини. \r\nДжоакино Антонио Росини е италиански композитор. Роден е на 29 февруари 1792 г. в Пезаро. През 1806 г. започва да работи като корепетитор, клавесинист, диригент, хормайстор на оперна трупа. На 14 годишна възраст постъпва в музикален лицей, който завършва през 1810 г. Същата година е създадена и първата му опера. Върху формирането му като музикант имат влияние Хайдн и Моцарт.  \r\nПрез 1816 г. създава операта \"Севилският бръснар\", която е поставена в Рим. Година по-късно създава лирико-комичните опери \"Пепеляшка\" и \"Крадливата сврака\". От 1824 г. е директор на Италианския театър в Париж. В Париж създава множество нови опери: \"Граф Ори\" (1828 г. ), \"Вилхелм Тел\" (1829 г. ), и преработва някои от по-рано създадените опери. \"Вилхелм Тел\" е последната му опера. \r\n1725 г.  \r\nВ Ню Хемпшир американски ловци убиват 10 индианци докато спят и им вземат скалповете. Това е първия известен случай на скалпиране в Америка. \r\n1666 г.  \r\nОснован е град Монреал. \r\n1521 г.  \r\nИспанският конкистадор Хуан Понсе де Леон се отправя за Америка заедно с 200 колонисти.  \r\nХуан Понсе де Леон участва в експедицията на Христофор Колумб до Америка през 1492-1493 г. През 1508 г. завладява о. Пуерто Рико. Става губернатор на острова и същата година основава гр. Сан Хуан. През 1513 г. достига бреговете на Флорида. В новооткритите земи Хуан Понсе де Леон води унищожителни войни срещу индианците. През 1521 г. е убит в битка с индианците във Флорида. На тази дата са родени:   \r\n1886 г.  \r\nРоден е Белла Кун - деец на унгарското и международно работническо движение. Член на Социалдемократическата партия от 1902 г. Влиза във връзка с руски болшевики през Първата световна война и става член на РСДРП /б/. Взема участие в преврата на болшевиките в Петроград. През 1918 г. се завръща в Унгария. Става народен комисар по външните работи и по военните дела на Унгарската съветска република (1919 г.). След поражението на републиката емигрира в СССР през Австрия. Ликвидиран е по време на репресиите през 1939 г. Реабилитиран е посмъртно през 1956 г. Автор е на трудове по история на международно работническо движение. \r\n1844 г.  \r\nРоден е Лудвиг Болцман - австрийски физик. Той е един от създателите на статистическата физика и физическата кинетика. В периода 1869-1873 г. е професор по теоретична физика в университета в Грац. От 1873 г. до 1876 г. е професор по математика във Виенския университет. В годините между 1876 г. и 1889 г. е професор по експериментална физика в университета в Грац. В периода 1889-1894 г. ръководи катедрата по теоретична физика в Мюнхенския университет, през 1894-1900 г. във Виенския университет, а през 1900-1902 г. в Лайпцигския университет. Автор е на трудове в областта на математиката, механиката, хидродинамиката, теорията на еластичността, на електромагнитното поле, оптиката, термодинамиката и кинетичната теория на газовете. В периода 1868-1871 г. въз основа на закона за разпределение на скоростите на газовите молекули, открит от Дж. Максуел, извежда кинетично уравнение за газовете - основа на физичната кинетика. През 1872 г. Лудвиг Болцман обосновава статистически втория принцип на термодинамиката, с което става създател на статистическата физика, а универсалната константа k е наречена на неговото име - Болцманова константа. През 1884 г. той доказва теоретично установения по-рано експериментално от Й. Стефан закон за излъчване на абсолютно черно тяло, наречен в тяхна чест закон на Стефан - Болцман. На тази дата умират: \r\n1972 г.  \r\nУмира Мария Гьоперт - Майер - американска физичка от немски произход. Член е на Американската Академия на науките и изкуствата. Завършва Гьотингенския университет през 1930 г. Същата година заминава за САЩ. Работи в Института за ядрени изследвания \"Е. Ферми\" в Чикаго за периода 1946-1959 г. Преподава в Калифорнийския университет в Бъркли. От 1960 г. е професор. Основните й изследвания и научни трудове са в областта на квантовата механика, теорията на кристалните решетки, механиката, ядрената физика. Описва външната обвивка на атомното ядро. Получава Нобелова награда за физика през 1963 г. \r\n1967 г.  \r\nУмира Робърт Джулиъс Опенхаймер - американски физик, директор на лабораторията в Лос Аламос, щат Ню Мексико (1943-1945 г.). Роден е на 22 април 1904 г. Следва в Харвард, Кеймбридж и Гьотинген. Научен ръководител е на Манхатънския проект (създаването на американска атомна бомба) (1943-1945 г.). По-късно се обявява против използването на бомбата и против създаването на водородна бомба. Обвинен е за връзки с комунистите и преследван от комисията за разследване на антиамериканска дейност. През 1963 г. получава наградата \"Ферми\" за физика. \r\n1966 г.  \r\nУмира Честър Уйлям Нимиц - американски военачалник, адмирал от флота през 1944 г. Честър Нимиц е роден на 24 февруари 1885 г. във Фредериксбърг, Тексас. Завършва Морската академия през 1905 г. Изпълнява командни и щабни длъжности. От 1918 г. е началник-щаб на подводните сили на Атлантическия флот на САЩ. По време на Втората световна война (1939 г.-1945 г.) командва Тихоокеанския флот на САЩ, провежда редица успешни морски операции срещу Япония в хода на Тихоокеанската кампания (1941 г. –1945 г.). На 2 септември 1945 г. подписва акта за капитулация на Япония. На негово име е наречен един от самолетоносачите на САЩ. \r\n1960 г.  \r\nУмира Чарлз Леонард Уули - английски археолог. През 1907-1912 г. участва в разкопки в Нубия, а през 1912-1914 г. и 1919 г. - в разкопки в Кархемиш, на р. Ефрат. През 1921-1922 г. ръководи разкопките в Тел ал-Амарна. От 1922 г. до 1934 г. води англо-американската археологическа експедиция в Ур, където са открити архивът на храмовия комплекс (ХХVIII в. пр. Хр.), царските гробници от I династия на Ур, редица храмове, многобройни надписи и др. Разкопките в Ур позволяват да се възстанови в най-общи линии градът държава. През 1936-1939 г. и 1946-1949 г. е ръководител на разкопките в Алаллах (Турция). В историческите си трудове идеализира обществения строй и културата на древните държави в Месопотамия \r\n1895 г .  \r\nУмира Фредерик Байлей Дъглас - американски аболюционист, ръководител на негърското освободително движение; мулат. Един от най-красноречивите американски оратори. По време на Гражданската война в Америка 1861-1865 г. формира първите негърски полкове. Консул в Хаити през 1889-1891 г. \r\n1892 г.  \r\nУмира Херман Франц Мориц Коп - немски химик, професор. Роден е на 30 октомври 1817 г. в Ханау. Изследва зависимостта на физичните свойства на органичните съединения от техния състав. Автор е на много трудове: “За специфичното тегло в химическите съединения”, “Въведение към кристалографията” и др. Най-важно съчинение: “История на химията” (1843-1847 г.). \r\n1790 г.  \r\nУмира император Йосиф II. От 1765 г. до 1780 г. управлява заедно с майка си Мария Терезия. След това става едноличен монарх. Той е представител на т. нар. просветен абсолютизъм. Стреми се да преобразува най-старите институции на хабсбургската монархия чрез реформи \"отгоре\". Води политика на протекционизъм, поощрява манифактурното производство, отменя личната крепостна зависимост на селяните (1781-1785 г.), опитва се да въведе единен поземлен данък. Аристокрацията се обявява против реформата и тя не е реализирана. Ограничава самостоятелността на Католическата църква в австрийските земи, закрива множество манастири, частично конфискува в полза на държавата църковното имущество, създава условия за развитие на светски училища, издава Патент за веротърпимост (1781 г.) (т. нар. Толерантен патент). Опитва се да въведе единна строго централизирана система на управление в Хабсбургската империя. През 1785 г. със закон налага немския език за официален език в многонационалната империя. Политика на Йосиф II среща силна съпротива в Унгария и Австрийска Нидерландия. \r\n1762 г.  \r\nУмира Тобиас Йохан Майер - германски астроном. Той е автор на “Трактат за кривите линии” и “Математически атлас”. Професор е по икономика и математика в Гьотинген, директор на обсерваторията в Гьотинген. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.20", "title": "Денят 20 февруари в световната история"}
{"url": "http://www.focus-news.net/news/2019/02/20/2625604/zhan-klod-yunker-velikobritaniya-tryabva-da-organizira-izbori-ako-iska-da-ostane-v-es-i-sled-may.html", "text": "Председателят на Европейската комисия Жан-Клод Юнкер заяви, че Великобритания ще трябва да участва в европейските избори, ако иска да продължи да е член на Европейския съюз след месец май, пише  европейската редакция на Politico . \r\n„Ако Великобритания ще остава след май, като член на ЕС трябва да организира европейски избори“, подчерта Юнкер в рамките на реч пред регионалния парламент в немската провинция Баден-Вюртемберг. „Договорът си е договор и там го пише“. \r\nОсвен това той добави, че не Комисията „решава кога Обединеното кралство напуска Съюза“, а самата излизаща държава. \r\nВ интервю пред местното издание Stuttgarter Zeitung Юнкер подчерта, че ЕС няма да се противопостави, ако Великобритания поиска удължаване на разговорите. \r\nАко не се постигне споразумение между Лондон и Брюксел, Обединеното кралство трябва да излезе от Съюза на 29 март. Изборите за Европейски парламент трябва да се проведат в целия Блок между 23 и 26 май. \r\n„Великобритания трябва да вземе решението дали иска повече време“, каза Юнкер пред вестника. „Ако бъде отправено подобно искане, никой в Европа няма да се противопостави. Ако питате, колко може да бъде отложено излизането, аз не мога да ви дам такъв отговор“. \r\nБританският премиер Тереза Мей ще пътува в Брюксел в сряда, за да се срещне с Юнкер, каза говорител на Комисията. \r\nПревод и редакция:", "date": "2019.02.20", "title": "Жан-Клод Юнкер: Великобритания трябва да организира избори, ако иска да остане в ЕС и след май"}
{"url": "http://www.focus-news.net/news/2019/02/20/2625617/ria-novosti-maduro-prizova-guaydo-da-nasrochi-izbori-vav-venetsuela.html", "text": "Президентът на Венецуела Николас Мадуро призова председателя на опозиционния парламент на страната Хуан Гуайдо да насрочи избори в страната, предава  РИА Новости . \r\n„Защо не насрочва избори, на които ще бъде изхвърлен с помощта на народа? Нека самоназначилият се клоун да насрочи избори, за да го изхвърлят с гласуване“, заяви Мадуро. \r\nПревод и редакция:", "date": "2019.02.20", "title": "РИА Новости: Мадуро призова Гуайдо да насрочи избори във Венецуела"}
{"url": "http://www.focus-news.net/news/2019/02/20/2625621/ombudsmanat-maya-manolova-e-na-poseshtenie-v-gartsiya-po-povod-20-godishninata-ot-sazdavaneto-na-institutsiyata-ombudsman-v-yuzhnata-ni-sasedka.html", "text": "Омбудсманът Мая Манолова е на посещение в Атина. Това съобщиха от  пресофиса на омбудсмана . По покана на гръцкия си колега Андреас Поттакис общественият защитник ще участва в международната конференция „Държава и общество: Предизвикателствата пред правата и свободите“, организирана по повод 20-годишнината от създаването на институцията омбудсман в южната ни съседка.  \r\nВ официалната програма на събитието поздравителни слова се предвижда да произнесат президентът на Гърция Прокопис Павлопулос и председателят на гръцкия парламент Николаос Вуцис. \r\nНа 21 февруари 2019 г. от 17.00 часа в залата на ул. „Йеротоу“ 5 омбудсманът ще се срещне с представители на българската общност в южната ни съседка.", "date": "2019.02.20", "title": "Омбудсманът Мая Манолова е на посещение в Гърция по повод 20-годишнината от създаването на институцията омбудсман в южната ни съседка"}
{"url": "http://www.focus-news.net/news/2019/02/20/2625623/api-ot-900-chasa-do-1700-chasa-se-ogranichava-dvizhenieto-ot-km-74-do-km-79-na-avtomagistrala-hemus.html", "text": "От 9.00 часа до 17.00 часа се ограничава движението от км 74 до км 79 на автомагистрала „Хемус“. Това съобщиха от пресцентъра на  Агенция „Пътна инфраструктура“ . Временната организация на движението е за извършването на геодезическо заснемане, свързано със строителството на новия участък от автомагистралата. Движението ще се пренасочва по път I-3 Ботевград – Ябланица. \r\nНеобходимо е шофьорите да карат внимателно и да спазват стриктно въведената временна организация за движение.", "date": "2019.02.20", "title": "АПИ: От 9.00 часа до 17.00 часа се ограничава движението от км 74 до км 79 на автомагистрала „Хемус“"}
{"url": "http://www.focus-news.net/news/2019/02/20/2625624/sofiya-zapochvat-remontni-deynosti-po-ul-6-ti-septemvri-v-uchastaka-mezhdu-ul-aksakov-i-ul-slavyanska.html", "text": "Във връзка с обновяването на Зона 2 от центъра на София, започва работа по ул. „6-ти септември“ в участъка между ул. „Аксаков“ и ул. „Славянска“. Това съобщиха от пресцентъра на  Столична община . Ще бъдат подсилени основите на уличното платно и тротоарите, ще бъдат обновени и настилките. Първо ще се работи по пътното платно, което ще се бъде с гранитни павета, а тротоарите ще останат свободни за придвижване на пешеходци. След това ще бъде подменена настилката и на тротоарите, която ще e от бетонови павета. Предвижда се ремонтът да продължи до 15 април 2019 г., ако времето позволи. За този период се въвежда временна организация на движението на моторни превозни средства и се закриват местата в „синя зона“ в този участък. Кръстовището на ул. „Славянска“ и „Шести септември“ ще е отворено за автомобили.  \r\nСтолична община се извинява за причинените  временни затруднения.", "date": "2019.02.20", "title": "София: Започват ремонтни дейности по ул. „6-ти септември“ в участъка между ул. „Аксаков“ и ул. „Славянска“"}
{"url": "http://www.focus-news.net/news/2019/02/20/2625625/stara-zagora-v-grada-shte-se-sastoi-poklonenie-pred-bivshiya-zamestnik-kmet-na-obshtinata-arh-ivan-georgiev.html", "text": "На 67-годишна възраст почина бившият заместник-кмет на Общината арх. Иван Георгиев. Това съобщиха от пресцентъра на  Община Стара Загора . Поклонението ще се състои от 11.00 часа във фоайето на залата на Общинския съвет. \r\nАрх. Иван Георгиев е роден на 19 ноември 1951 г. в Стара Загора. От 1999 г. до 2007 г. той отговаряше за ресор „Строителство“ в двата мандата на тогавашния кмет д-р Евгений Желев. Преди това Иван Георгиев е бил и главен архитект на общината. Като проектант е автор на множество проекти и реализации на жилищни, обществени и промишлени сгради в града и страната. \r\nРъководството и администрацията на Община Стара Загора изказват съболезнования на роднините и близките на арх. Иван Георгиев.", "date": "2019.02.20", "title": "Стара Загора: В града ще се състои поклонение пред бившия заместник-кмет на Общината арх. Иван Георгиев"}
{"url": "http://www.focus-news.net/news/2019/02/20/2625616/dve-parlamentarni-komisii-shte-izslushat-mvr-i-dans-za-balgarskoto-grazhdanstvo-na-ruskiya-biznesmen-sergey-andoniev.html", "text": "Министерството на вътрешните работи и ДАНС ще дадат информация за придобиването на българско гражданство от руския бизнесмен Сергей Андониев и за лишаването от гражданството. Изслушването ще бъде на съвместно заседание на парламентарните комисии по вътрешна сигурност и обществен ред, и за контрол над службите, сочи  дневният ред на заседанието . Руският бизнесмен е получил българско гражданство през 2008 година. Лишен е от гражданството през 2018 година, след като са получени данни, че е бил осъден на 20 години за измама в САЩ. \r\nПарламентарната комисия по бюджет и финанси ще приеме процедурни правила за предлагане на кандидати за председател на Комисията са финансов надзор и избирането му в пленарна зала. Сегашният председател на комисията Карина Караиванова депозира оставката си на 18 февруари. От 1 март Караиванова ще работи в Европейската банка за възстановяване и развитие. Тя ще представлява България в Съвета на директорите на банката, след като беше номинирана от Министерски съвет.", "date": "2019.02.20", "title": "Две парламентарни комисии ще изслушат МВР и ДАНС за българското гражданство на руския бизнесмен Сергей Андониев"}
{"url": "http://www.focus-news.net/news/2019/02/20/2625626/fokus-makedoniya-zaev-razgovaryal-s-dzhon-salivan-za-prilaganeto-na-prespanskiya-dogovor.html", "text": "Македонският премиер Зоран Заев е разговарял по телефона със заместник-държавния секретар на САЩ Джон Съливан и е изразил благодарността на Скопие за силната подкрепа на Вашингтон по време на целия процес по прилагане на Преспанския договор, пише  македонският „Фокус“ . \r\nКакто съобщава македонската правителствена служба, Заев е запознал Съливан с дейностите на правителството във връзка с изпълнението на задълженията по окончателното споразумение за разрешаване на различията, описани в резолюциите на Съвета за сигурност на ООН 817 (1993) и 845 (1993), т.е. Договора с Гърция. \r\n„По време на телефонния разговор двамата събеседници се съгласиха, че успешният завършек на Преспанския договор, както и процедурата за ратифициране на Протокола за присъединяване на Република Северна Македония в НАТО, е от изключително значение за двете страни, както и за региона“, отбелязват от Скопие. \r\nМинистър-председателят е подчертал, че Република Северна Македония запазва дългосрочния си и стратегически интерес за по-нататъшното развитие и разширяване на отношенията между двете страни, особено в областта на икономическите отношения. \r\nЗаев и Съливан са споделили взаимния интерес и решимост на двете страни да останат ангажирани с въпросите за мира и стабилността в страната и региона. В тази посока Съливан е изразил своята постоянна подкрепа за споразумението от Преспа и е подчертал, че очаква с нетърпение да приветства Северна Македония като 30-ия член на НАТО. \r\nПревод и редакция:", "date": "2019.02.20", "title": "„Фокус“ (Македония): Заев разговарял с Джон Съливан за прилагането на Преспанския договор"}
{"url": "http://www.focus-news.net/news/2019/02/20/2625627/zam-kmetat-na-sofiya-yoana-hristova-shte-proveri-postavyaneto-na-konteyneri-za-tekstil-v-stolichniya-rayon-iztok.html", "text": "От 11.30 часа зам.-кметът на София по направление екология Йоана Христова ще провери поставянето на контейнери за текстил в столичния район „Изток“. Това съобщиха от пресцентъра на  Столична община . Събитието ще се проведе на площад „Радой Ралин“ в кв. „Изток“. Столична община започва поетапно разполагане на постоянни контейнери за събиране на текстилни отпадъци. Целта е да се изгради устойчива система за събирането им, подобно на останалите вече изградени и успешно работещи 12 системи за събиране на различни потоци отпадъци в София, включително опаковки, зелени отпадъци, електрическо и електронно оборудване, опасни отпадъци, батерии, акумулатори, излезли от употреба МПС и други.", "date": "2019.02.20", "title": "Зам.-кметът на София Йоана Христова ще провери поставянето на контейнери за текстил в столичния район „Изток“"}
{"url": "http://www.focus-news.net/news/2019/02/20/2625613/parlamentat-shte-ratifitsira-protokola-za-prisaedinyavane-na-severna-makedoniya-kam-nato.html", "text": "Парламентът ще ратифицира Протокола към Северноатлантическия договор относно присъединяването на Република Северна Македония. Това се посочва в  проектопрограмата за работа на Народното събрание . На ратифицирането на документа в пленарна зала ще присъства председателят на Събранието Талат Джафери. Протоколът към договора беше подписан на 6 февруари в Брюксел. Поканата към Северна Македония за присъединяване дойде след разрешаването на спора с Гърция за името на страната и подписването на Преспанския договор на 17 юни 2018 година. На 11 януари Събранието в Скопие завърши процедурата за изменение на Конституцията на страната, а на 25 януари двустранното споразумение беше ратифицирано от гръцкия парламент. На 15 януари 1992 година България първа призна официално независима Македония, а на 1 август 2017 година беше подписан Договорът за добросъседство между двете страни. Протоколът към Северноатлантическия договор ще влезе в сила след като всяка от страните уведоми САЩ като депозитар за изпълнението на вътрешните процедури. Република Северна Македония ще стане 30-ият член на НАТО.", "date": "2019.02.20", "title": "Парламентът ще ратифицира Протокола за присъединяване на Северна Македония към НАТО"}
{"url": "http://www.focus-news.net/news/2019/02/20/2625629/pazardzhik-remont-ogranichava-dvizhenieto-na-tovarni-mps-po-transportniya-most-v-selo-boshulya.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.20", "title": "Пазарджик: Ремонт ограничава движението на товарни МПС по транспортния мост в село Бошуля"}
{"url": "http://www.focus-news.net/news/2019/02/20/2625628/blagoevgrad-ogranicheno-e-dvizhenieto-po-glaven-pat-e-79-v-uchastaka-kresna-dolna-gradeshnitsa-poradi-na-remontni-deynosti-na-mosta-na-zhp-liniya-sofiya-kulata.html", "text": "До 30 март движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия София – Кулата. Това съобщиха за  Радио „Фокус“ – Пирин  от Областно пътно управление – Благоевград. Движението се осъществява по обходен маршрут и се регулира от светофарна уредба. Забранено е движението на товарни автомобили с тегло над 12 тона по третокласен път-108 АМ „Струма\" – село Рибник заради аварийни ремонтни дейности за срок до 31 юли. Към този час трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път Симитли – Гоце Делчев. \r\nЛивия НИНОВА", "date": "2019.02.20", "title": "Благоевград: Ограничено е движението по главен път Е-79 в участъка Кресна – Долна Градешница поради на ремонтни дейности на моста на жп линия София – Кулата"}
{"url": "http://www.focus-news.net/news/2019/02/20/2625622/protothema-kongresat-na-sasht-blokira-prehvarlyaneto-na-iztrebiteli-f-35-v-turtsiya.html", "text": "Президентът на САЩ Доналд Тръмп във вторник подписа бюджет, който блокира прехвърлянето на изтребители от ново поколение F-35 в Турция, пише  електронното издание на вестник Protothema . \r\nСпоред подписания от американския държавен глава документ, доставката на изтребителите в Турция ще бъде блокирана, докато държавния секретар и министъра на отбраната на САЩ не представят актуализация на доклада относно закупуването на руски ракетни системи С-400 от Анкара. \r\nВ предишния си доклад до Конгреса Пентагона заяви, че закупуването от Турция на руските ракетни системи С-400 може да доведе до потенциално изваждане на Анкара от програмата за F-35, както и да повлияе на придобиването на други оръжия, включително хеликоптера CH-47F Chinook на Boeing Co., F-16 на Lockheed Martin и хеликоптерите UH-60 Black Hawk. \r\nЗаконопроектът от Конгреса изисква от американските служби да включат подробно описание на плановете за налагане на санкции, ако Турция продължи със системите С-400 съгласно раздел 231 от Закона за противодействие на руското влияние в Европа и Евразия от 2017 г. \r\nКонгресът моли американските секретари да представят доклада до 1 ноември 2019 г. \r\nСъщият бюджет блокира и продажбата на оръжия на охраната на турския президент Реджеп Таийп Ердоган, освен ако държавният секретар Майк Помпео не информира Конгреса, че охраната, обвинена в нападението срещу протестиращите във Вашингтон през май 2017 г., е била изправена пред правосъдието. \r\nПревод и редакция:", "date": "2019.02.20", "title": "Protothema: Конгресът на САЩ блокира прехвърлянето на изтребители F-35 в Турция"}
{"url": "http://www.focus-news.net/news/2019/02/20/2625630/montana-pp-gerb-organizira-grazhdanski-dialog-na-tema-regionalno-razvitie.html", "text": "ПП ГЕРБ организира граждански диалог на тема регионално развитие. Това съобщиха от пресцентъра на  ПП ГЕРБ . Събитието ще се проведе от 16.00 часа в град Монтана, Младежки дом, етаж 2, заседателна зала. Форумът е част от платформата за граждански диалог „Европа в нашия дом”. Участие в него ще вземат Дилян Димитров - областен координатор и народен представител на ГЕРБ – Монтана, Ирена Димова народен представител от ГЕРБ – Монтана и областният управител на Монтана Росен Белчев. Поканени за участие във форума са и  Николай Нанков – зам.-министър на регионалното развитие и благоустройството. Гражданският диалог е отворен за всички представители на образователните институции и гражданите.", "date": "2019.02.20", "title": "Монтана: ПП ГЕРБ организира граждански диалог на тема регионално развитие"}
{"url": "http://www.focus-news.net/news/2019/02/20/2625631/sport-mikaela-shifrin-specheli-svetovnata-kupa-v-slaloma.html", "text": "Микаела Шифрин спечели паралелния слалом в градски условия в Стокхолм и по този начин спечели Световната купа в дисциплината слалом за сезона. Това е нейният шести Малък кристален глобус в последните седем години. Втора остана германката Кристина Гайгер, а трета шведката Анна Свен Ларсон.", "date": "2019.02.20", "title": "Спорт: Микаела Шифрин спечели Световната купа в слалома"}
{"url": "http://www.focus-news.net/news/2019/02/20/2625614/stolichnata-rzi-shte-razpolozhi-mobilen-kabinet-za-postavyane-na-vaksini-sreshtu-morbili-v-kv-hristo-botev-zaradi-novi-sluchai-na-zaboleli-v-kvartala.html", "text": "От 9.30 часа до 17.00 часа в двора на 94 СУ „Димитър Страшимиров“ в кв. Христо Ботев (ул. 511, № 22) ще бъде разположен мобилен кабинет на СРЗИ за поставяне на ваксини срещу морбили. Това съобщиха от пресцентъра на   Министерството на здравеопазването . Поводът са последните съобщения на Столична РЗИ за нови случаи на заболели от морбили на територията на кв. „Христо Ботев“. На 19 февруари в Столична община беше проведена среща за координиране на действията на здравните и общински власти за ограничаване разпространението на заболяването в гр. София.  \r\nВ срещата участваха директорът на СРЗИ д-р Данчо Пенчев, зам.-кметът на гр. София Дончо Барбалов, председателят на здравната комисия към Столичен общински съвет д-р Веселин Милев, директорът на Дирекция „Здравеопазване“ д-р Моника Чеуз, кметът на район „Слатина\" Наталия Стоянова.  \r\nВ изпълнение на указанията на Министерството на здравеопазването, Столична Регионална здравна инспекция ще разположи мобилен кабинет с екип в кв. „Христо Ботев“, където ще бъдат поставяни ваксини срещу морбили на всички деца от 13-месечна до 18-годишна възраст, установени от общопрактикуващите лекари без данни за имунизация или с пропуск в имунизационния статус.   \r\nМинистерството на здравеопазването е изпратило указания до всички Регионални здравни инспекции за предприемане на мерки за ограничаване на разпространението на заболяването и недопускане възникването на нови случаи. Една от мерките е всички общопрактикуващи лекари в страната да издирят и установят всички лица от 13-месечна до 18-годишна възраст без данни за имунизация и с пропуск в имунизационния календар. Разпоредено е такива лица незабавно да бъдат ваксинирани срещу морбили.  \r\nМинистерството на здравеопазването се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.  \r\nИнкубационния период на болестта е средно 9 до 21 дни, а симптомите силно наподобяват тези на остра вирусна инфекция. Заразяването става по въздушно-капков път. Усложненията вследствие на заболяване от морбили както при възрастни пациенти, така и при деца могат да са много тежки, а смъртността е 1 на 1000 случая.", "date": "2019.02.20", "title": "Столичната РЗИ ще разположи мобилен кабинет за поставяне на ваксини срещу морбили в кв. „Христо Ботев“ заради нови случаи на заболели в квартала"}
{"url": "http://www.focus-news.net/news/2019/02/20/2625620/parlamentarnata-pravna-komisiya-shte-glasuva-vrashtaneto-na-preferentsiite-i-pravilata-za-izbor-na-nova-izbiratelna-komisiya.html", "text": "Парламентарната правна комисия ще гласува правила за избор на членове на Централната избирателна комисия. Това се посочва в  дневния ред на заседанието на комисията . Парламентът прие последните промени в Изборния кодекс на 14 февруари. Повече от 12 часа продължиха дебатите в пленарна зала. Основна е промяната в преференциите - за евроизборите кандидатът трябва да получи действителни гласове не по-малко от националната избирателна квота, а за парламентарните не по-малко от регионалната квота. Отпадна досегашното изискване за валидност на преференцията от минимум 7% от гласовете. Беше прието номерата на партиите да бъдат от 1 до 100, а на кандидатите за депутати, евродепутати и общински съветници - от 101 нагоре. Депутатите решиха за евровота машинното гласуване да бъде в поне 3000 секции, а за местните избори в най-малко 6000. Според измененията решенията на ЦИК ще се вземат с обикновено мнозинство, а не с 2/3 както досега. Отпаднаха предложенията за видеонаблюдение в секциите и за оповестяване на социологически резултати в изборния ден. Не беше приета идеята на БСП за актуализиране на списъците и тази на ДПС за агитация на майчин език и за отпадане на уседналостта. \r\nОт БСП призоваха държавния глава Румен Радев да наложи вето и сезираха Венецианската комисия. Часове след като промените минаха в парламента, омбудсманът Мая Манолова обяви, че ще подаде жалба в Конституционния съд. Опозицията реагира остро на промените като заяви, че напуска парламента. БСП постави условие на ГЕРБ, че ще се върне в Народното събрание, ако последните промени в ИК отпаднат и се избере нов състав на ЦИК.  \r\nНа 18 февруари след спешно заседание на Изпълнителната комисия на ГЕРБ, от партията обявиха, че ще върнат преференциите и ще задействат процедура за нова избирателна комисия. Същия ден промените бяха внесени, а председателят на правна комисия Данаил Кирилов насрочи заседание. Последните приети в зала промени в изборното законодателство още не са обнародвани. Въпреки редактирането на предложенията за преференциите и за ЦИК, БСП няма да влязат в пленарна зала.", "date": "2019.02.20", "title": "Парламентарната правна комисия ще гласува връщането на преференциите и правилата за избор на нова избирателна комисия"}
{"url": "http://www.focus-news.net/news/2019/02/20/2625632/sofiya-vremenno-e-ogranicheno-dvizhenieto-v-aktivnata-lenta-na-avtomagistrala-hemus-v-rayona-na-paten-vazel-botevgrad-v-posoka-sofiya-poradi-remontni-deynosti.html", "text": "Временно е ограничено движението в активната лента на автомагистрала „Хемус“ при км 47 в района на пътен възел „Ботевград“ в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът се осъществява в скоростната лента.  \r\nШофьорите трябва да се движат с повишено внимание и съобразена скорост като спазват поставената сигнализация.", "date": "2019.02.20", "title": "София: Временно е ограничено движението в активната лента на автомагистрала „Хемус“ в района на пътен възел „Ботевград“ в посока София поради ремонтни дейности"}
{"url": "http://www.focus-news.net/news/2019/02/20/2625634/burgas-do-50-metra-e-namalena-vidimostta-po-patya-aytos-chernograd-poradi-magla.html", "text": "До 50 - 60 метра е намалена видимостта по пътя Айтос – Черноград поради мъгла. Това съобщиха за  Радио „Фокус“ – Бургас  от Областно пътно управление. Мокри на места са пътищата в областта, проходите са отворени за всички моторни превозни средства. До 25 февруари 2019 г. движението по път Несебър – Ахелой от км 207 до км 212 трябва да се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Максималната скорост е намалена на 30 км/ч в зоната на асфалтирането. Без затруднения се осъществява движението по пътищата в областта.  \r\nИнтензивен е трафикът по входно-изходните пътни артерии на град Бургас, както и по някои от възловите кръстовища в централната градска част. Струпване на автомобили се наблюдава и по някои участъци от бул. „Тодор Александров“, по бул. „24-ти Чернонморски пехотен полк“ и по бул. „Мария Луиза“.", "date": "2019.02.20", "title": "Бургас: До 50 метра е намалена видимостта по пътя Айтос – Черноград поради мъгла"}
{"url": "http://www.focus-news.net/news/2019/02/20/2625633/kardzhali-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на областта. Това съобщиха за  Радио „Фокус“   от Областно пътно управление. Слани има в районите на Черноочене, Мост и Кирково. Времето е ясно, без ветрове, температурите са от о до + 2 градуса.  \r\nДарина ДЕЕНИЧИНА", "date": "2019.02.20", "title": "Кърджали: Сухи са пътните настилки на територията на областта"}
{"url": "http://www.focus-news.net/news/2019/02/20/2625635/sofiya-prodalzhava-mieneto-na-ulitsi-i-bulevardi-v-stolitsata.html", "text": "Продължава миенето на улици и булеварди в столицата. Това съобщиха от пресцентъра на  Столична община . Дейността се организира от Столичния инспекторат. Улиците няма да бъдат затваряни за движение. Призоваваме гражданите да не паркират в посочените часове, за да не затрудняват екипите на почистващите фирми.  \r\nОт 10.00 ч. ще се мият ул. „Стефан Караджа“ от ул. „Княз Александър I  до ул. „6-ти септември“ и ул. „Дякон Игнатий“ от ул. „Гурко“ до ул. „Граф Игнатиев“  \r\nОт 22.00 ще се мият  ул. „6-ти септември“ ул. „Граф Игнатиев“ до  ул. „Гурко,ул. „Ген. Паренсов“ от ул. „6-ти септември“ до бул. „Васил Левски“, ул. „Юрий Венелин“ от ул. „Цар Шишман“ до бул.“ Васил Левски“. \r\nНа 21.02.2019 г. от 10.00 ч. до 16.00 ч. ще се мие ул. „Хан Крум“ от ул. „Уилям Гладстон“ до ул. „6-ти септември“. \r\nНа 21.02.2019 г от 22.00 часа екипите на почистващите фирми ще мият ул. „Ангел Кънчев“ от ул. „Иван Денкоглу“ до бул. „Патриарх Евтимий“ \r\nНа 22.02.2019 г. от 22.00 ч  ще бъде измита ул. „Ген. Йосиф В. Гурко“  от „Княз Александър I“ до бул. „Васил Левски“. \r\nСъздадена е  организация за миене в дневна смяна до 22 февруари от 10.00 ч. до 16.00 ч., в район „Слатина“ – ул. „Асен Йорданов“, район „Подуяне“ – ул. „Васил Кънчев“, район „Сердика“ - ул. „Скопие“, и район „Люлин“. До 22 февруари 2019 г. организация ще има на бул. Царица Йоана“, бул. Панчо Владигеров“, бул.“Д. Неру“, бул. Добринова скала“.", "date": "2019.02.20", "title": "София: Продължава миенето на улици и булеварди в столицата"}
{"url": "http://www.focus-news.net/news/2019/02/20/2625639/plovdiv-ogranicheno-e-dvizhenieto-za-avtomobili-nad-5-tona-po-patya-plodovitovo-parvomay-v-rayona-na-km-6-poradi-namalen-gabarit-na-patnoto-platno.html", "text": "Натоварено е движението на територията на град Пловдив, предаде репортер на  Радио „Фокус“ – Пловдив . Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“, „Руски“, „Шести септември“, „Източен“, „България“ и „Пещерско шосе“. Интензивен е трафикът и по входно-изходните артерии на града. Водачите трябва да шофират с повишено внимание и съобразена скорост, както и да не предприемат рискови изпреварвания, за да не се създават предпоставки за възникването на пътни инциденти. Пътните настилки на територията на града са сухи и нормално проходими. \r\nИнтензивен трафикът се отчита и по основните направления в Пловдивска област, съобщиха от Областното пътно управление. Натоварено е движението по пловдивския участък на АМ „Тракия“, също по пътищата Пловдив - Карлово, Пловдив - Пазарджик и Пловдив - Асеновград. Пътните настилки на територията на областта са сухи и нормално проходими. Опасност от падащи камъни има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Проходът Троян - Кърнаре остава затворен за движение на всички моторни превозни средства. Ограничено е движението за моторни превозни средства над 5 тона в района на км 6 по пътя Плодовитово - Първомай поради намален габарит на пътното платно на стоманен мост на река Марица. Обходният маршрут е по път Стара Загора - Поповица и път І-8 София - Пловдив - Свиленград. Целогодишна е забраната за движение на моторни превозни средства по пътя Белица - Загражден - Давидково в участъка от км 13 до км 18. Забранено все още е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. \r\nТони МИХАЙЛОВ", "date": "2019.02.20", "title": "Пловдив: Ограничено е движението за автомобили над 5 тона по пътя Плодовитово - Първомай в района на км 6 поради намален габарит на пътното платно"}
{"url": "http://www.focus-news.net/news/2019/02/20/2625636/pp-gerb-organizira-grazhdanski-dialog-na-tema-obrazovanie-v-samokov.html", "text": "ПП ГЕРБ организира граждански диалог на тема образование. Това съобщиха от пресцентъра на  партията . Събитието ще се проведе от 16.00 часа в град Самоков, хотел \"Арена\", етаж 5, заседателна зала. Форумът е част от платформата за граждански диалог „Европа в нашия дом”. Участие в него ще вземат Галя Георгиева - областен координатор на ГЕРБ – София област, Галя Захариева – член на комисията по образование и наука в 44-тото Народно събрание и Валентин Милушев - народен представител от ГЕРБ - София област. Поканени за участие във форума са и Деница Сачева – зам.-министър на образованието и науката, Росица Иванова – директор на РУО – София регион. Гражданският диалог е отворен за всички представители на образователните институции и гражданите.", "date": "2019.02.20", "title": "ПП ГЕРБ организира граждански диалог на тема образование в Самоков"}
{"url": "http://www.focus-news.net/news/2019/02/20/2625638/pazardzhik-okrazhniyat-sad-shte-gleda-deloto-sreshtu-bivshiya-direktor-na-napoitelni-sistemi-ead-za-opit-za-prinuda-na-dlazhnostno-litse.html", "text": "Окръжният съд ще гледа поредното дело срещу бивш директор на „Напоителни системи“ ЕАД за опит за принуда на длъжностно лице, съобщиха от пресцентъра на  Съда . Делото е образувано по внесен от Софийска градска прокуратура обвинителен акт. Срещу Ивайло Първанов е повдигнато обвинение за това, че като изпълнителен директор на „Напоителни системи“ ЕАД, е злоупотребил с властта си като е направил опит да принуди управителя на „Напоителни системи“ ЕАД, клон Тополница Теодора Спасова да извърши нещо противно на волята – да въздейства като убеди председателя и членове на комисията да приемат извършени строително-монтажни работи като подпишат протокол за приемане на строително – монтажни работи за три обекта, въпреки че същите не са извършени. За целта е употребил заплашване с уволнение. Опитът е останал недовършен поради независещи от дееца причини. Подсъдимият е направил опит да принуди и гл. инженер да изготви и подпише протокол за приемане СМР на три обекта, като отново е използвал заплаха за уволнение. На вторият подсъдим е повдигнато обвинение за това, че е направил опит да даде подкуп в размер на по 2000 лв. на 2 длъжностни лица от „Напоителни системи“ ЕАД, клон Тополница, за да изготвят и подпишат три протокола за извършени строително-монтажни работи във връзка с изпълнението на договори. Началото на съдебното заседание е в 13.00 часа, съдия-докладчик е Веселин Петричев.", "date": "2019.02.20", "title": "Пазарджик: Окръжният съд ще гледа делото срещу бившия директор на „Напоителни системи“ ЕАД за опит за принуда на длъжностно лице"}
{"url": "http://www.focus-news.net/news/2019/02/20/2625637/smolyan-v-obshtinata-shte-se-sastoi-preskonferentsiya-na-kmeta-na-shiroka-laka-vasil-sedyankov-po-povod-predstoyashtiya-pesponedelnik.html", "text": "От 13.00 часа в 247 зала на Община Смолян кметът на Широка лъка Васил Седянков ще даде пресконференция по повод предстоящия Песпонеделник. Това съобщиха от пресцентъра на  Община Смолян .", "date": "2019.02.20", "title": "Смолян: В Общината ще се състои пресконференция на кмета на Широка лъка Васил Седянков по повод предстоящия Песпонеделник"}
{"url": "http://www.focus-news.net/news/2019/02/20/2625643/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с монтаж на спирателни кранове на ул. „Чавдар Мутафов“ в кв. „Витоша“ се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул.  „Симеоновско шосе“, ул. „Чавдар Мутафов“, ул. „Тодор Чипев“, ул. „.Могилата“, ул. „.Йордан Стубел“, ул. „Иван Пейчев“, ул. “Трифон Кунев“, ул. „Асен Разцветников“ и бул. „ Симеоновско шосе“. \r\nЗона с повишена мътност на водата: ж.к. „Дианабад“; кв. „Витоша“ района между бул. „ Симеоновско шосе“,  ул. „21-ви век“, ул. „Христо Вакарелски“, ул. „ Никола Габровски“ и бул. „Г. М. Димитров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Екатерина Пенчева“ ъгъла с ул. „Чавдар Мутафов“. Във връзка с превключване на уличен водопровод  на ул. „Тодор Джебаров“ в кв. „Манастирски ливади“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Тодор Джебаров“ от ул. „Тодор Каблешков“ до ул. „Григор Чешмеджиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тодор Джебаров“ пред бл. 42. \r\nВъв връзка с подмяна на уличен водопровод  до бл. 216 в жк. „Фондови жилища“ се налага спиране на водоподаването от 09.30 до 19.30 часа на клиентите на „Софийска вода”, живеещи в: бл. 210 и бл. 216. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 210. \r\nВъв връзка с подмяна на сградно водопроводно отклонение на ул. „Петър Богдан“ в кв. „Подуене“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Петър Богдан“ от ул. „Кобилино бранище“ до ул. „Блага Димитрова“; ул. „Бричебор“ от ул. „Велчо Атанасов“до ул. „Петър Богдан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бричебор“ ъгъла с ул. „Петър Богдан“. \r\nВъв връзка с изграждане на уличен водопровод  на ул. „Георги Велев“ в с. Доброславци се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Градинарска“, ул. „Грамадите“, ул. „Първанова чешма“, ул. „Уршак“, ул. „Валога“, ул. „Житенски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бранище“ ъгъла с ул. „Доброславско шосе“. \r\nВъв връзка с монтаж на пожарен хидрант на ул. „Гео Милев“ в жк. „Христо Смирненски“ се налага спиране на водоподаването от 10:00 до 18:30 часа на клиентите на „Софийска вода”, живеещи в района на: ул. „Гео Милев“ от ул. „Слатинска река“ до ул. „Слатинска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гео Милев“ ъгъла  с ул. „Владово“. \r\nВъв връзка с подмяна на сградно водопроводно отклонение на ул. 714 в кв. „Княжево“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Синята скала“ от бул. „Цар Борис III“ до ул. „Полско цвете“, ул. 714, ул. „Христо Патрев“; ул. „Акад. Михаил Арнаудов“ от №23 до ул. „Витошки извори“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Синята скала“ ъгъла с ул. 714. \r\nВъв връзка с подмяна на сградно водопроводно отклонение на ул. „Татар махала“ в с. Подгумер се налага спиране на водоподаването от 09.30 до 14.00 часа на клиентите на „Софийска вода”, живеещи в района на: ул. „Татар махала“, ул. „Стубел“, ул. „Китка“, ул. „Брезите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Татар махала“ ъгъла с ул. „Стара планина“. \r\nВъв връзка с подмяна на сградно водопроводно отклонение на ул. „Кежова“ в кв. „Челопечене“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Кежова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кежова“ ъгъла с ул. „Вачова“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/02/20/2625640/pregled-na-osnovnite-temi-v-starozagorskiya-pechat.html", "text": "„Цял ден млади и стари носиха цветя на Апостола“, е водещото заглавие във вестник  „Старозагорски новини“ . Камара от цветя и венци отрупа вчера паметника на Васил Левски в Стара Загора. Всеки според възможностите си, но всички водени от повея на сърцата си сториха поклон пред делото и саможертвата на най-великия син на България. Потокът от признателни старозагорци пред паметника на Апостола продължи през целия ден. По традиция в 11.00 часа се състоя общоградски ритуал, организиран от Община Стара Загора, Старозагорски военен гарнизон и Старозагорската митрополия, в който се включиха представители на патриотични, обществени и политически организации, деца от старозагорски детски градини и училища, и граждани. Сред официалните представители, почели 146-годишнината от гибелта на Апостола на свободата, бяха зам.-председателят на Народното събрание Емил Христов, областният управител Гергана Микова и тримата й заместници Петя Чакърова, Красимир Червилов и Димитър Драчев, полковник Недялко Ников, зам.-командир на Втора механизирана бригада, зам.-кметовете на Община Стара Загора Иванка Сотирова, Красимира Чахова, Йордан Николов и Янчо Калоянов, народни представители и общински съветници.  \r\n„Всеки народ има своите герои, в паметта на българската история са записани много легендарни имена, но едно от тях изпъква ярко - името на Васил Левски. Днес ние продължаваме да го носим в сърцата си. Нужен ни е днес, във времето на духовен глад, необходим ни е примерът на Апостола, имаме нужда от такава мярка за истината, за подвига, за всеотдайността. И когато склоним глава пред паметника му, нека се замислим за нашите си действия и постъпки“, заяви в словото си Иванка Сотирова.  \r\nВ поетичен рецитал ученици от Средно училище „Васил Левски“ припомниха живота и делото на Апостола, а старозагорски свещеници отслужиха заупокойна литургия.  \r\n„Чакат хиляди на паметното шествие с 300-метровия трибагреник“, четем още в броя. За пета поредна година на Националния празник старозагорци ще тръгнат по пътя на свободата с 300-метровото българско знаме.  По повод 141 години от Освобождението на България военни и родолюбиви граждани ще съпроводят трикольора до Мемориалния комплекс „Бранителите на Стара Загора“ - мястото-символ на героизма на старозагорци, дали живота си в защита на своя град по време на Руско-турската война. Тържествата на трети март ще започнат с Божествена света литургия, която ще бъде отслужена в Катедрален храм „Свети Николай“. От 10:30 часа ще бъдат положени венци и цветя на паметниците, посветени на Освобождението на Стара Загора - Мавзолей-костница „19 юлий 1877“, Паметник на Трета опълченска дружина и подп. Калитин, Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание.  \r\nРитуалът за издигане на Националното знаме пред сградата на Общината започва в 11:00 часа, а половин час по-късно оттам ще тръгне паметното шествие „За свободата: Да развеем българското знаме“, което ще премине през града по бул. „Цар Симеон Велики“. В него и тази година ще се включат военният оркестър на Втора механизирана бригада, ученически оркестри и Общинският духов оркестър, които ще свирят на определени места по маршрута. „Нека всички заедно в единение и любов към Отечеството да застанем отново в паметното шествие и изпълнени с победна сила на вярата в България, понесем и издигнем националния ни трибагреник на Мемориалния комплекс „Бранителите на Стара Загора“, призовават организаторите от Община Стара Загора.  \r\nНа паметника ще бъдат разположени големи видео стени, на които ще се проследи пътят на националния флаг, със снимки ще бъде припомнен празникът от предходните години. В 12:00 часа участници в шествието ще издигнат националното знаме на „Бранителите“. За пръв път пред старозагорци ще бъде показан спектакълът „Докосни древността“ - демонстрация на Прабългарската школа „Бага-Тур“, с участието на общински фолклорен ансамбъл \"Загоре\", народни читалища в община Стара Загора, Национално дружество „Традиция“ и Българска федерация любители на историческото оръжие „Поп Минчо Кънчев“. Тържествата за Деня на освобождението на България от турско робство ще продължат от 16:00 часа в парк „Артилерийски“ с Националната инициатива „Пробуждане с хоро“ с участието на Народно читалище „Настроение 2017“ и фолклорни клубове от Стара Загора. В 18:00 часа на площада пред Общината ще започне празничен концерт на Общинския фолклорен ансамбъл „Загоре“. Час по-късно ще бъде проведена и тържествена заря-проверка с празнични илюминации.  \r\nНа Трети март Регионалният исторически музей ще отвори врати безплатно за посетители от 10:00 ч. до 18:00 ч. Предвидени са демонстрация на оръжие от Руско-турската освободителна война 1877/78 г. и образци на опълченски униформи, специализирана беседа на тема „Повторното освобождение на Стара Загора на 13 януари 1878 г.“ и тематична викторина с награди. По повод Националния празник от Общината ще поставят по автобусните спирки винили със снимки на различни артефакти, отразяващи историята на Стара Загора от неолита до наши дни.  \r\n„Дошло е време за националноотговорна политика в електропроизводството на база български ресурси“, е друго заглавие в изданието. Съществуването на националноотговорни политики в областта на електропроизводството на водещите икономики в Европейския съюз (както и на държави извън съюза) е в основата на просперитета им, а той се диктува от мащабното развитие на собствения им суровинен сектор от енергоносители, без това да вреди на международните им ангажименти, свързани с екологичните изисквания. Това твърди минният експерт и бивш главен проектант на „Мини Марица-изток“ ЕАД инж. Иван Арсениев. В свой анализ той показва, че държави като Германия, Полша, Чехия и други намират подходящ начин да защитят стратегическите си енергийни интереси в рамките на ЕС, заявявайки безпрекословна ангажираност към световните екологични проблеми и в същото време осигуряват безпроблемно развитие на електропроизводството на базата на оползотворяването на наличния си ресурс от въглища. Въпросът е дали българската държава е готова да защити комплекс „Марица изток“, или ще допусне поредното предателство спрямо българската енергетика и икономика. „Старозагорски новини“ публикува анализа на инж. Арсениев, направен въз основа на факти от последните няколко години:  \r\n„ Германия \r\nФедералното правителство на Германия прие през октомври 2010 година \"Energiekonzept\", където бяха официално заложени основните параметри на енергийната стратегия на страната. След ядрената авария във Фукушима, стратегията бе преработена и бе постигнато споразумение между всички политически сили до 2022 година: всички ядрени реактори в Германия (9 на брой) да бъдат изведени от експлоатация. Най - важните елементи в германската енергийна стратегия тогава са: \r\n- Развитие на термични централи на база кафяви и лигнитни въглища при амбициозните цели за намаляване емисиите от СО2 газове с до 40 % към 2020 година и най - малко до 80 % към 2050 година; \r\n- Значително по размери увеличение на енергийната ефективност, като се реализира икономия на енергия от 20 % до 2020 година и 50 % до 2050 година; \r\n- Устойчиво развитие на възобновяемите енергийни източници до 60 % дял от крайното потребление и 80 % дял от производството на електроенергия до края на 2050 година. \r\nТези решения обаче не попречиха през 2012 година в Neuraht (Нойрат) край Кьолн да бъде въведена в експлоатация нова термична въглищна централа с капацитет от 2 200 MW. Пак там, към настоящия момент, се изгражда нова мощност от 1100 MW и 300 MW заместващи мощности, които се планира да заработят към 2025 година. \r\nСлед 2011 г. германското правителство и парламент приеха пакет от няколко нови или изменение на стари енергийни закони, както и допълнителни политически мерки за насърчаване на промените в енергийния сектор. Тази дългосрочна и фундаментална промяна е известна като Energiewende или „енергиен преход“ към възобновяема енергия. \r\nДо какво доведе обаче „бума“ във въвеждането на нови т.нар. възобновяеми енергийни източници?  \r\nЩе цитирам данни от анализите на Боян Рашев за „Енергийния преход“ в Германия:  \r\nГермания е зеленият лидер на Европа. Заяви, че ще спаси света и го прави. Инвестира мащабно в енергийна ефективност, създаде индустрии за производство и инсталиране на вятърни турбини и слънчеви панели и ги набучи навсякъде из земите и моретата си. В резултат днес немските домакинства плащат най-скъпия ток (след Дания) - само зелената им добавка е почти колкото крайната цена в България. Но нали трябват жертви в името на общото световно благо и бъдещото „безплатно“ електричество? \r\nОгромен е ръстът на слънцето и вятъра - от 12 до 90 GW в последните 15 г., което прави над 46% от всички инсталирани мощности днес. В комбинация с нулевия ръст в общото потребление на електричество, което през денонощието се движи между 50 и 70 GW, според най-големите ентусиасти тези 90 GW би трябвало да могат да захранят страната. Специалистите са наясно с т.нар. capacity factor, съотношението между реално произведената енергия и пиковата мощност на една инсталация, което за вятъра и слънцето в Германия е съответно около 30% и 12%. С използването му се получава очакван среден комбиниран добив от около 20 GW, който дава основание на ВЕИ теоретиците да приложат следната логика: слънцето грее през лятото и през деня, вятърът духа през зимата и през нощта - следователно, ще получаваме толкова енергия и можем спокойно да затворим 20 GW от лошите ТЕЦ и АЕЦ.... \r\nДа, ама не. Въглищните ТЕЦ продължават да си стоят на почти 50 GW (+0.7 GW), а газовите даже са скочили от 20 на 28 GW, тоест общата инсталирана мощност на централи, които работят с фосилни горива, се е увеличила. Ръстът на централите на биомаса (от 1 на 7 GW) е особен казус - според официалните правила те се водят ВЕИ, но реалността е, че емитират даже повече парникови газове и замърсители на единица енергия от въглищата. Само  АЕЦ са паднали от 22 на 11 GW. Тоест налице е нетен ефект от +3GW „мръсни“ централи. \r\nОбяснението за този феномен е просто - приносът на вятъра и слънцето към надеждността на енергийната система, в условията на изменчивото време на умерения пояс, е нулев.  \r\nЯнуари, 2017 г. прекрасно онагледи този факт. \r\nВ продължение на 12 дни вятърът и слънцето произвеждат средно по-малко от 5 GW електричество, а за дълги периоди на пиково потребление след ранния залез спадовете са под 2 GW. Ако немската система беше конструирана така, че да разчита на тези 20 GW ВЕИ, в продължение на 12 дни щеше да има постоянен недостиг от 15 GW. Това са около 4.3 TWh енергия, която трябва да дойде от някъде, за да не спре най-голямата икономика в Европа. Абсолютният анти-рекорд е постигнат на 8 януари, 2017 г. от 17 до 20 ч., когато 90 GW мощности дават 0.3 GW енергия, тоест нищо. \r\nЕто затова Германия държи всичките си конвенционални централи в непрекъсната бойна готовност и няма как да ги затвори. През студения януари те осигуряват практически всичката електроенергия (ВЕЦ там са малко и няма как да станат повече), а когато се наложи помагат и „мръсните“ полски ТЕЦ и френски АЕЦ.  \r\nСметката под чертата сочи, че в Германия има много ВЕИ, но и много ТЕЦ и в крайна сметка - много скъп и точно толкова климатично - лош ток, колкото и преди 15 г. \r\nОсновният концептуален извод, който към днешна дата правят германските специалисти и федералното правителство е, че на практика - електроцентралите, работещи с въглища, ще бъдат необходими (не както се предвиждаше до 2038 година, а за периода след 2050 година), за да компенсират недостига в следствие на отпадане на ядрените мощности и в дългосрочен план - да балансират производство на електроенергия от възобновяеми източници.  \r\nТук се сблъскване с още един абсурден казус: Германската държава преустанови субсидирането на подземния си въгледобив след 20 годишно отлагане чак през 2018 година. Не трябва обаче да се забравя, че именно под давлението на немските „консултанти“ и най- вече на „прилежността“ на нашите управници в края на деветдесетте години на миналия век в кратки срокове бе ликвидиран подземния въгледобив в България. Полша   \r\nВ стратегическите планове на Полша въглищата ще запазят основната си роля в енергийния микс през следващите десетилетия. Държавата води ясна и последователна политика на изграждане на нови електрогенериращи мощности на база въглища за сметка на закриване на стари такива. През последното десетилетие са изградени заместващи централи с обща мощност 4,2 GW. \r\nКъм настоящия момент се изгражда нова модерна централа в североизточната област Остроленка с мощност 1000 MW, която се предвижда да влезне в експлоатация през 2023 година. Проектът се изпълнява съвместно от държавните компании Energa и Enea и на стойност от около 6 млрд.злоти (1,6 млрд.долара). \r\nПрез следващите 10 година държавата предвижда изграждането на още  3 465 MW заместващи мощности. Чехия \r\nСпоред Националната енергийна стратегия, приета през май 2015 г., държавата ще налага политика, която да гарантира устойчивото използване на въглища за производство на електроенергия за период от 40 до 50 години. \r\nЧешката република се ангажира с цялостна програма за обновяване електроцентралите, работещи с въглища в северната част на Бохемия, като политиката на държавата е сходна на тази с Полша. През 2015 година е пусната в експлоатация новата електроцентрала Ledvice с мощност 660 MW и с планиран живот от четиридесет години. Гърция \r\nПрез последните години гръцката държава отчита отрицателното въздействие на т.нар. „зелена политика“ върху цената на електроенергията, която трябва да плащат потребителите. За целта през следващите десетилетия държавата планира приоритетно развитие на електропроизводството на базата на  лигнитни въглища и природен газ. \r\n В настоящия момент в ТЕЦ „Ptolemaios“ се изгражда нов модерен блок на свръхкритични параметри с мощност от 660 MW на стойност 1,4 млрд. евро, който се предвижда да влезне в експлоатация през 2021 година. В малко по - далечна перспектива се предвижда строителството на две нови термични централи, които да заместят сега действащи налични.  Румъния \r\nРумъния разполага със значителни количества енергийни ресурси - въглища, природен газ и петрол. Над 80% от първичното енергийно снабдяване на страната се задоволява с местни енергийни ресурси. \r\nПо отношение на електропроизводството на база въглища държавата провежда последователна политика на модернизация на част от наличните мощности с перспектива те да бъдат използвани и през следващите десетилетия.  \r\nРумънската компания „Oltenia Energy Complex“ и китайската „China Huadian Engineering Company“ са в процес на разработване на нов блок с мощност 600 MW, който ще замени някои от съществуващите по-стари такива .  Турция \r\nМинистерството на енергетиката и природните ресурси на Турция отговаря за подготовката и изпълнението на приетата енергийна стратегия на републиката. То координира политики, планове и програми с държавните институции и останалите публични и частни субекти. Тези политики има задължителен характер по отношение на развитието на въглищните мини, електроцентралите и електрическата мрежа.  \r\nОбщо турските въглищни електроцентрали имат инсталирана мощност от около 15 200 MW. (20,6% от общия капацитет).  \r\nТурция, чрез своята стратегия Vision 2023, чрез която се отбелязва 100 -годишнината на Републиката, си е поставила амбициозната цел да увеличи вътрешното си производство на електроенергия чрез изграждане на нови електроцентрали, работещи с лигнитни въглища със сумарна мощност над 7 000 MW, което е най-голямата подобна строителна програма извън Китай и Индия. \r\nПрез 2015 г. турското правителство одобри изграждането на три нови електроцентрали на въглища, които ще увеличат капацитета си с 2 480 MW:  \r\nФилиз Енержи получи одобрение за строителство от 1200 MW мощност в Чанаккале на брега на Егейско море;  \r\nAtakas Energy получи одобрение за изграждане на електроцентрала 680 MW в Iskenderun на средиземноморското крайбрежие; IC Ictas Energy има разрешение за изграждане на 600 MW електроцентрала в близост до град Адана в южната част на страната.  \r\nПрез 2016 г. Tosyali Electricity получи одобрение за друга електроцентрала с мощност 1200 MW в Iskenderun. Сърбия \r\nПрез декември 2014 г. сръбското правителство подписа споразумение с Exim Bank of China за заем за проект в размер на 715,6 млн. долара за изграждане на нов енергоблок с мощност 350 MW (В3) в ТЕЦ „Костолац“ и за увеличаване на годишния капацитет на рудника Drmno от 9 млн. тона до 12 милиона тона лигнит. Очаква се строителството да отнеме 58 месеца и новата мощност да започне да функционира до 2020 г. Блок В3 на ТЕЦ Костолац ще спомогне за стабилизирането на енергийната система на Сърбия, като същевременно спазва екологичните стандарти на Европейския съюз. \r\nКакви са фактите по отношение статуса и перспективите за развитие на електроенергетиката в България? България \r\n- За разлика от ясно формулираните цели в енергийните стратегии или дългосрочни планове на цитираните по-горе държави, с огромно съжаление можем да отчетем факта, че към настоящия момент в България цели не се преследват, поради факта, че няма формулирана и приета енергийна стратегия. \r\n- Към настоящия момент можем да отчетем един тъжен и абсурден факт - обществения дебат (доколкото можем да твърдим, че има такъв) се води под диктовката на съмнителни неправителствени организации и политици около това... дали да закрием термичните си централи и рудници в комплекс „Марица – изток“ през 2021 година или през 2025 година???    \r\nПредставените факти могат да бъдат повод за един единствен коментар: \r\n- Цитираните по-горе държави (без България) осъществяват последователна и трайна политика по отношение на развитието на отрасъла, свързан с производството на електрическа енергия на базата на собствените им ресурси от въглища. \r\n- Това те го правят решително и отговорно, отстоявайки националните си интереси в областта на енергетиката пред Европейските институции. \r\n- Въпросът е - готова ли е държавата България да защити комплекса от рудници и термични централи в района на \"Марица изток\" или ще допусне поредното предателство спрямо българската енергетика и икономика? \r\nИнж. Иван Арсениев, минен експерт, управител на \"Майнинг Консулт\" ЕООД“.", "date": "2019.02.20", "title": "Преглед на основните теми в старозагорския печат"}
{"url": "http://www.focus-news.net/news/2019/02/20/2625642/blagoevgrad-v-grada-shte-se-sastoi-kontsertat-protsesat-merilin-monro-koyto-e-savmesten-proekt-na-kamernata-opera-i-darzhavna-opera-stara-zagora.html", "text": "В града ще се състои концертът „Процесът Мерилин Монро“, който е съвместен проект на Камерната опера и Държавна опера - Стара Загора. Това съобщиха от пресцентъра на  Община Стара Загора . Събитието ще се проведе от 18.00 часа в зала „22-ри септември“ в Благоевград. Диригент на концерта е Андрия Павлич от Австрия. Режисьор е Огнян Драганов, а сценографията е на Тодор Демеров. В операта участват оркестърът на Камерна опера - Благоевград, концертмайсторът Милослава Йорданова,балет на Държавна опера - Стара Загора, Ивелина Димитрова, Ивелина Николова, Богдана Сергеева, Емилия Ставрева.  \r\nТворческият екип дава нов живот на произведението, стремейки се да покаже, че операта разказва не само истории от миналото или приказни сюжети. Оперното изкуство разбираемо и увлекателно представя съвременния начин на живот. Зрителите ще видят един атрактивен и модерен спектакъл извън общоприетата оперна традиция. Новият участник в представлението е самата публика, която има последната дума.   \r\nМястото за представянето на спектакъла не е избрано случайно. Съобразявайки се с историята, заложена във фабулата на „Процесът Мерилин Монро“, режисьорът Огнян Драганов избира за сцена именно заседателната зала на Общинския съвет- Благоевград.  \r\nКамерната опера \"Процесът Мерилин Монро“ е последната творба на известния австрийски композитор Роланд Баумгартнер.Сюжетът на „Процесът Мерилин Монро“ разглежда именуването на улица във Виена с името Мерилин Монро. Група граждани завеждат дело срещу решението на Кметството. Сценичното действие отразява процеса, в който се представят позициите и на двете спорещи страни. Ще оживеят познати и непознати моменти от живота на именитата актриса Мерилин Монро, които със социалната си проекция в живота на САЩ през 50-те и 60-те години на миналия век, поражда противоречиви реакции. Финалът е отворен. Крайното решение „За“  или „Против“ е  на публиката-жури.", "date": "2019.02.20", "title": "Благоевград: В града ще се състои концертът „Процесът Мерилин Монро“, който е съвместен проект на Камерната опера и Държавна опера - Стара Загора"}
{"url": "http://www.focus-news.net/news/2019/02/20/2625641/shumen-po-patya-za-karnobat-ima-opasnost-ot-svlichane-na-skalni-i-zemni-masi.html", "text": "По пътя Шумен-Карнобат има опасност от свличане на скални и земни маси, сочи справка на сайта на  Агенция „Пътна инфраструктура“ . Водачите трябва да се движат с повишено внимание по тези участъци. Пътищата в област Шумен са сухи и нормално проходими. Времето е ясно, слънчево. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево.", "date": "2019.02.20", "title": "Шумен: По пътя за Карнобат има опасност от свличане на скални и земни маси"}
{"url": "http://www.focus-news.net/news/2019/02/20/2625644/veliko-tarnovo-ogranicheno-e-dvizhenieto-na-avtomobili-nad-12-tona-po-pat-lozen-polski-trambesh-zaradi-namalen-gabarit-na-patnoto-platno.html", "text": "Натоварен е трафикът по основните улици и булеварди на града, предаде репортер на  Радио „Фокус“ – Велико Търново . Пътните настилки са сухи. Времето е слънчево. Температурата на въздуха е 4 градуса.  Интензивно е движението около учебните заведения в града, както и на по-натоварените кръстовища. Натоварен е трафикът в района на пътен възел „Качица“ и Южен пътен възел, както и по ул. „Магистрална“. Интензивно е движението и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nСухи са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.02.20", "title": "Велико Търново: Ограничено е движението на автомобили над 12 тона по път Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2019/02/20/2625647/plovdiv-vazobnovyava-se-programata-muzikalno-matine-v-bibliotekata-po-povod-140-godishninata-ot-osnovavaneto-na-nb-ivan-vazov.html", "text": "Възобновява се традицията на програмата „Музикално матине в библиотеката“ по повод 140-годишнината от основаването на Народна библиотека „Иван Вазов“ в Пловдив. Това съобщи за  Радио „Фокус“ – Пловдив . Йохан Девлетян от отдел „Връзки с обществеността“ на културната институция. Всеки последен петък от месеца във фоайе „Изкуство“ ще бъде изнасян камерен музикален концерт за времето между 11.00 и 11.30 часа. Предвижда се в програмата да бъдат включени ученици от Национално училище за музика и танци „Добрин Петков“ – Пловдив, Академията за музикално, танцово и изобразително изкуство „Проф. Асен Диамандиев“ – Пловдив, Държавна опера – Пловдив, музикални формации и изпълнители. На 22 февруари  ще се представи формацията Никола Николов – виолончело, Филип Маджаров – пиано и Христина Венчева – вокал. Ще бъдат изпълнени авторските композиции на Филип Маджаров. Входът за всички почитатели на класическата музика е свободен. \r\nТони МИХАЙЛОВ", "date": "2019.02.20", "title": "Пловдив: Възобновява се програмата „Музикално матине в библиотеката“ по повод 140-годишнината от основаването на НБ „Иван Вазов“"}
{"url": "http://www.focus-news.net/news/2019/02/20/2625646/pazardzhik-v-grada-shte-se-sastoi-vazpomenatelnata-tseremoniya-po-povod-106-godini-ot-izmrazvaneto-na-voynitsite-ot-27-i-pehoten-chepinski-polk-pri-bulair.html", "text": "Навършват се 106 години от най-мрачните и трагични дни в историята на 27-и пехотен Чепински полк. Това съобщиха от  Съюза на офицерите и сержантите от запаса и резерва  в Пазарджик. От Съюза обясниха, че организират панихида, за отдаване на почит към загиналите и пострадали войници, фелдфебели, поручици и офицери за техния патриотизъм, проявен стоицизъм и саможертва. Възпоменателната церемония ще се проведе от 11.00 часа пред паметника на 27-и пехотен Чепински полк, в бившия казармен район в Пазарджик. \r\nНа 15, 16 и 17 февруари 1913 година в смъртоносния капан на снежната виелица и буря край Булаир загиват 255 войници, сержанти и офицери. Силно измръзнали са 1062, а по-слабо засегнати от студа са още 1071 войни от полка. Няма къща, фамилия, селце или градче от Пазарджишка околия, незасегнати от тази трагедия.", "date": "2019.02.20", "title": "Пазарджик: В града ще се състои възпоменателната церемония по повод 106 години от измръзването на войниците от 27-и пехотен Чепински полк при Булаир"}
{"url": "http://www.focus-news.net/news/2019/02/20/2625653/pazardzhik-v-grada-shte-se-provede-grazhdanska-initsiativa-za-vazobnovyavane-na-saniraneto.html", "text": "В града ще се проведе гражданска инициатива в подкрепа на Националната програма за енергийна ефективност на многофамилни жилищни сгради, съобщиха от  Общината . Срещата е насрочена за 17.30 часа пред сградата на Община Пазарджик. На нея ще присъства и кметът на Пазарджик Тодор Попов. Очаква се от страна на жителите на града да бъде отправен апел за възобновяване на санирането в града. Ще бъде инициирана и подписка, която ще бъде предадена на ресорния министър от правителството.", "date": "2019.02.20", "title": "Пазарджик: В града ще се проведе гражданска инициатива за възобновяване на санирането"}
{"url": "http://www.focus-news.net/news/2019/02/20/2625648/gabrovo-dvizhenieto-tryabva-da-se-osashtestvyava-s-povisheno-vnimanie-po-pat-gabrovo-vrah-shipka-poradi-propadnal-uchastak.html", "text": "Сухи са пътните настилки на територията на областта. Това казаха за  Радио „Фокус“ – Велико Търново  от Областно пътно управление - Габрово. Времето е слънчево. Температурата е 4 градуса. На прохода Шипка остава в сила ограничение за МПС за превоз на товари над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.20", "title": "Габрово: Движението трябва да се осъществява с повишено внимание по път Габрово – връх Шипка поради пропаднал участък"}
{"url": "http://www.focus-news.net/news/2019/02/20/2625649/blagoevgrad-tsentarat-za-lichnostno-i-tvorchesko-razvitie-na-detsata-organizira-tvorcheska-sreshta-pesni-i-prikazki-ot-raklata-na-baba.html", "text": "Творческа среща „Песни и приказки от раклата на баба“ ще се проведе в Центъра за личностно и творческо развитие на децата на Благоевград. Това каза за  Радио „Фокус“ - Пирин  Даниела Богданова, учител по народно пеене към институцията. Тя отбеляза, че тази среща е на учениците от школата по литературно творчество и народно пеене, като ще бъдат поканени и бабите и родителите, за да се покаже колко са важни те за отглеждането и възпитанието на децата. По думите ѝ срещата ще се проведе в Зала 3 на Младежкия дом от 17.00 часа. Богданова посочи, че винаги се стремят да организират това събиране преди 8 март, за да може да се акцентира върху важността на бабите в живота на децата. Даниела Богданова каза още, че децата от школата по народно пеене са научили от своите баби, че песента свързва завинаги майки и деца с българската земя, а писатели и откриватели от Школата по литературно творчество на Соня Кацарска в сърцата си потърсили най-искрените слова за жените, които ги даряват с щастие и обич. „Ние не би трябвало да забравяме нашите традиции, обичаи и любов към по-възрастните членове на семействата ни, тъй като това ще ни запази като нация“, каза още тя. \r\nНатали СТЕФАНОВА", "date": "2019.02.20", "title": "Благоевград: Центърът за личностно и творческо развитие на децата организира творческа среща „Песни и приказки от раклата на баба“"}
{"url": "http://www.focus-news.net/news/2019/02/20/2625651/gd-granichna-politsiya-normalen-e-trafikat-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.02.20", "title": "ГД „Гранична полиция“: Нормален е трафикът през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/20/2625652/pregled-na-osnovnite-temi-v-burgaskiya-pechat.html", "text": "„Кръчмите пълни за 8-ми март“ е водещото заглавие в днешния брой на бургаския ежедневник  „Черноморски фар“ . От 25 до 63 лева струва кувертът за 8-ми март в заведенията в Бургас, сочи проверка на изданието. 17 дни преди празника на жената, свободни места почти няма. Повечето заведения са заложили на класиката – фиксиран куверт с меню, а в цената е включена и музиката, която ще звучи през вечерта. Цената на празника скача, като се прибави избора на тоалет, посещение в студио за красота и сметката за такси, пише още вестникът. „Бургас почете паметта и героизма на Апостола“ е още едно заглавие от първа страница на днешния брой. Граждани положиха венци и цветя пред бюста на Апостола на свободата в Приморски парк. С общоградски възпоменателни церемонии в Поморие и Несебър също направиха дълбок поклон пред гения на българската национална революция. Букети и цветя бяха поднесени от граждани, деца и ученици, общински структури и организации. Друга статия от страниците на ежедневника е „Сагата с кардиоболницата се задълбочава“. Вчера бе издадена заповед на изпълнителния директор на УМБАЛ – Бургас, с която декласира от търга, проведен на 7 януари, „Аджибадем Сити Клиник“, които бяха победители, но заявиха, че не могат да плащат наем от 204 000 лева на месец за държавните помещения. Така от вчера за победител е обявен вторият участник в търга – УМБАЛ – Бургас, пояснява статията. „Двама с менингит, единият почина“ е още едно заглавие днес. Болестта е покосила възрастен мъж и младо момче от Бургаска област. Коварното заболяване е свършило със смърт за пенсионера, жител на Община Бургас, съобщиха здравните власти. Информация има и за двама болни от вирусен хепатит и 26 от варицела. 13 души са с чревни заболявания. Нивото на болните от остри респираторни заболявания продължава да пада, пише още вестникът. „976 лева е средната заплата за региона“ пише още в днешния брой. През четвъртото тримесечие на миналата година средната месечна работна заплата за областта се е увеличила спрямо третото тримесечие. В сравнение с четвъртото тримесечие на 2017-а година средната месечна заплата за областта нараства с 3.9%, съответно в обществения сектор увеличението е с 6.0%, а в частния – с 3.1%, пояснява статията. „Роми опитаха да продадат дъщеря си като булка във Франция“ и „Спасяват застрашени видове в Атанасовското езеро“ са още статии в днешното издание на „Черноморски фар“.", "date": "2019.02.20", "title": "Преглед на основните теми в бургаския печат"}
{"url": "http://www.focus-news.net/news/2019/02/20/2625654/smolyan-zaledeni-sa-patishtata-po-visokite-chasti-v-oblastta-nastilkite-sa-obraboteni.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление. Времето е слънчево и ясно, а температурите са в интервала от минус 3 до 1 градуса. Пътните настилки са мокри, на места по високите и усойни части са заледени, но обработени с пясък и сол. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. Остава затворен пътят от отклонението за НАО „Рожен“ посока Лъки до границата са ОПУ – Пловдив. Заради повишаването на температурите през деня и снеготопенето е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в областта. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.20", "title": "Смолян: Заледени са пътищата по високите части в областта, настилките са обработени"}
{"url": "http://www.focus-news.net/news/2019/02/20/2625650/kardzhali-ofitseri-ot-zapasa-podariha-kartina-na-kmeta-inzh-hasan-azis.html", "text": "Офицери от запаса подариха картина на кмета на Кърджали. Това съобщиха от пресцентъра на  Общината . Бойко Бенеков, председател на Областния съвет на Съюза на офицерите и сержантите от запаса и резерва (СОСЗР) – Кърджали и Петър Щерев, председател на Общинския съвет на СОСЗР, се срещнаха с кмета на Общината инж. Хасан Азис по повод съдействието при организиране на пътуващия семинар „По стъпките на българската армия през Първата световна война в Македония“. Офицерите подариха на инж. Азис картина, изразявайки по този начин благодарността си за неоценимата подкрепа при осъществяване на патриотичната дейност на общинската организация на Съюза на офицерите и сержантите от запаса и резерва. Над 40 души от града и региона - членове на съюза, са посетили важни места от военните действия на Българската армия от войните в началото на миналия век на територията на съседна Македония. Община Кърджали е подпомогнала реализирането на инициативата ,поемайки транспортните разходи.", "date": "2019.02.20", "title": "Кърджали: Офицери от запаса подариха картина на кмета инж. Хасан Азис"}
{"url": "http://www.focus-news.net/news/2019/02/20/2625657/pregled-na-osnovnite-temi-v-dobrudzhanskiya-pechat.html", "text": "„Прекратиха концесията на мина „Оброчище“, съобщава на първа страница вестник  „Добруджанска трибуна“ . Искат несъстоятелност на „Евроманган“ ЕАД заради неплатени заплати на работниците и сметки за ток. Министерство на енергетиката е прекратило концесията на мината край село Църква в област Добрич. Това е съобщено от ведомството. В същото време от Окръжния съд в Добрич са информирали за постъпили две молби от Изпълнителна агенция „Главна инспекция по труда“ - София и „Енерго Про Продажби“ АД - Варна заради неизплатени трудови възнаграждения на работници и непогасени задължения за доставка на електроенергия. „Енерго Про Продажби”АД твърди, че към момента на подаване на молбата ответникът има непогасени задължения в общ размер на 64 986.38 лева. Ексклузивно от акцентите тази седмица – „Д-р Уалид Хамад, брат му  и още четирима са с обвинения за ТЕЛК-ментетата“, съобщава всекидневникът. Известният варненски лекар е с повдигнато обвинение във връзка с разследването на фалшиви ТЕЛК-ове. Според неофициална информация именно у гинеколога е открита от антимафиотите седем цифрена сума пари. Д-р Уалид е шеф на частен медицински център. В рубриката „Новини“ – „Ще се сдобие ли Добрич с местен омбудсман?“. Идеята е стара, но нейни поддръжници отново се опитват да я възродят. Мая Манолова лично е разяснила ползите от обществения посредник пред местната власт и общинските съветници на Добрич. Кметът на Добрич също взел участие в срещата, както и местният омбудсман на Шумен Иван Капралов, единственият в Северна България.  \r\n„Националният омбудсман Мая Манолова участва в обсъждане за избор на местен обществен посредник в Добрич“, съобщава другият регионален вестник  „Нова добруджанска трибуна“ . Посещението на Мая Манолова е било по покана на кмета на добруджанския град. В срещата са участвали също обществени съветници и граждани. Йордан Йорданов е заявил по време на срещата, че градът има нужда от такъв местен обществен защитник предвид нарастващият брой сигнали и жалби на граждани в последните 6 години. Той е подчертал, че това е наложително и на фона на намаляването на щата на администрацията. Висшето училище по мениджмънт организира благотворителна работилница за изработване на мартеници. На 26 февруари ще се проведе своеобразен „Ден на мартеницата“. Желаещите да се включат в кампанията могат да го направят по два начина – като отидат в работилницата и на място поработят или просто занесат изработена у дома мартеница. „Областната епизоотична комисия набеляза мерки срещу разпространение на Африканска чума по свинете“, съобщава изданието. Заседанието е било свикано от областния управител Красимир Кирилов във връзка със заповед на изпълнителния директор на Българска агенция по безопасност на храните (БАБХ) д-р Дамян Илиев за регистриран първичен случай на заболяването при диво прасе в област Варна. Обявен е първично регистриран случай на болестта Африканска чума при дива свиня в землището на кв. „Повеляново“, Община Девня в област Варна.", "date": "2019.02.20", "title": "Преглед на основните теми в добруджанския печат"}
{"url": "http://www.focus-news.net/news/2019/02/20/2625655/kardzhali-v-grada-shte-bade-predstavena-izlozhba-s-ritualni-tekstove-na-slavyanobalgarski-evreyski-armenski-i-arabski-ezik.html", "text": "В града ще бъде представена изложба с ритуални текстове на славянобългарски, еврейски, арменски и арабски език. Това съобщиха за  Радио „Фокус“  организаторите от Арт движение „Кръг“. Експозицията е посветена на 21 февруари - Международен ден на майчиния език. Тя представя религиозни песнопения и молитви на християни, мюсюлмани и евреи. Визуални пана дават информация за вида текстове на църковнославянски, арабски, турски, иврит и арменски език с популярни молитви, изпълнявани и като песнопения в конкретни религиозни празници. Всяка от религиите и техните свещени книги – Старият, Новият завет и Коранът, съдържат насоки за по-съвършено общество, правилно човешко поведение и справедлива икономическа система. Множество световни примери доказват взаимната почит между религиозните системи и вярващите. Едно от паната представя в оригинал на иврит и в превод на български първото песнопение, което преди 100 години, на 9.09.1909, е изпълнено при откриването на софийската Синагога – „Барух аба беШем Адонай (Благословени дошлите в храма Божий)“.  \r\nАкад. Николай Кауфман (1925-2018), изтъкнат музиковед, фолклорист и композитор, който е записал над 40 000 български народни песни и инструментални мелодии, е обработил песнопението и го е разгърнал в многогласна песен за смесен хор, която може да се изпълнява на всяка голяма световна сцена. Неговата композиция „Безродна невеста”, станала емблематична за „Мистерията на българските гласове”, влезе в един от последните албуми на група „Ю Tу”, а самият той през 1990-та става носител на „Грами” за албум №2 „Мистерията на българските гласове”.  \r\nВеликденската православна молитва, която се състои от  Псалом 140 „Да исправитса молитва моя” и се изпълнява на Вечерня по време на големия християнски празник, е на български и в църковнославянски оригинал. По тази молитва руският хоров диригент и композитор проф. Павел Чесноков (1877–1944), създава многогласна песен за хор, изпълнявана и до днес навсякъде по света. Отделно пано представя молитвата „Хайр мер“ (Отче наш) на арменски език и оригинално изображение на еврейската Пасхална Агада от 14 век – книга, която се чете по всяко време на големия еврейски празник Пасха и разказва за Изхода от Египет и освобождаването от робството. В нея се казва: „Всяко поколение трябва да се чувства така, сякаш и то сега се освобождава от робството”. \r\n„Молитвата на Пророка Мухаммед, която обхваща всички останали молитви”, е изписана в оригинал на арабски и в превод на турски и български. Посетителите на изложбата ще видят и арабския оригинал на Фатиха – централната сура от Корана в Ислямската молитва.  \r\nХристияните днес са 2.18 милиарда души, почти една трета от населението на планетата. Евреите в света са над 13 милиона, повечето от тях живеят в Израел и САЩ. За 1/5 от населението на света, т.е. за около един милиард души, Ислямът е едновременно религия и начин на живот. Мюсюлманите следват религия на мир, милост и прошка, и по-голямата част нямат нищо общо с изключително тежките събития, които се свързват с тяхната вяра.  \r\nСвободата на вероизповеданието е в природата на всяка от големите религии, а расизмът е чужд както за християните, така и за мюсюлманите и евреите. Всяка от тях проповядва равенство и човешки права. В Корана например се казва: „О, хора! Ние ви сътворихме от един-единствен човек, мъж и жена, и ви превърнахме в народи и племена, така че да може да се познаете един друг.” \r\nВ изследвателската и подготвителна работа за изложбата в Арт галерия „Кръг“ за визуалните пана на 5-те оригинални езици са участвали: арабистката и преводачка Мая Ценова, районният мюфтия на Кърджали Бейхан Мехмед, преводачката Пепи Шапатов-Михов от Йерусалим, Хабибе Халибрям от Кърджали и изследователката Ангелина Рашкова от Кърджали.  \r\nДарина ДЕЕНИЧИНА", "date": "2019.02.20", "title": "Кърджали: В града ще бъде представена изложба с ритуални текстове на славянобългарски, еврейски, арменски и арабски език"}
{"url": "http://www.focus-news.net/news/2019/02/20/2625658/blagoevgrad-obshtina-bansko-se-predstavi-kato-top-festivalna-destinatsiya-na-dve-izlozheniya.html", "text": "С всяка измината година Община Банско успешно затвърждава своите позиции на туристическа дестинация, както на национални, така и на международни туристически пазари. Това съобщиха от пресцентъра на  Общината . Курортната община взе участие в две престижни туристически изложения през изминалите дни, където се представи като топ фестивална дестинация, промотирайки своя летен афиш. \r\nБанско взе участие в информационен щанд на Министерството на туризма на провелото се на 12 и 13 февруари 2019 г. международно туристическо изложение IMTM 2019 в Тел Авив, Израел. Форумът се нарежда на водещо място по значение сред международните борси в региона, като се наблюдава непрекъснато увеличение на броя изложители, професионални посетители и крайни потребители. Основен фокус в него бе зимният и летният туризъм, които са сред най-търсените продукти от туристите в региона. Професионалистите и любителите, които посетиха форума, се запознаха и с културно-познавателните турове и пътувания с цел развлечения, които Банско предлага. Голям интерес за израелските туристи представляват летните активности в частност предпочитания към летните маршрути, които региона предлага, освен многообразието от летни активности. Банско е позната и предпочитана дестинация  от израелските туристи. Техният ръст спрямо 2017 г. е 28%, а над 74 000 са нощувките реализирани през 2018 година. \r\nОт 14 до 16 февруари  в град София се проведе 36-тото издание на Международната туристическа борса ВАКАНЦИЯ И СПА ЕКСПО, най-престижния форум в туризма у нас. Тази година в него участваха над 380 туристически компании от 25 държави. \r\nОбщина Банско присъства със собствен щанд заедно с представители на местния туристически бизнес. Една от основните цели на представянето бе привличането на  българските туристи през сезоните, извън зимния, чрез предоставяне на богати възможности за природен, фестивален, алтернативен и конгресен туризъм, както и MICE и СПА/Уелнес. По традиция, щанда на Банско бе един от най-атрактивните на форума с организираната дегустация на месни специалитети и автентичен фолклор.", "date": "2019.02.20", "title": "Благоевград: Община Банско се представи като топ фестивална дестинация на две изложения"}
{"url": "http://www.focus-news.net/news/2019/02/20/2625661/kyustendil-izvarshva-se-podmyana-na-mantineli-po-patya-gorna-koznitsa-bobov-dol.html", "text": "Извършва се подмяна на мантинели по пътя Горна Козница – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Срокът е до 22 февруари. Поради свличане на земна маса е въведена временна организация на движението в участък от пътя Бобов дол – Жедна. Движението се извършва само в една лента по път III-623 Бобов дол – Жедна при километър 15. Мястото е сигнализирано с пътни знаци. Срокът на действие на въведената временна организация на движението е до 21 февруари. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 28 февруари 2019 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.20", "title": "Кюстендил: Извършва се подмяна на мантинели по пътя Горна Козница – Бобов дол"}
{"url": "http://www.focus-news.net/news/2019/02/20/2625660/burgas-74-godishen-mazh-e-s-60-izgaryaniya-sled-pozhar-v-lozov-masiv-v-mestnostta-slancheva-laka.html", "text": "74-годишен мъж е с 60% изгаряния след пожар в лозов масив в местността Слънчева лъка. Това съобщиха от  ОДМВР – Бургас . Сигналът е подаден на 19 февруари т.г. около 13.40 часа в Районно управление – Айтос. Съобщено е за пожар, възникнал в местността Слънчева лъка край Айтос, при който е запален лозов масив. Констатирано е, че причина за пожара е 74-годишен мъж от Айтос, който запалил купчина с натрупани клони от дървета, а оттам огънят подпалил и близко разположен лозов масив. Мъжът се опитал да спре разрастването на пожара, като се запалил и обгорял по цялото тяло. Откаран е своевременно в УМБАЛ – Бургас, а оттам е пренасочен към клиниката по изгаряне във Варна с общо 60 % изгаряния по тялото. Работата по случая продължава от служители на Районно управление – Айтос.", "date": "2019.02.20", "title": "Бургас: 74-годишен мъж е с 60% изгаряния след пожар в лозов масив в местността Слънчева лъка"}
{"url": "http://www.focus-news.net/news/2019/02/20/2625645/tass-aleksandar-vuchich-shte-se-sreshtne-s-direktora-na-gazprom-aleksey-miler-v-sryada.html", "text": "Президентът на Сърбия Александър Вучич ще се срещне с директора на „Газпром“ Алексей Милер в сряда, съобщи пресслужбата на кабинета на сръбския държавен глава, предава  ТАСС . \r\nСрещата ще се състои в сградата на Генералния секретариат на президента на републиката (президентския дворец) през втората половина на деня. Очаква се Вучич и Милер да обсъдят енергийното сътрудничество и строителството на сръбския участък на „Турски поток“, съобщава сръбската национална телевизия РТС. \r\nПо-рано, на 15 февруари, на Деня на държавността на страната, президентът Вучич награди Алексей Милер с Ордена на сръбското знаме 2-а степен. \r\nДържавният глава заяви също, че Сърбия е независима страна и затова няма да въвежда санкции срещу Русия и ще построи участъка от „Турски поток“ през своята територия. Преди това генералният директор на компания „Сърбиягаз“ Душан Баятович отбеляза, че сръбската страна е готова да започне строителството на участъка на газопровода от границата с България до границата с Унгария в края на март – началото на април. Строителството трябва да бъде завършено до 15 декември. Очаква се природният газ да тръгне по тръбата до края на април 2020 година. \r\nПревод и редакция:", "date": "2019.02.20", "title": "ТАСС: Александър Вучич ще се срещне с директора на „Газпром“ Алексей Милер в сряда"}
{"url": "http://www.focus-news.net/news/2019/02/20/2625665/sofiya-132-dushi-sa-nastaneni-v-krizisniya-tsentar-za-bezdomni-hora-prez-izminaloto-denonoshtie.html", "text": "132 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите ѝ нощта в Кризисния център е минала спокойно, без инциденти и извънредни ситуации. \r\nИрина ИВАНОВА", "date": "2019.02.20", "title": "София: 132 души са настанени в Кризисния център за бездомни хора през изминалото денонощие"}
{"url": "http://www.focus-news.net/news/2019/02/20/2625664/blagoevgrad-kmetat-na-bansko-georgi-ikonomov-shte-uchastva-v-prigotvyaneto-na-nay-golyamata-kapama-po-vreme-na-svetovnata-kupa-po-ski.html", "text": "Най-голямата капама ще готви кметът на Банско Георги Икономов заедно с кулинарния виртуоз Ути Бъчваров. Това ще се случи на централния градски площад на 23 февруари по време на Световната купа по ски в курорта, съобщават от пресцентъра на  Общината . Под напътствията на банските баби, кметът и шеф Бъчваров ще приготвят вкусни бански ястия за удоволствие на събралата се публика. \r\nСъпътстващата програма на спортното събитие за 22 февруари ще премине изцяло под шапката на „гурме” шоуто, когато Ути ще покаже алпийски гозби. Програмата ще продължи с кулинарна изложба, организирана от Община Банско. На нея хотелиери, ресторантьори и местни производители ще представят автентичния дух на Банско, а туристите ще имат възможност да опитат бански специалитети, да чуят местния фолклор и да дегустират вино от Пиринския регион.", "date": "2019.02.20", "title": "Благоевград: Кметът на Банско Георги Икономов ще участва в приготвянето на най-голямата капама по време на Световната купа по ски"}
{"url": "http://www.focus-news.net/news/2019/02/20/2625667/mvr-25-dushi-sa-postradali-pri-katastrofi-v-stranata-prez-izminaloto-denonoshtie.html", "text": "25 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 тежки пътнотранспортни произшествия. В София са регистрирани 33 леки и една тежка катастрофа, при която е пострадал един човек.", "date": "2019.02.20", "title": "МВР: 25 души са пострадали при катастрофи в страната през изминалото денонощие"}
{"url": "http://www.focus-news.net/news/2019/02/20/2625666/sas-123-dushi-v-zala-parlamentat-sabra-neobhodimiya-kvorum-za-zapochvane-na-plenarnoto-zasedanie-bsp-ne-prisastvat.html", "text": "Парламентът събра необходимия кворум за започване на пленарното заседание, предаде репортер на  Агенция „Фокус“ . В зала се регистрираха 123 народни представители от ГЕРБ, ДПС, „Обединени патриоти“ и „Воля“, при нужни 121 за започване на заседанието. БСП не присъстват, както обявиха. Гост на заседанието е председателят на Събранието на Република Северна Македония Талат Джафери. Предстои Народното събрание да ратифицира Протокола за присъединяването на Северна Македония към НАТО. Талат Джафери ще се срещне с председателя на парламента Цвета Караянчева и с вицепремиера и външен министър Екатерина Захариева. \r\nБиляна ИВАНОВА", "date": "2019.02.20", "title": "Със 123 души в зала парламентът събра необходимия кворум за започване на пленарното заседание, БСП не присъстват"}
{"url": "http://www.focus-news.net/news/2019/02/20/2625656/plovdiv-v-grada-shte-bade-otkrito-28-oto-izdanie-na-mezhdunarodnata-selskostopanska-izlozhba-agra-2019.html", "text": "В града ще бъде открито 28-ото издание на Международната селскостопанска изложба „Агра 2019“. Това съобщиха за  Радио „Фокус“ – Пловдив  организаторите на панаира в Пловдив. Събитието се провежда в Международен панаир — Пловдив и ще продължи до 24 февруари. Отглеждането на трюфели е новият хит в земеделието и затова новости за сектора ще бъдат показани на „Агра 2019“. Иновация от европейски мащаб са фиданките на леска, дъб, габър, липа, орех и иглолистни видове, „заразени“ със спори от пет вида български трюфели, и технологията за създаване на трюферии в пустеещи земи. Върху тях се засаждат овощни, горски или декоративни дръвчета, в които са имплантирани семена на скъпите подземни гъби. Така техните плантации могат да се комбинират с други полезни култури, носещи допълнителен доход. \r\nПрез последните години у нас се активизира производството на памук, затова български учени предлагат сортове, оценени като ново направление в селекцията. Те са с естествено оцветено кафяво влакно, по-дългото и по-фино от стандартното, с висок екологичен и стопански ефект, твърдят създателите. \r\nНовост е и технологията за производство на твърда пшеница, подходяща за направата на високо качествени макаронени изделия. Сортът осигурява по-добри икономически резултати за фермерите. \r\nТова са част от  иновациите, които Селскостопанската академия ще демонстрира на „Агра 2019“ наред с различни сортове растения и породи животни, технологии за тяхното отглеждане. Акцентира се на индустриалното животновъдство заради търсенето на суровини за хранителната индустрия. \r\nВажен сегмент на „Агра 2019“ са семената, торовете и препаратите за растителна защита. Те са разработени въз основа на най-модерни екологични методи за обработка на земята, променят тотално растениевъдството и го превръщат в целогодишна дейност. Представят ги научни институти и световно известни фирми от Холандия, Австрия, Германия, Франция. \r\nБиопроизводството е едно от водещите направления в изложбата, където ще бъдат показани технологии и оборудване, чисти торове и препарати, продукти на земеделски и животновъдни ферми. В деловата програма са включени Ден на биологичното земеделие и други събития за сектора. \r\nКомплексни решения за своята работа ще открият и фермерите, занимаващи се с конвенционално растениевъдство и животновъдство. На „Агра“ се демонстрира последно поколение техника за различни дейности в големи и малки стопанства. Представят се финансови инструменти за подпомагане и кредитиране.", "date": "2019.02.20", "title": "Пловдив: В града ще бъде открито 28-ото издание на Международната селскостопанска изложба „Агра 2019“"}
{"url": "http://www.focus-news.net/news/2019/02/20/2625668/vidin-natovareno-e-dvizhenieto-po-glaven-pat-e-79-v-uchastaka-mezhdu-dunavtsi-i-vidin.html", "text": "Нормално се осъществява движението в областта. Това съобщиха за  Радио „Фокус“ – Видин  от Областно пътно управление. Повече автомобили се движат по главен път Е-79 в посока ГКПП „Дунав мост 2“. Натоварен е участъкът между Дунавци и Видин, пътуват предимно тежкотоварни автомобили. За другите два гранични пункта в областта – „Връшка чука“ и „Брегово“, трафикът се осъществява нормално. Пътните настилки са сухи и видимостта е отлична.  \r\nВ град Видин повече автомобили се движат на входно-изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.02.20", "title": "Видин: Натоварено е движението по главен път Е-79 в участъка между Дунавци и Видин"}
{"url": "http://www.focus-news.net/news/2019/02/20/2625671/mvr-osiguri-devet-novi-mobilni-tehnicheski-rabotilnitsi-za-poddrazhka-na-sistemata-za-komunikatsiya-tetra.html", "text": "МВР осигури девет нови мобилни технически работилници за поддръжка на системата за комуникация TETRA. Това съобщиха от пресцентъра на  Министерството . Автомобилите са закупени в изпълнение на проект „Подкрепа за справяне с миграционния натиск по българските външни държавни граници“, финансиран от ЕС по Механизма за спешно подпомагане на фонд „Вътрешна сигурност“.  \r\nДеветте нови автомобила са обособени като мобилни технически работилници с повишена проходимост. Те са снабдени с всички необходими инструменти и оборудване за поддръжката мрежовите елементи от TETRA системата, която е основна за комуникация на служителите на МВР в районите на външните за ЕС граници. Своевременната поддръжка, която осигурява надеждност и непрекъснатост на работата на системата, изисква бърз достъп през труднопроходими трасета до труднодостъпни райони с възможност за пренасяне на обемисти товари и модули.  \r\nМобилните работилници ще бъдат използвани  в дейността на дирекция \"Комуникационни и информационни системи\", която осигурява функционирането на комуникационните и информационните системи на МВР и други държавни органи, като изгражда, поддържа и развива комуникационни системи за управлението на МВР.  \r\nОт месец септември 2016 г. Министерството на вътрешните работи е ангажирано с изпълнението на проекти, финансирани от ЕК по Механизма за спешно подпомагане в област „Вътрешни работи“ на обща стойност 160 млн. евро. По фонд „Вътрешна сигурност“ се финансират дейности, насочени към модернизиране на съществуващите комуникационни и информационни технологии, свързани с контрола на външните граници, доставка на превозни средства, осигуряване на оборудване за граничен контрол и наблюдение, наемане на допълнителен брой гранично-полицейски служители, подобряване на условията за задържане на граждани на трети държави в регионалните дирекции на Министерството на вътрешните работи.", "date": "2019.02.20", "title": "МВР осигури девет нови мобилни технически работилници за поддръжка на системата за комуникация TETRA"}
{"url": "http://www.focus-news.net/news/2019/02/20/2625672/miroslav-stoyanov-odmvr-pazardzhik-pri-preregistratsiya-ili-promyana-na-sobstvenostta-na-mps-v-3-dneven-srok-tryabva-da-se-prezaveri-i-elektronnata-vinetka-v-api.html", "text": "Електронната винетка се издава за автомобил с определен регистрационен номер и при промяна на собствеността му, при първоначална или последваща пререгистрация, се променя и регистрационният номер. Това съобщи за  Радио „Фокус“ – Пазарджик  Мирослав Стоянов, говорител  на ОД МВР - Пазарджик. По думите му водачите се заблуждават, че след като са платили вече винетна такса за автомобила, независимо от сменения номер, тя е валидна. Но трябва да знаят, че това не е така. „Затова в Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние е предвидено при промяна на регистрационния номер на пътното превозно средство, собственикът или ползвателят следва в срок от 3 работни дни да заяви тази промяна в централното управление или в областните управления на Агенция „Пътна инфраструктура“. Това може да стане и по електронен път, като съответните длъжностни лица отразяват новите данни относно регистрационния номер на пътното превозно средство в електронната система за издадените електронни винетки след справка в Националния регистър на пътните превозни средства в срок до два работни дни от получаване на съответното заявлени“, уточни Стоянов. Той допълни, че това означава, че в срок до три работни дни всеки собственик или ползвател на автомобил, чиито регистрационен номер е променен, следва да подаде подобно заявление за да се преконвертират данните за електронната винетка. \r\nАлбена ЖИЛЕКОВА", "date": "2019.02.20", "title": "Мирослав Стоянов, ОДМВР - Пазарджик: При пререгистрация или промяна на собствеността на МПС, в 3-дневен срок трябва да се презавери и електронната винетка в АПИ"}
{"url": "http://www.focus-news.net/news/2019/02/20/2625669/pss-dobri-sa-usloviyata-za-turizam-v-planinite.html", "text": "Добри се условията за туризъм в планините. Това съобщиха за  Агенция „Фокус”  от  Планинска спасителна служба (ПСС)   към  Българския червен кръст . Времето е слънчево. Температурите са високи за сезона, като варират от минус 5 до плюс 2 градуса.  \r\nПистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.02.20", "title": "ПСС: Добри са условията за туризъм в планините"}
{"url": "http://www.focus-news.net/news/2019/02/20/2625675/sliven-simfonichniyat-kontsert-klasicheskite-shedyovri-shte-se-sastoi-v-zala-sliven-na-28-fevruari.html", "text": "Концертът „Класическите шедьоври“ в изпълнение на Сливенския симфоничен оркестър ще се състои в зала „Сливен“ на 28 февруари от 18.30 часа. Това съобщиха от пресцентъра на  Община Сливен . За първи път в града концертът ще премине под диригентството на маестра Yeojin Kim, Корея. Солист ще бъде Росен Идеалов – кларинет. \r\nСливенската публика ще има възможност да чуе Концерт за кларинет и оркестър на Моцарт и „Симфония № 4“ на Лудвиг ван Бетховен. \r\nБилети могат да бъдат закупени на касата на зала „Сливен“. За повече информация – тел. 0879 261 483.", "date": "2019.02.20", "title": "Сливен: Симфоничният концерт „Класическите шедьоври“ ще се състои в зала „Сливен“ на 28 февруари"}
{"url": "http://www.focus-news.net/news/2019/02/20/2625670/parvan-simeonov-politolog-gerb-podtseniha-situatsiyata-s-ik-bsp-ya-nadtseni-i-poe-risk-ot-samozatvaryane.html", "text": "ГЕРБ подцениха ситуацията с ИК, БСП я надцени и пое риск от самозатваряне. Това каза за сутрешния блок „Добро утро, България“ на  Радио „Фокус“  политологът Първан Симеонов. „Досега обяснявахме как ГЕРБ просто са подценили ситуацията – бидейки в занаятчийски договорки с ДПС или дори в един ежедневен битов политически пазарлък, ГЕРБ като че ли подцениха възможната обществена реакция. Те генерално като че ли са склонни на моменти леко да изпускат обществения пулс, въобразявайки си, че много неща могат да бъдат понесени. БСП пък имат обратния проблем – те надценяват ситуацията като смятат, че едва ли не има някакво извънредно положение в страната и докараният до предела на търпението си народ ще помете управляващите  - нищо подобно няма. Рискът, който БСП поемат, е да изпаднат в самозатваряне. С изключително крещяща и пренавита позиция понякога те по-скоро плашат, отколкото да обединяват. А в момента целта им е да създадат общи фронтове, да привлекат хора – дори опоненти, които обаче не могат да понасят модела на управление на ГЕРБ“, обясни Първан Симеонов. Той коментира още, че на българите не се харесва идеята за напускане на работното място, дори и то да е в парламента и в този смисъл след преосмислянето на решението на Бойко Борисов, отсъствието на БСП в Народното събрание трудно ще се разбере от гражданите. По думите му левицата вече е победител, защото постигна своето. Обществото обаче е не просто губещият от създалата се ситуация, а и свиква с обстановката, добави политологът.  \r\nВиктория МЕСРОБОВИЧ-КУВЕНДЖИЕВА", "date": "2019.02.20", "title": "Първан Симеонов, политолог: ГЕРБ подцениха ситуацията с ИК, БСП я надцени и пое риск от самозатваряне"}
{"url": "http://www.focus-news.net/news/2019/02/20/2625662/ministar-nikolina-angelkova-proveryavame-vsichki-237-morski-plazha.html", "text": "Проверяваме всички 237 морски плажа. Това каза министърът на туризма Николина Ангелкова в предаването „Здравей, България“ по  Нова телевизия  във връзка с новите строителни дейности по Черноморието.  \r\n„Изключително неприятно е и за нас също. Повечето от тези казуси са заварени от времето и са стартирали процедура много преди 2008 г., когато е приет Закона за устройството на Черноморското крайбрежие, който регламентира отношенията от приемането напред“, каза министърът и добави, че няма как да има решение със задна дата.  \r\n„Изключително важно е всички контролни органи, всички ние да сме на мястото си. Аз искам да подчертая, че Министерството на туризма отговаря за стопанисването и управлението на територията на морския плаж. Ясно е регламентирано също и териториални зони за устройствена защита, това са Зона А и Зона Б. Те не забраняват строителството, но имат изключително ограничени параметри“, обясни Ангелкова. По думите ѝ е много важно самите параметри на изпълнение да бъдат следени. „Много е сложен казусът, защото това са различни проблеми и действия, които са извършвани много преди 2008 г. Те са обжалвани на база действащото тогава законодателство“, отбеляза тя. „На плажа е забранено строителството. Границите на морския плаж, пясъка и скалистите образувания, всичко, което влиза в определението морски плаж-строителството е абсолютно забранено. В Зона А и Зона Б, в частните имоти, се разрешава извършването на строителни дейности при строго спазване на определените параметри“, посочи още министърът на туризма. „Още януари месец с нашите мобилни екипи стартирахме проверки на всички 237 морски плажа и съответно какво се случва зад тях. Изискала съм от кметовете на всички Черноморски общини да ни предоставят информация. Тогава вече ще мога да направя обобщен анализ, какви са разрешенията за строеж, които са издадени на всички терени в Зона А и Зона Б. Изискали сме го, за да може да сме сигурни какво предстои от тук нататък“, допълни тя.", "date": "2019.02.20", "title": "Министър Николина Ангелкова: Проверяваме всички 237 морски плажа"}
{"url": "http://www.focus-news.net/news/2019/02/20/2625659/ria-novosti-vladimir-putin-shte-iznese-rech-pred-ruskiya-senat.html", "text": "Президентът на Русия Владимир Путин ще изнесе реч пред Федералното събрание на страната в сряда на обяд, отбелязва  РИА Новости . \r\nДържавният глава изнася такава реч по веднъж годината с послание за положението в страната и основните направления на вътрешната и външната политика. Този програмен политико-юридически документ, изразяващ вижданията за стратегическите направления на развитие на Русия в краткосрочна перспектива. Посланието включва както политически, икономически и идеологически положения, така и конкретни предложения по законотворческата работа на двете палати на парламента. \r\nПрессекретарят на държавния глава Дмитрий Песков съобщи още миналия понеделник, че работата над посланието е преминала в заключителен стадий. Този път руският лидер ще се изкаже в „Гостиний двор“. Речта ще продължи един час. \r\nМиналото послание, което президентът на Русия огласи на 1 март 2018 година, Путин характеризира като носещо специален, граничен характер, а лайтмотивът са били думите за необходимостта да се извърши решителен пробив в различни сфери. Президентът тогава посочи като главна заплаха за Русия изоставането, сравнявайки го с хронична болест, която изтощава организма отвътре. \r\nМиналата година Путин разказа за най-новите видове стратегическо въоръжение, с които разполага Русия: на екраните бяха демонстрирани изпитания на най-съвременното руско оръжие. \r\nТози път, както заяви Песков, въпросът за целесъобразността от използването на инфографики ще бъде решен, след като бъде определено основното съдържание на речта.  \r\nОсновните акценти в предстоящото послание ще бъдат в сферата на социалната политика: преодоляването на бедността, увеличаването на продължителността на живота, повишаването на материалното състояние на гражданите, оценка на работата на правителството и борбата с корупцията, както и създаването на условия за икономическо развитие и международния дневен ред, считат руските депутати от двете палати. \r\nСпоред оценките на експертите, с които се е свързала РИА Новости, през тази година посланието ще бъде съсредоточено основно върху вътрешноруска проблематика. \r\nПревод и редакция:", "date": "2019.02.20", "title": "РИА Новости: Владимир Путин ще изнесе реч пред руския Сенат"}
{"url": "http://www.focus-news.net/news/2019/02/20/2625677/montana-riosv-proveri-signal-za-iztichane-na-mrasni-vodi-v-reka-dunav-pri-lom-vzeti-sa-chetiri-probi-i-rezultatite-se-ochakvat-do-nyakolko-dni.html", "text": "Експерти от РИОСВ – Монтана и Регионална лаборатория – Монтана провериха сигнал за изтичане на мръсни води в река Дунав от няколко тръби в района на Дунавски парк в град Лом, съобщиха за  Радио „Фокус“  от Инспекцията. \r\nПроверката е по сигнал от 18 февруари – видеоклип с изтичане от няколко тръби в реката на води с тъмно оцветяване. От РЛ - Монтана са взети четири проби от три места. Водата, изтичаща от тръбите е мътна, със слаб специфичен мирис. Снети са координатите на местата на пробовземането. Резултатите от анализите на водните проби от 19 февруари ще бъдат оповестени след няколко дни. \r\nКомисия, включваща представители на Общинската администрация – Лом и “ВиК” ООД – Монтана ще извърши проверка на място на 21 февруари по изнесеното в сигнала в рамките на своите правомощия и компетентности.", "date": "2019.02.20", "title": "Монтана: РИОСВ провери сигнал за изтичане на мръсни води в река Дунав при Лом, взети са четири проби и резултатите се очакват до няколко дни"}
{"url": "http://www.focus-news.net/news/2019/02/20/2625678/dobrich-balgarski-lovets-e-otstrelyal-muflon-s-dalzhina-na-rogata-nad-95-santimetra-v-darzhavno-lovno-stopanstvo-balchik.html", "text": "Български ловец е отстрелял през почивните дни муфлон с дължина на рогата 95,2 сантиметра и 217,9 точки по системата CIC в Държавно ловно стопанство (ДЛС) – Балчик. Това съобщиха от  Североизточно държавно предприятие - Шумен . Според ловните специалисти в стопанството животното е десетгодишно, много добър екземпляр, с изключително симетрични рога. Все повече българи се интересуват от лов на муфлони. През тази година от ДЛС - Балчик могат да предложат поне още две животни с показатели като на отстреляното в края на миналата седмица. Вече има запитвания и е възможно скоро стопанството да подобри някой от собствените си рекорди.  \r\nПрез 2015 г. и 2016 г. в териториалното поделение са отстреляни два муфлона, оценени по системата CIC съответно с 226,9 точки и 235 точки. В националната класация за муфлон двете животни са на второ и пето място. Националният рекорд за този вид е от 1986 г., като животното е отстреляно от Тодор Живков в ДЛС - Воден. „Смятаме след 2 - 3 години да атакуваме националния рекорд. Въпрос на време е муфлон, отгледан в нашето стопанство да оглави класацията и рекорда на бившия първи да бъде подобрен“, коментира директорът на ДЛС - Балчик инж. Калинка Тодорова.", "date": "2019.02.20", "title": "Добрич: Български ловец е отстрелял муфлон с дължина на рогата над 95 сантиметра в Държавно ловно стопанство – Балчик"}
{"url": "http://www.focus-news.net/news/2019/02/20/2625663/stotitsi-apteki-v-stranata-nyama-da-otvoryat-dnes-v-znak-na-protest.html", "text": "Стотици аптеки в страната днес ще останат затворени в знак на протест срещу лекарствената политика на държавата, съобщиха от Националната аптечна камара. Организацията излезе с призив за национален протест, който е разпратен до фармацевтите. \r\nОколо 724 аптеки ще се включат в протеста, това прави около една четвърт от всички аптеки в страната, каза председателят на Националната аптечна камара Антон Вълев в предаването „Преди всички“ на  БНР . \r\n„Държа да отбележа, че протестът не е срещу верификацията (на лекарствата), а за това да има цялостност и пълнота във въвеждането на електронно здравеопазване“, обясни той  \r\n „Това включва електронната рецепта, електронното досие, което включва синхронизиране на тези системи със системата по верификация. Това, което нас ни  интересува е не да се правят на всеки, два, три месеца някакви системи на парче и да се очаква, че цялата тази система една, система две, система три, система четири ще я платят аптеките, а обратно - да се прави държавно планиране, да се търси европейско финансиране, да се търси държавно подпомагане“, каза Антон Вълев. \r\nВ призива от Аптечната камара отправят редица искания към управляващите. Сред тях са приемане на национална лекарствена политика и недопускане на корпоративни интереси в сектора, интегриране на Европейските системи за верификация на лекарствата и за следене на наличностите в Националната система за електронна рецепта. \r\nФармацевтите настояват още за осигуряване на равен достъп на всички български граждани до аптечни услуги и фармацевтични грижи, както и за планиране и създаване на реални финансови инструменти, които да подпомогнат аптеките при внедряването на електронните системи.", "date": "2019.02.20", "title": "Стотици аптеки в страната няма да отворят днес в знак на протест"}
{"url": "http://www.focus-news.net/news/2019/02/20/2625680/pregled-na-osnovnite-temi-vav-velikotarnovskiya-pechat.html", "text": "„Пребиха и ограбиха беззащитен старец“ е заглавие от областния всекидневник  „Янтра Днес” . 71-годишен мъж от павликенското село Сломер е бил пребит и ограбен, съобщиха от полицията. “Янтра Днес“ разбра, че това е самотно живеещият Марин Борисов. Сигнал за случая е получен в понеделник в 15.10 ч. Изпратеният на адреса полицейски екип е установил, че на 14 февруари около 03,00 ч. в дома на дядо Марин влезли двама мъже и го заплашили с убийство, ако не им даде парите си. След като му нанесли побой, той и дал наличните си 340 лв. „Енергийният регулатор проверява „Топлофикация – ВТ“ е друго заглавие от ежедневника. „Топлофикация – ВТ“ АД е едно от трите енергийни дружества, които ще бъдат проверени от Комисията за енергийно и водно регулиране. Това обяви енергийният регулатор във връзка с предстоящите планови проверки на дружествата от различни сектори. Другите две топлоцентрали, които ще бъдат инспектирани, са „Топлофикация Разград“ ЕАД и „Топлофикация Русе“ ЕАД. В обхвата на проверките са включени дружествата, които не са проверявани повече от две години, като целта е извършването на контрол на място за изпълнението на техните лицензионни задължения. „Мартенско дърво ще радва търновци“ е заглавие от страница три на ежедневника. “Правят модерен автополигон в Горна Оряхвица“  четем на страници четири. На страница пет е публикувано интервю с  политолога проф. Тодор Галунов. „Част от партиите вече ми приличат на БКП от периода на късния социализъм“ казва той пред изданието. На спортната страница на вестник „Янтра Днес“ четем “Георги Кабаков ще свири двубоя между „Берое“ и „Етър“ утре“. \r\n„Отчетът на кмета на Велико Търново: Последната година реализирахме проекти за 30 милиона, през тази ще имаме за още 20 млн. лв.“ е заглавие от първа страница на другия областен ежедневник  „Борба“ . Велико Търново е реализирало 11 проекта на обща стойност 30,4 млн. лв. за последната година, сочи отчетът по управленската програма на кмета Даниел Панов. 941 хил. лв. от теиз пари представляват собствени средства на община Велико Търново, а останалото идва от различни програми. Най-стойностната от тях е с бюджет от 11 млн. лв. и обхвана пълен ремонт на улици в Старо Търново. „20 договора сключи „Царевград Търнов“ на националната туристическа борса“ е друга тема от ежедневника. Много ползотворна се оказа първата туристическа борса, в която се включи Общинската туристическа агенция „Царевград Търнов“. Велико Търново привлече интереса на туроператорите и посетителите на „Ваканция & спа експо 2019‘‘ и ръководството на фирмата успя да сключи и 20 договора за посрещане на групи. „Младежкият дом дава десет стипендии на свои възпитаници“, „Дядо от Сломер намерен заключен в дома си, дал 340 лв. след бой и закани“, „Отхвърлиха съмнения за болно от морбили дете във Велико Търново“ са други заглавия от страниците на всекидневника. „Международен рефер ще ръководи възловия мач „Берое“ – „Етър ВТ“, “Гол на Пенев донесе победа в последната контрола на павликенчани“, „Свищовски каратеки с бронз от шампионата по киокушин“ са заглавията от спортната страница на изданието.", "date": "2019.02.20", "title": "Преглед на основните теми във великотърновския печат"}
{"url": "http://www.focus-news.net/news/2019/02/20/2625673/ministar-nikolina-angelkova-prez-2018-g-za-parvi-pat-imahme-nad-9-mln-chuzhdestranni-turisti-80-ot-tyah-sa-samo-ot-balgarskoto-chernomorie.html", "text": "През 2018 г. за първи път имахме над 9 млн. чуждестранни туристи, 80% от тях са от българското Черноморие. Това каза министърът на туризма Николина Ангелкова в предаването „Здравей, България“ по  Нова телевизия  „За последните години туризмът бележи изключително сериозен успех, особено летният ни туризъм. През 2018 г. за първи път имахме 9 млн. чуждестранни туристи, близо 5 млн. са само за месеците от юни-септември, и 80% от тях са само от българското Черноморие“, отбеляза тя. „Приходите за миналата година, за месеците от януари до ноември, все още очакваме за декември месец да излезе статистиката, са над 7,2 млрд. лв“, уточни Ангелкова.  \r\nТя посочи, че най-често броят на настанените туристи в един обект се укриват от места с ниска категория и увери, че този проблем ще бъде решен с въвеждането на Единна система за туристическа информация (ЕСТИ). „Единната система за туристическата информация, в реално време задължително ще се свързват регистрите на всички места за настаняване с НАП, МВР, Министерството на туризма и общините“, допълни министърът на туризма. Тя уточни, че във всички места за настаняване ще бъде въведена системата, както в големите хотели, така и в малки къщи и апартаменти под наем. Министър Ангелкова подчерта, че налаганите мерки за неспазване на изискванията ще бъдат изключително големи, като отнемане на удостоверения и прекратяване на дейността на търговския обект. За да може да обучим всички в системата, да няма стрес и да обучим персонала, ние като ведомство сме дали всичко, което можем да направим, за да може тази система да функционира правилно санкциите ще започнат от 1 октомври, но от днес всеки е длъжен да започне да вкарва данните си, обобщи тя.", "date": "2019.02.20", "title": "Министър Николина Ангелкова: През 2018 г. за първи път имахме над 9 млн. чуждестранни туристи, 80% от тях са само от българското Черноморие"}
{"url": "http://www.focus-news.net/news/2019/02/20/2625684/pregled-na-osnovnite-temi-vav-varnenskiya-pechat.html", "text": "„Издирват неимунизираните срещу морбили деца във Варна“ е водещото заглавие на вестник  „Черно море“ . Регионалната здравна инспекция във Варна е изпратила предписания до всички общопрактикуващи лекари в областта да проучат колко са неимунизираните срещу морбили деца в техните практики. Крайният срок за предаване на данните е 22 февруари, съобщи шефът на Дирекция „Надзор на заразните болести“ д-р Янка Драганова. Става дума за липсваща първа ваксинация, която се прави на 13-месечна възраст, и реимунизация на 12-годишна възраст. Ако има такива деца, те задължително трябва да бъдат обхванати от профилактичните мерки. Тези, за които има медицински противопоказания, могат да бъдат освободени само от специализирана областна комисия, обясни д-р Драганова. Епидемия във Варна е имало през 2011 г. Оттогава не сме имали случай на заразата, припомни д-р Драганова. „Разбиха организирана престъпна група за фалшиви ТЕЛК решения“ е друго заглавие във вестника. Петима варненски лекари и братът на единия от тях, който е сириец, са задържани за участие в организирана престъпна група за издаване на фалшиви ТЕЛК решения. Това бе съобщено на пресконференция на Специализираната прокуратура и ГДБОП. Фалшиви експертизи са издавани както на здрави хора, така и на пациенти с изтекли ТЕЛК решения. Посредници са били двамата братя сирийци, които са семейни и живеят във Варна. „Услугата“ се е предлагала срещу 1500 – 2000 лв. само на българи. Кандидатите за инвалидни пенсии влизали при лекарите от престъпната група с парола, след което медиците уточнявали с някои от посредниците диагнозата. „Всеки ден поставяме скоби на 60 автомобила“ е друго заглавие в изданието. „Смятам, че всички варненци са установили ползата от „синята зона“ във Варна. С разширението тази година ще покрием по-голяма зона. Всеки ден колегите поставят около 60 скоби на шофьори, спрели правилно, но без да платят. Има и много неправилно паркирани. Ние имаме отношение към тях поради репатриращите автомобили, поддържаме контакти с Общинска полиция и при установяване на нарушение взаимодействаме с МВР“, заяви в сутрешния блок на тв „Черно море“ управителят на ОП „Паркинги и синя зона“ инж. Младен Иванов. Той не съветва да се спира неправилно, защото освен глоба може да последва и репатриране. „Текна червена вода в дерето край „Максуда“ е още едно заглавие във всекидневника. След получен сигнал за изтичаща червена вода в дерето до подстанция „Максуда“ кметът на район „Вл. Варненчик“ Николай Костадинов е назначил ежедневни проверки от екипи на отдел „Обществен ред и контрол“. Установено е, че оцветената вода преминава през канализационни шахти в двора на обект в Западна промишлена зона. По случая незабавно са били уведомени РИОСВ – Варна, и Басейнова дирекция „Черноморски район“. „Горските съставиха 24 акта във Варненско“, пише вестника. Общо 24 акта са съставени при интензивните проверки на горските стражари на територията на Варненска област. 22 акта и 4 констативни протокола са съставени при обход в ДЛС „Шерба. Служителите на стопанството са задържали 3 куб. м незаконно добити дърва за огрев. Други два акта са съставени при системните проверки в границите на ДГС „Варна“, където горските стражари са разкрили незаконната сеч на 1 куб. м дървесина.", "date": "2019.02.20", "title": "Преглед на основните теми във варненския печат"}
{"url": "http://www.focus-news.net/news/2019/02/20/2625674/pazardzhik-nad-40-apteki-v-grada-stachkuvat-zaradi-vavezhdaneto-na-novi-sistemi-za-rabota-protestat-shte-prodalzhi-prez-tseliya-den.html", "text": "В града стачкуват повече от 40 аптеки. Това каза за  Радио „Фокус“ – Пазарджик  Пенка Минева, председател на Регионалната фармацевтична колегия в Пазарджик. Тя обясни, че за пациентите са осигурени дежурни аптеки. „Това са колеги, които са солидарни с нас, но са останали да обслужват спешни случаи. Ще има малко неудобство, защото пациентите ще трябва да се поразходят. В центъра на града почти всички аптеки са затворени с изключение на една от вериговите“, обясни Минева. Тя допълни, че протестът ще продължи цял ден. По думите ѝ причините за недоволството на фармацевтите са свързани не само с така наречената верификация, но и с въвеждането на три абсолютно нови системи, с които трябва да се работи. „Това са софтуери за управление на продажбите, които все още не са одобрени от НАП. Този софтуер трябва вече да бъде включен в една система на ИАЛ. Той трябва да бъде включен и в системата за верификация“, обясни Минева. Според нея фармацевтите или трябва да затворят, или трябва да работят в нарушение на наредбите и в услуга на пациента. „Ние сме коректно съсловие и не можем да работим при този хаос в системата. Протестът ни не е против, а е подадена ръка към държавата, да седнем да говорим за проблемите, за да се разработи ясна стратегия за това какво искаме да направим в дългосрочен план“, уточни Минева. \r\nВаня НИКОЛОВА", "date": "2019.02.20", "title": "Пазарджик: Над 40 аптеки в града стачкуват заради въвеждането на нови системи за работа, протестът ще продължи през целия ден"}
{"url": "http://www.focus-news.net/news/2019/02/20/2625686/ministar-nikolina-angelkova-2019-g-shte-bade-dinamichna-i-trudna-za-turizma.html", "text": "2019 г. ще бъде динамична и трудна по отношение на очакванията, които имаме и тенденциите през последните години. Това каза министърът на туризма Николина Ангелкова в предаването „Здравей, България“ по  Нова телевизия . „Към момента на обща база нямаме спад. Данните се запазват от миналата година“, обясни тя. „Имаме спад на ранните записвания на туристите от Русия. Той е в рамките на 10-15%. Ние сме предприели всякакви възможни мерки, за да насочим вниманието към България“, допълни Ангелкова.   \r\nСпоред нея една от причините за спада на посещенията от страна на руски граждани в страната ни се дължи на добрите възможности, които предоставят основните ни опоненти в бранша. „Турция дава изключително добри условия като цени, защото тя субсидира празните седалки. Това се прави от Тунис, Египет и Сърбия, доста от нашите преки конкуренти на пазара“, обобщи тя. „За нас е много важно и обмисляме възможността да предложим специална програма от страна на общините, бизнеса и правителството, така че да се насочат допълнително чартърни полети към България“, отбеляза министърът на туризма. „Има отлив на т. нар. младежки туризъм, отливът е към 30-40%. Те се пренасочват към други дестинации и държави. Не мога да кажа каква е точната причина, но всеки един скандал оказва влияние върху имиджа на дестинацията. Длъжни сме да се съобразяваме с всяко нещо и да пазим имиджа на дестинациите в България“, допълни Ангелкова.", "date": "2019.02.20", "title": "Министър Николина Ангелкова: 2019 г. ще бъде динамична и трудна за туризма"}
{"url": "http://www.focus-news.net/news/2019/02/20/2625681/a1-on-makedoniya-stevo-pendarovski-i-nikola-dimitrov-s-nay-seriozni-shansove-za-kandidat-za-prezident-ot-sdsm.html", "text": "През тази седмица ще стане ясно кой ще се противопостави на Гордана Силяновска в президентската надпревара в Македония. Източници от Социалдемократическия съюз на Македония (СДСМ) са заявили пред местния портал  „А1 Он“ , че Стево Пендаровски и Никола Димитров остават като най-сериозни кандидати. \r\nВъпреки че министърът на вътрешните работи Оливер Спасовски има най-висок рейтинг сред членовете на партията, а и е приемлив за ДСИ (Демократични съюз за интеграция), все пак, за да има „мир в къщата“ и да не се развалят отношенията със зам-председателя на СДСМ Радмила Шекеринска, която се котира лошо в анкетите, най-вероятно социалдемократите ще отиде на избори с непартийно решение. \r\nДимитров, заради произхода си от ВМРО-ДПМНЕ и качените в социалните мрежи снимки с Тарчуловски, не е възприеман като консенсусен кандидат от албанския коалиционен партньор на СДСМ. \r\nПендаровски, който се състезаваше с Иванов преди 5 години, с логистика и като предложение на СДСМ, минава и при ДСИ, макар че изтече информация, че влиятелният депутат на ДСИ Артан Груби се е обявил за Димитров, което самият той отрече. Лидерите на двете партии Зоран Заев и Али Ахмети са разговаряли за имена, за които вече е проведено проучване за разположението на партийните структури и гражданите, отбелязва медията. \r\nБившият външен министър Денко Малески все още играе с ДСИ, но бившият министър трябва да премине партийния филтър на СДСМ, посочва „А1 Он“. А по-малките партии от коалицията на СДСМ подкрепят консенсусен кандидат, освен ЛДП (Либерално-демократичната партия), която обяви, че ще излезе със свой кандидат.  \r\nПревод и редакция:", "date": "2019.02.20", "title": "„А1 Он“ (Македония): Стево Пендаровски и Никола Димитров с най-сериозни шансове за кандидат за президент от СДСМ"}
{"url": "http://www.focus-news.net/news/2019/02/20/2625683/yavor-bozhankov-bsp-promenite-v-izbornoto-zakonodatelstvo-na-gerb-sa-skandalni-upravlyavashtite-imat-plan-za-sglobyavane-na-avtoritarna-mashina-za-represiya.html", "text": "\"Промените в изборното законодателство на ГЕРБ, приети по нощни доби, са скандални. До днес не намерихме рационално обяснение за тях. Политическият знак от тези промени ще остане в историята, а от юридическа гледна точка, това един ден ще се изучава в правните факултети.\" Това заяви пред БСТВ народният представител от ПГ на \"БСП за България\" Явор Божанков, съобщиха от пресцентъра на  НС на БСП . Според него обяснението на управляващите за промените е разнопосочно. Той припомни, че ГЕРБ бяха твърдо за елемент на мажоритарен вот и преференции, а в един момент са се обърнали на 180 градуса. \"Парламентарната група на ГЕРБ няма собствена воля и явно министър-председателят е приел да изпълнява законодателни функции. Ако има гневна реакция на обществото, дават назад\", добави Божанков. \"ГЕРБ казаха, че връщат старото положение с преференциалния вот и че ще има избор на нова ЦИК, но пропускат, че с гласуването на промените бяха приети и други, които са много скандални\", каза народният представител от левицата. Според него коалиционните партньори на ГЕРБ също са дали разнопосочни сигнали- дали са подкрепяли промените в изборното законодателство. \"ГЕРБ имат план за сглобяване на авторитарна машина за репресия и нейното въвеждане в експлоатация\", посочи Явор Божанков.  Народният представител от левицата обясни, че от ГЕРБ са внесли законодателни промени в Народното събрание, с които искат да променят вече гласуваните промени на изборното законодателство. Това обаче е грешка, защото те още не са обнародвани от държавния глава и не са публикувани в Държавен вестник. \"Няма как да променяш промени, които не са влезли в сила. Затова твърдя, че един ден това ще се изучава в правните факултети като абсолютен прецедент и подигравка с правото в България\", добави Божанков.", "date": "2019.02.20", "title": "Явор Божанков, БСП: Промените в изборното законодателство на ГЕРБ са скандални, управляващите имат план за сглобяване на авторитарна машина за репресия"}
{"url": "http://www.focus-news.net/news/2019/02/20/2625687/kyustendil-rzi-otchita-leko-povishenie-v-broya-na-sluchaite-na-grip-i-ostri-respiratorni-zabolyavaniya-v-oblastta.html", "text": "Леко се повишава броят на случаите на грип и остри респираторни заболявания в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. По данни на Дирекция „Надзор на заразните болести” към здравната инспекция седмичната заболяемост от грип и остри респираторни заболявания е 116,83 на десет хиляди души, спрямо 69,60 през предходната седмица.  \r\nОбщо 24 заразни заболявания са регистрирани за седмица в областта. Установени са по два случая на туберкулоза и на ротавирусен гастроентерит. Седем души са заболели от варицела, а деветима от ентероколит. Регистрирани са по един случая на скарлатина, хепатит В, бактериални менингити и менингококов менингит. \r\nВенцеслав ИЛЧЕВ", "date": "2019.02.20", "title": "Кюстендил: РЗИ отчита леко повишение в броя на случаите на грип и остри респираторни заболявания в областта"}
{"url": "http://www.focus-news.net/news/2019/02/20/2625685/parvan-simeonov-politolog-zalogat-za-obedineni-patrioti-na-evropeyskite-izbori-e-tyahnoto-sashtestvuvane.html", "text": "Съществуването на „Обединените патриоти“ е залогът на коалицията на европейските избори. Това каза за сутрешния блок „Добро утро, България“ на  Радио „Фокус“  политологът Първан Симеонов. Големият въпрос с преференциите е какво ще става с коалициите или с партиите, които имат дълбоки вътрешни различия, обясни той. „Проблемите при Патриотите си ги създават те самите. Ако ги нямаше тези необясними за голяма част от обществото проблеми, според мен свързани с много лични мотиви, те можеха да се надяват на едно доста добро представяне на евровота, даже с по-добър резултат спрямо предходни европейски избори. Факт е обаче, че нещата при тях са заложени на карта, защото с появата на циганската тематика възникна и положителен тренд. От друга страна обаче скандалите по оста Сидеров-Симеонов продължават. С едната ръка Патриотите напредват, а с другата си пречат, тъй като вчерашните изявления сочат ново стъпало по пътя към разпад. Той все още обаче може да бъде избегнат – остава спорно дали марката „Обединени патриоти“ им носи позитив или напротив“, коментира Първан Симеонов. Той каза още, че евроизборите ще бъдат тест за правителството, а залогът за БСП и ДПС е огромен.  \r\nВиктория МЕСРОБОВИЧ-КУВЕНДЖИЕВА", "date": "2019.02.20", "title": "Първан Симеонов, политолог: Залогът за „Обединени патриоти“ на европейските избори е тяхното съществуване"}
{"url": "http://www.focus-news.net/news/2019/02/20/2625689/varna-chast-ot-kvartal-vladislavovo-shte-bade-s-narusheno-vodopodavane-zaradi-avariya.html", "text": "Част от квартал „Владиславово“ ще бъде с нарушено водоподаване заради авария. Това съобщиха за  Радио „Фокус“ – Варна  от водното дружество в града. Поради реконструкция на водопроводи в квартал „Владиславово“ без водоподаване  до около 20.00 часа остават блокове 9, 17, 19, 20, района около Метрологията, местностите Балъм дере и Лозята. До около 19.00 часа с нарушено водоподаване поради изграждане на връзки от фирмата изпълнител остават и домакинствата от бл. 403, 404 и част от бл. 405 отново в квартал „Владиславово“. Без вода ще са и абонатите от блок 1 в квартал „Възраждане“ \r\nСияна БУХЛАРСКА", "date": "2019.02.20", "title": "Варна: Част от квартал „Владиславово“ ще бъде с нарушено водоподаване заради авария"}
{"url": "http://www.focus-news.net/news/2019/02/20/2625690/ria-novosti-maykata-na-sergey-skripal-poiska-da-priznayat-sina-y-za-bezsledno-izcheznal.html", "text": "Майката на бившия полковник от ГРУ Сергей Скрипал, който бе отровен в Солсбъри, поиска да признаят сина й за безследно изчезнал, съобщи пред  РИА Новости  неговата племенница Виктория Скрипал. \r\nКакто разказа събеседницата на агенция, заявлението е подадено в московската полиция, по мястото на регистрацията на дъщерята на бившия полковник Юлия, която бе отровена заедно с баща си. По думите на Виктория, ако Скрипал бъде признат за изчезнал безследно, неговата майка ще наследи апартамента, колата и кучето му. \r\n„Трябва някак си да спасим имуществото", "date": "2019.02.20", "title": "РИА Новости: Майката на Сергей Скрипал поиска да признаят сина й за безследно изчезнал"}
{"url": "http://www.focus-news.net/news/2019/02/20/2625676/ministar-ekaterina-zaharieva-momentat-na-prisaedinyavane-na-severna-makedoniya-kam-nato-e-istoricheski-za-aliansa.html", "text": "Моментът на присъединяване на Северна Македония към НАТО е исторически за Алианса. Това каза министърът на външните работи и вицепремиер Екатерина Захариева в Народното събрание преди ратифицирането на Протокола за присъединяване на Северна Македония към НАТО, предаде репортер на  Агенция „Фокус“ . „България е последователен поддръжник на влизането на Македония в НАТО. България е приела ангажимент да работи за насърчаване на процеса по евроатлантическата интеграция на страните, както и за вътрешни реформи, за укрепване на региона“, заяви Захариева. \r\nТя посочи, че политиката за разширяване на НАТО се разглежда като един от най-успешните инструменти за просперитет. „Водени от тези убеждения, няколко български правителства взеха решение за сключване на меморандуми с тогавашната Република Македония. Пътят за присъединяване към НАТО не беше лек за нашите съседи. Съвместните учения на армиите ни ще допринесат за развитие на способностите ни“, каза още външният министър и посочи, че България ще продължи да подпомага процеса на вътрешните реформи в Северна Македония, които са необходими за получаване на членство.  \r\n„Членството в НАТО бележи нов етап в отношенията на двете ни държави. От първостепенна важност продължава да бъде работата по подобряване на инфраструктурата, изграждане на скоростни пътища и магистрали. Така ще бъдат разкрити съвършено нови възможности за бъдещите инвеститори, което ще спомогне за развитието на нашите две икономики“, заяви Захариева. \r\nТя приветства председателя на Събранието на Северна Македония Талат Джафери, който днес присъства на парламентарното заседание. \r\nЦветилена СИМЕОНОВА", "date": "2019.02.20", "title": "Министър Екатерина Захариева: Моментът на присъединяване на Северна Македония към НАТО е исторически за Алианса"}
{"url": "http://www.focus-news.net/news/2019/02/20/2625691/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-fevruari.html", "text": "„Софийска вода” временно ще прекъсне водоснабдяването в някои части на столицата на 21 февруари. Това съобщиха от пресцентъра на  дружеството . \r\nОт 09:00 часа на 21 февруари 2019 г. до 05:00 часа на 22 февруари 2019 г. във връзка с подмяна и превключване на уличен водопровод  на ул. „Патриарх Герман“ в с. Герман се налага спиране на водоподаването на клиентите на „Софийска вода”, живеещи в района на: с. Лозен между ул. „Кайгана“, ул. „Св. св. Кирил и Методий“, ул. „Еделвайс“, ул. „Бузлуджа“ ,ул. „Съединение“, ул. „Дъб“, ул. „Къси дол“, ул. „Акация“. Карето между ул. „Преслав“, ул. „Съединение“,  ул. „Варовита“, ул. „Крушите“. Карето между ул. „Съединение“, ул. „Васил Левски“, ул. „Могила“,  ул. „Теменуга“; ул. „Съединение“ от ул. „Лозен“ № 97 до АМ „Тракия“, м. Чикерица, ул. „Околовръстен път“ № 360 – „Порше София Изток“, ул. „Манастирска воденица“; вилна зона „Врана – Герман“ –  ул. „Ливадето“ и ул. „Чардаклийска кория“ \r\nвилна зона „Лозето“ –  западно от ул. „Самоковско шосе“; местност Пешуница. \r\nОт 09:30 часа до 20:00 часа на 21.02.2019г (четвъртък) ще бъде спряна водата в района на: \r\nкв.“Кремиковци“, кв.“Сеславци“ , с.Яна , база „Строй Инжект“ , Жандармерията       \r\nС понижено налягане ще бъде:  кв. Ботунец -  висока зона в с. Горни Богров.  \r\nПри продължителност на спирането над дванадесет часа, ще бъде осигурено алтернативно водоснабдяване с водоноски на адрес:  \r\n1. в.з.Детски град – ул. „Синя светлина“  ъгъла с ул. „Понор“ \r\n2. с.Лозен – ул. „Съединение“  ъгъла с ул. „Ненко Германски“ \r\n3. с.Лозен – ул. „Явор“  ъгъла с ул. „Съединение“ \r\nПо време на спирането ще бъде осигурено алтернативно водоснабдяване на затвор „Кремиковци“   \r\nВъв връзка с реконструкция на уличен водопровод  на ул. „Ген. Асен Николов“ в жк. „Люлин“ 8 се налага спиране на водоподаването от 10:00 до 22:00 часа на клиентите на „Софийска вода”, живеещи в района на: жк. „Люлин“ 8 - бл. 817, бл. 817-П, бл. 818, бл. 881, бл. 882, бл. 883; жк. Люлин 9-бл. 981, бл. 982 и бл. 983, ул. „Търново“ № 30, № 35, № 37, плувен басейн на 56 СОУ „Проф. Константин Иречек“ и ул. „Търново“ № 39, ул. „Юмрукчал“, ул. „Крим“ № 28-30; ул. „Тодор Влайков“ № 19 и № 27 и ул. „Ген. Асен Николов“ № 12, ОДЗ №139 „Панорама“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл.981. \r\nВъв връзка с реконструкция на уличен водопровод на ул. „Иван Вазов“ в Центъра се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Иван Вазов“ от ул. „Цар Иван Шишман“ до ул. „Георги С. Раковски“; ул. „6 – ти септември“ от бул. „Ген. Гурко“ до ул. „Славянска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Славянска“ ъгъла с ул. „6 – ти септември“. \r\nВъв връзка с изграждане на сградно водопроводно отклонение на ул. „Симеон Радев“ в жк. „Бъкстон“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Симеон Радев“ от ул. „Преки път“ до ул. „Иван Сусанин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев “ ъгъла с ул. „Иван Сусанин“. \r\nВъв връзка с подмяна на сградно водопроводно отклонение на ул. „3-ти март“ в кв. „Филиповци“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: кв. „Филиповци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с изграждане на сградно водопроводно отклонение на ул. „Боян Магесник“ в кв. „Подуяне“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Боян Магесник “ от ул. „Велчо Атанасов“ до ул. „Асенова крепост“, ул. „Погледец“ №1, №2, №3, №4. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боян Магесник“ ъгъла с ул. „Иларион Драгостинов“. \r\nВъв връзка с подмяна на сградно водопроводно отклонение на ул. „Зелена ливада“ в кв. „Овча купел“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Зелена ливада“ и ул. „Летовищна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зелена ливада“ №10. \r\nВъв връзка с монтаж на пожарен хидрант на ул. 2-ра  в кв. „Враждебна“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. 2-ра от ул. 26 до ул. 25. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 ъгъла с ул. 26. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.20", "title": "„Софийска вода” временно ще прекъсне водоснабдяването в някои части на столицата на 21 февруари"}
{"url": "http://www.focus-news.net/news/2019/02/20/2625692/varna-katastrofa-e-stanala-na-krastovishteto-na-bul-slivnitsa-i-bul-hristo-smirnenski-nyama-postradali.html", "text": "Катастрофа е станала на кръстовището на бул. „Сливница“ и бул. „Христо Смирненски“, няма пострадали. Това съобщиха за  Радио „Фокус“ – Варна  от „Пътна полиция“ - Варна. Полицейсли екипи обслужват катастрофата. Констатирани са само материални щети. Желателно е водачите да избягват района.", "date": "2019.02.20", "title": "Варна: Катастрофа е станала на кръстовището на бул. „Сливница“ и бул. „Христо Смирненски“, няма пострадали"}
{"url": "http://www.focus-news.net/news/2019/02/20/2625693/todor-matev-chez-elektro-balgariya-ad-vsyako-domakinstvo-mozhe-da-spesti-razhodi-i-da-uvelichi-komforta-v-zhilishteto-si-s-lesni-prakticheski-resheniya.html", "text": "Всяко домакинство може да спести разходи и да увеличи комфорта в жилището си с лесни практически решения. Това каза в  \r\nТодор Матев, директор „Продажби на дребно“ в „ЧЕЗ Електро България“ АД, в интервю за  Агенция „Фокус“ . Той заяви, че традиционно през януари потреблението на електроенергия в домакинствата се повишава. Причина за това е сравнително високият дял на използването на електричество за отопление от домакинствата – близо 50% от консумираната електроенергия. „Статистиката ни сочи, че през този януари средното потребление на електроенергия в едно домакинство на територията на Западна България е 387 кВт/ч. Тези стойности са по-близки до потреблението през януари на 2017 г. – 396 кВт/ч, когато и температурите са били в почти еднакъв диапазон, а през изминалата 2018 г., за същия период, средното количество електроенергия, използвано от едно домакинство, е било 343 кВт/ч“, каза Матев. \r\nТой обясни, че има два основни фактора оказват влияние за това сметките след Нова година са чувствително по-големи в сравнение с предходните. „Първият е, че сметките, които излизат през януари, реално обхващат първия наистина по-студен месец – декември. Другата причина е, че по време на струпвания на почивни дни и празници хората прекарват много повече време в домовете си. Включват се повече и за по-дълго отоплителните уреди, готварските печки се натоварват повече от обикновено, хладилниците също“, отбеляза Матев.  \r\n„Най-важно е да използваме разумно и отговорно електроенергията. Голяма част от уредите в домакинствата са значителен консуматор на електроенергия. Всяко домакинство може да спести разходи и да увеличи комфорта в жилището си с лесни практически решения“, коментира той. \r\nПо думите му, ако направим жилището си енергийно ефективно, можем да спестим от 70 до 90% от парите, които даваме за „топло“. Пак с толкова ще намалим и вредните емисии в околната среда.  \r\n„Добрата изолация на дома и запечатването на дребните пролуки в стените, изпускащи въздух, са най-бързите и най-рентабилни начини да намалим загубата на енергия и да спестим пари“, отбеляза той.  \r\nМатев добави, че през прозорците се губи топлина и са причина за 10%-20% от сметката за отопление през зимата, затова замяната на обикновената дограма с ПВЦ или алуминиева ще осигури плътно прилепване на прозорците към рамките и спиране на загубата на топлина.  \r\nМатев отбеляза също, че готварските печки, хладилниците, фризерите, пералните и сушилните използват над 17% от месечното потребление на електроенергия в едно домакинство, затова изборът на енергийно спестяващи уреди с висок клас на ефективност /А или А+/ и използването им може да намали значително сметките за ток. Пълния текст на интервюто четете по-късно в „Мнение”", "date": "2019.02.20", "title": "Тодор Матев, „ЧЕЗ Електро България“ АД: Всяко домакинство може да спести разходи и да увеличи комфорта в жилището си с лесни практически решения"}
{"url": "http://www.focus-news.net/news/2019/02/20/2625694/inzh-metodi-chimev-kmet-na-dupnitsa-pametnikat-na-golyamata-balgarska-aktrisa-nevena-kokanova-shte-bade-novoto-litse-na-rodniya-y-grad-dupnitsa.html", "text": "Паметникът на голямата българска актриса Невена Коканова ще бъде новото лице на родния й град Дупница. Това каза за сутрешния блок „Добро утро, България“ на Радио „Фокус“ кметът Методи Чимев. Той уточни, че идеята се появява в края на 2018 година едновременно по инициатива на местната управа, драматичния театър, носещ името на Коканова и гражданите на Дупница. Барелефът, поставен на едноименния градски театър, не е достатъчен, за да могат дупничани да почетат голямата българска актриса и да покажат гордостта си от това, че са нейни съграждани, добави Методи Чимев. „Имайки предвид, че и бaрелефът беше направен от нашия голям скулптор Ставри Калинов, разговор е воден с него в посока бюст-паметник. Впоследствие разбрах, че има идея да бъдат събрани пари за по-голям паметник. В зависимост от събрания ресурс, ще бъде решено какъв точно ще бъде. Обикновено в такава ситуация се оправя сама общината с помощта на гражданите. Варианти за място има няколко. Единият от вариантите, ако е бюст-паметник е да бъде във фоайето на театъра. Има вариант да бъде и извън театъра. Но това е обект на мнение на по-широк кръг хора”, коментира Методи Чимев. Той припомни, че преди години е съществувала идеята за Алея на прословутите дупничани, която и до днес остава недоразвита. Това не е стъпка в посока реализиране на идеята, уточни той и добави, че мястото на паметника на Невена Коканова не е в парка, където би била създадена такава алея. Редно е той да бъде изграден в центъра на града, за бъде лицето му пред всеки гост на Дупница, коментира кметът. Според него инициативата ще привлече повече българи от цялата страна в града, но и ще изгради по-голямо чувство на гордост у съгражданите й.  \r\nВиктория МЕСРОБОВИЧ-КУВЕНДЖИЕВА", "date": "2019.02.20", "title": "Инж. Методи Чимев, кмет на Дупница: Паметникът на голямата българска актриса Невена Коканова ще бъде новото лице на родния й град Дупница"}
{"url": "http://www.focus-news.net/news/2019/02/20/2625679/gen-konstantin-popov-gerb-ratifitsiraneto-na-protokola-za-prisaedinyavane-na-severna-makedoniya-kam-nato-e-istoricheski-delo.html", "text": "С ратифицирането на Протокола ще направим историческо дело. Това каза председателят на Комисията по отбрана и депутат от ГЕРБ ген. Константин Попов в разискванията по ратифицирането на Протокола за присъединяване на Северна Македония към Северноатлантическия договор, предаде репортер на  Агенция „Фокус“ . „За едно добро дело трябва да се говори. Добрите думи трябва да звучат в българския парламент“, коментира той. „Много работа беше свършена през последните години и месеци. Едва ли преди 2-3 години вярвахме, че този ден ще дойде“, посочи ген. Попов. „Трябва да отдадем дължимото на правителството, на Бойко Борисов, на вицепремиера Екатерина Захариева и всички министри, които с много сила, воля, енергия, добрина и дипломация работиха, за да стигнем до този ден, в който надявам се единодушно ще подкрепим добро дело“, заяви той. „Така не само ще осигурим югозападната ни граница, ще имаме не само съсед, ще имаме съюзник. Ние ще кажем да на ценностна система, която всички членове на НАТО изповядваме - „един за всички, всички за един“, каза още Константин Попов. \r\nБиляна ИВАНОВА", "date": "2019.02.20", "title": "Ген. Константин Попов, ГЕРБ: Ратифицирането на Протокола за присъединяване на Северна Македония към НАТО е исторически дело"}
{"url": "http://www.focus-news.net/news/2019/02/20/2625697/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo-patnite-nastilki-sa-suhi.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.02.20", "title": "Кюстендил: Без проблеми се осъществява преминаването на автомобили през ГКПП „Гюешево”, пътните настилки са сухи"}
{"url": "http://www.focus-news.net/news/2019/02/20/2625699/gabrovo-novi-tri-sluchaya-na-varitsela-sa-registrirani-v-oblastta-prez-izminalata-sedmitsa.html", "text": "Нови три случая на варицела са регистрирани в област Габрово през изминалата седмица. Това съобщиха за  Радио „Фокус“ – Велико Търново  от Регионалната здравна инспекция. Всички заразени лица са от община Габрово. Случаите намаляват, като за сравнение новорегистрираните миналата седмица бяха девет.  \r\nВарицелата е вирусна заразна болест, от която се заразяват главно деца до 10 години. Тя протича леко, с обрив по кожата, без да оставя следи. Инкубационният период е между 11 и 21 дни. \r\nВ седмицата от 11 до 17 февруари на територията на област Габрово са регистрирани седем случая на ентероколити и по два на скарлатина и туберкулоза. Заболеваемостта в областта е била  135,64%  на 10000. \r\nЛуиза ТРАНЧЕВА", "date": "2019.02.20", "title": "Габрово: Нови три случая на варицела са регистрирани в областта през изминалата седмица"}
{"url": "http://www.focus-news.net/news/2019/02/20/2625700/kyustendil-tri-obshtinski-naredbi-shte-pretarpyat-izmeneniya-zaradi-neobhodimostta-ot-saotvetstvie-na-normativni-aktove-ot-po-visoka-stepen.html", "text": "Три общински наредби ще претърпят изменения заради необходимостта от съответствие на нормативни актове от по-висока степен. Това съобщиха за  Радио „Фокус” – Кюстендил  от Общински съвет – Кюстендил. Едната от общинските наредби е за определяне и администриране на местните такси и цени на услуги на територията на община Кюстендил. С проекта се предвижда отмяна на разпоредби, съгласно които за извършени услуги по гражданско състояние за пресъставяне на акт по гражданско състояние от чужбина и признаване на чуждестранни съдебни актове и решения и актове, свързани с гражданското състояние и гражданската регистрация се заплащат такси в размер на 150 лв., съответно – 50 лв., с оглед прецизирането им в съответствие с Кодекса на международното частно право и Закона за местните данъци и такси. Представеният проект няма да изисква допълнителни финансови средства. С проекта за изменение на Наредбата за реда за придобиване, управление и разпореждане с общинско имущество се заличават думите „с изключение на обектите, подлежащи на концесиониране“. Предвижда се и отмяна на разпоредбата на чл.26 в частите ѝ по ал. 8 и ал.9, които регламентират удължаване на срокове на наемни договори по решение на общински съвет при определени предпоставки, визирани в същите в рамките на максимално допустимия срок по закон. Третото предложение е за изменение на текстове от Наредбата за условията и реда за установяване на жилищни нужди, настаняване под наем и продажба на общински жилища. Става въпрос за текста, който определя кръга на субектите, които имат право да кандидатстват за настаняване под наем в общински жилища, с оглед съобразяване нормата на чл.26, ал.2 от Конституцията на Република България, съгласно която „Чужденците, които пребивават в Република България, имат всички права и задължения по тази Конституция, с изключение на правата и задълженията, за които Конституцията и законите изискват българско гражданство. Предложените промени ще бъдат подложени на гласуване от страна на Общинския съвет в Кюстендил. \r\nВенцеслав ИЛЧЕВ", "date": "2019.02.20", "title": "Кюстендил: Три общински наредби ще претърпят изменения заради необходимостта от съответствие на нормативни актове от по-висока степен"}
{"url": "http://www.focus-news.net/news/2019/02/20/2625696/predsedatelyat-na-ns-tsveta-karayancheva-balgariya-shte-prodalzhi-svoyata-posledovatelna-podkrepa-za-usiliyata-na-severna-makedoniya-za-evropeyska-i-evroatlanticheska-integratsiya.html", "text": "България ще продължи своята последователна подкрепа за усилията на Северна Македония за европейска и евроатлантическа интеграция. Това заяви председателят на Народното събрание Цвета Караянчева в разговора си с председателя на Събранието на Република Северна Македония Талат Джафери, съобщиха от пресцентъра на  Народното събрание . Талат Джафери е в България по повод гласуването в Народното събрание на законопроекта за ратифициране на Протокола към Северноатлантическия договор за присъединяването на Република Северна Македония.  \r\n\"Поздравявам Ви за успешното завършване на ратификацията на Договора от Преспа и за приемането на протокола към Северноатлантическия договор за присъединяване на Северна Македония към НАТО\", заяви в Цвета Караянчева. Тя подчерта, че България не спести усилия, за да върне страните от Западните Балкани, и особено Република Северна Македония, в дневния ред на ЕС. \"Това беше и приоритет на първото за страната ни председателство на Съвета на ЕС\", добави председателят на Народното събрание.  \r\nПредседателят на Събранието на Република Северна Македония Талат Джафери изрази благодарност към България за усилията и подкрепата, която страната ни е оказала за европейска и евроатлантическа интеграция на Северна Македония. \"Диалогът и сътрудничеството могат да ни водят напред\", добави той.  \r\nПредседателят на Народното събрание отбеляза, че са видими ползите от Договора за приятелство, добросъседство и сътрудничество между двете страни. \"Секторното сътрудничество все повече нараства и се задълбочава, но е нужно да работим за по-добрата транспортна и инфраструктурна свързаност между страните от Западните Балкани\", подчерта Цвета Караянчева. Тя посочи, че това би допринесло за развитието на икономиките в региона и за привличане и насърчаване на инвестициите. \"Длъжни сме да работим и да вървим напред в усилията си за осигуряване на възможности за пълноценна реализация младите хора в нашата страна\", заяви Талат Джафери.  \r\n\"Народното събрание е готово да сподели своя опит в процеса на присъединяване към ЕС и с радост би оказало подкрепа на парламентаристите от Северна Македония\", заяви Цвета Караянчева. \"По-лесно се работи и напредва, когато имаш приятел като България\", подчерта председателят на Събранието на Република Северна Македония.", "date": "2019.02.20", "title": "Председателят на НС Цвета Караянчева: България ще продължи своята последователна подкрепа за усилията на Северна Македония за европейска и евроатлантическа интеграция"}
{"url": "http://www.focus-news.net/news/2019/02/20/2625682/gen-konstantin-popov-gerb-zhalko-che-bsp-ne-sa-v-parlamenta-v-tozi-vazhen-za-balgariya-den-partiynoto-vze-preves-nad-natsionalno-otgovornoto.html", "text": "Не искам да политизирам въпроса, но изглежда жалко, че БСП не е тук в този важен за България ден. При тях партийното взе превес над национално отговорното. Това каза председателят на Комисията по отбрана и депутат от ГЕРБ ген. Константин Попов в разискванията по ратифицирането на Протокола за присъединяване на Северна Македония към Северноатлантическия договор, предаде репортер на  Агенция „Фокус“ . „Сигурен съм, че БСП ще съжаляват, че са пропуснали този ден“, коментира той. „Когато говорим за единение, сигурност и стабилност, всички трябва да сме заедно“, изтъкна ген. Попов. „Готови сме да помогнем на Северна Македония, когато става въпрос за вземане на решение, за изграждане на отбранителни способности, за отбранително планиране и изграждане на кадри“, заяви той. „В днешния ден можем да си позволим малко емоция. От София ясно и високо да кажем, да се чуе: „Добре дошли приятели, добре дошли братя и сестри“, каза още ген. Константин Попов. \r\nБиляна ИВАНОВА", "date": "2019.02.20", "title": "Ген. Константин Попов, ГЕРБ: Жалко, че БСП не са в парламента в този важен за България ден - партийното взе превес над национално отговорното"}
{"url": "http://www.focus-news.net/news/2019/02/20/2625688/mustafa-karadaya-dps-vlizaneto-na-severna-makedoniya-v-nato-e-patyat-za-izgrazhdane-na-silni-i-stabilni-balkani.html", "text": "Влизането на Северна Македония в НАТО е пътят за изграждане на силни и стабилни Балкани. Това каза председателят на ДПС Мустафа Карадайъ по време на дебатите за ратифициране на Протокола за присъединяване на Северна Македония към НАТО, предаде репортер на  Агенция „Фокус“ . „Ние от ДПС категорично подкрепяме решението и ще гласуваме „за“. Последователно и безкомпромисно следваме този курс на евроатлантическото ни развитие. Още през 1990 г. и 1992 г., когато България призна официално независимостта на Македония, както и през 1999 г., 2004 г., 2007 г. продължаваме неотклонно, защото вярваме и знаем, че това е верният път за националната сигурност, държавния суверенитет, мира и демокрацията“, заяви Карадайъ. „В тази връзка е достатъчна кратка препратка към историческото изказване на Ахмед Доган за пътя на България към Европа през Босфора, както и за активната роля на ДПС за членството ни в НАТО и ЕС. За наша радост и гордост членството и в двата съюза беше осъществено при участието ни в управлението на страната. ДПС още в зората на демокрацията пое като своя мисия реализирането и задълбочаването на евроатлантическата интеграция и продължава да цени евроатлантическите ценности и днес -  върховенството на закона, правата и свободите на гражданските и т.н.“, каза още той. \r\nКарадайъ изрази убедеността си, че това е пътят за изграждане на силни и стабилни Балкани, за укрепване на стабилността, за гарантиране на мира и просперитета. „Това е пътят за противопоставяне на популизма и национализмите, на всяка цинична политика, която застрашава мира. Подкрепяйки днес това решение, ние препотвърждаваме увереността си към евроатлантическите ценности, които защитават демокрацията. В същото време така отричаме всяка форма на ксенофобия, национализъм, омраза и популизъм. Посветени на принципите на индивидуалната свобода, демокрацията и върховенството на закона,за постигане на сигурност и стабилност, траен мир и просперитет, напомняме, че споделените ценности изискват не само декларации, но и дела, воля и решимост, изискват отговорност, изискват спазване на Конституцията и съответствие на законите на страната с основния закон, с европейските директиви особено в областта на гражданските и човешките права. Днешното решение е стратегическо за стабилността и сигурността на региона. Вярваме, че Република Северна Македония ще допринесе за евроатлантическата сигурност“, каза още председателят на ДПС. \r\nЦветилена СИМЕОНОВА", "date": "2019.02.20", "title": "Мустафа Карадайъ, ДПС: Влизането на Северна Македония в НАТО е пътят за изграждане на силни и стабилни Балкани"}
{"url": "http://www.focus-news.net/news/2019/02/20/2625703/izpalnitelna-agentsiya-za-nasarchavane-na-malki-i-sredni-predpriyatiya-organizira-seminar-kapitaloviyat-pazar-kato-iztochnik-na-biznes-rastezh-za-malki-i-sredni-kompanii.html", "text": "Българска фондова борса, Изпълнителна агенция за насърчаване на малки и средни предприятия (ИАНМСП) и Българска асоциация на лицензираните инвестиционни посредници (БАЛИП) организират семинар на тема: „Капиталовият пазар като източник на бизнес растеж за малки и средни компании“. Това съобщиха от пресцентъра на  Изпълнителната агенция за насърчаване на малки и средни предприятия . Събитието ще се проведе на 21 февруари 2019 г. от 15.00 часа до 18.30 часа в хотел „Интерконтинентал\" на пл. „Народно събрание“ 4 в София.  \r\nУчастниците в семинара ще се запознаят с условията за кандидатстване и правилата за изпълнение на администрирания от ИАНМСП проект BG16RFOP002-2.034 „Ваучерна схема за предоставяне на услуги за емитиране на ценни книжа на капиталовите пазари“, начините, по които могат да ползват капиталовия пазар като източник за финансиране на бизнеса си; какво представлява процесът по листване на борса и какви ползи носи публичният статут на една компания в национален и международен мащаб. Представители на публична компания ще им разяснят от първа ръка, какво представлява на практика животът като публична компания.  \r\nНай-ценното за участниците във форума е неформалната дискусия, в която ще могат да поставят въпросите, които провокира темата и да получат експертни отговори.  \r\nСеминарът е предназначен за ръководители и представители на мениджмънт екипи и участието в него е безплатно.", "date": "2019.02.20", "title": "Изпълнителна агенция за насърчаване на малки и средни предприятия организира семинар „Капиталовият пазар като източник на бизнес растеж за малки и средни компании“"}
{"url": "http://www.focus-news.net/news/2019/02/20/2625705/varna-pristanishteto-v-grada-e-zatvoreno-za-manevrirane-poradi-magla.html", "text": "Пристанище „Варна\" е затворено за маневриране поради мъгла в града, предаде репортер на  Радио „Фокус“ – Варна . Заради намалената видимост над летище „Варна\" първият пристигащ полет за деня закъснява. Към момента останалите планирани полети са по разписание. Във Варна и областта видимостта по пътните артерии също е намалена и водачите трябва да се движат с повишено внимание.  \r\nИнтензивно е движението по околовръстно шосе във Варна. Задръствания се образуват по ул. „Отец Паисий“ и бул. „Сливница“ поради извършващите се ремонтни дейности в много точки в града. Според шофьори, за да се  стигне от центъра до кварталите, са необходими около 30 минути. \r\nСияна БУХЛАРСКА", "date": "2019.02.20", "title": "Варна: Пристанището в града е затворено за маневриране поради мъгла"}
{"url": "http://www.focus-news.net/news/2019/02/20/2625706/galya-zaharieva-gerb-inovatsiyata-tryabva-da-e-chast-ot-balgarskoto-obrazovanie-tya-ne-tryabva-da-e-luks-ili-izklyuchenie.html", "text": "Заместник-председателят на Комисията по образование в Народното събрание Галя Захариева от ГЕРБ постави акцент върху бъдещето на образованието в България и необходимостта от  граждански диалози като този в Пазарджик с професионалната общност. Това съобщиха от пресцентъра на  ПП ГЕРБ . Тя участва в гражданския диалог „Европа в нашия дом“. \"В ЕС няма обща европейска политика в образованието\", обясни Галя Захариева и допълни, че  голяма част от решенията и европейските политики влияят благотворно на нашето образование. \"Ние направихме училищата много по-различни, не само за децата, не само за учителите, но и за родителите. Българското правителство провежда последователна политика в образованието и аз съм изключително удовлетворена от това, което се случва в тази сфера\", посочи Захариева, която освен като народен представител има и дългогодишен опит като педагог. ГЕРБ даде шанс на учителите да почувстват държавническата подкрепа. \"От 2009 година има развитие в тази сфера и като реформи и като средства. От програма „Региони в растеж“ шест училища и четири детски градини от област Пазарджик са с променена образователна структура\", каза Захариева и поиска от педагозите да не забравят тези факти. \r\n\"Имаше голямо напрежение при старта на новия Закон за образованието, но нека да не забравяме, че сега вече дойде моментът да усетим не само натоварването, но и мотивацията сред учителите. Финансирането на училищата също бе подложено на много голям дебат\", каза още Захариева. \"Все пак са минали само две години от действието на закона\", напомни тя и коментира механизма за оценка на качеството, който ще бъде въведен и също ще допринесе за увеличаване на средствата в делегираните бюджети. Галя Захариева коментира иновативните училища като подчерта, че иновацията трябва да е част от българското образование, а не трябва да е лукс или изключение. Това е смисъла на политиката която искаме да проведем. \r\n\"Образованието е универсален отговор на всички наши проблеми и затова е приоритет не само на нашето правителство, но и на цялата Европейска комисия\", каза на срещата зам.-министъра на образованието Деница Сачева. В образователната  система ще бъдат инвестирани почти 2 млд. и 400 млн. лв., от тях 1,3 млд. за двойното увеличаване на учителските заплати, други 400 млн. са договорени по различни програми за подобряване на материалната база и дигитализацията на образованието. Деница Сачева открои пет основни приоритета. \"На първо място това е възнаграждението на учителския труд. За първи път през тази година средната учителска заплата е по-висока от средната заплата в страната. Това доведе до повишено търсене на тази професия в т. ч. и сред студентите, които избират тази специалност\", заяви Сачева. На второ място тя постави механизма за включване на всяко българско дете в системата на образованието като отбеляза интегрирания подход между институциите с фокус върху децата в риск. На трето място е работата с деца, които имат специфични образователни изисквания и нужди, както и работата с надарени деца. Следващият акцент са дигиталните умения и технологии. „50 млн. евро ще бъдат инвестирани в българското образование през следващите години като ще се създаде облачна среда с отворени образователни ресурси, които ще могат да се ползват от всички“, подчерта Сачева. Иновативните училище е другото важно направление, което ще бъде развивано с приоритет. „Добрите иновативни  практики ще бъдат споделяни с други училища. По това направление ще бъдат реализирани няколко национални програми, включително с ИТ сектора в България. Учителите ще могат да проведат 40 учебни часа в ИТ компания, където да работят и упражнят своите знания. Друго основно направление  е политиката на подкрепа на професионалното обучение в България. Почти 2000 учебни плана са преработени с бизнеса и активно продължава да се работи в посока обновяване на професионалните гимназии не само като сграден фонд, но и като образователни ресурси“, информира още заместник-министърът на образованието Деница Сачева. „Министър Вълчев постави въпроса за движението на децата със своите родители  в страните от ЕС пред Съвета на министрите. В резултат на това вече ще се изгради механизъм за обмен на информация между държавите за движението на децата и обучението им в училище. България ще реализира пилотен проект с Германия“, каза още Сачева.  \r\nПо време на гражданския диалог по тема образование бяха обсъдени още въвеждането на електронни дневници, изграждане на wi-fi мрежи и високотехнологични ресурси в училищата и в детските градини. Участниците във форума дебатираха по темата “Образование и мотивация на младите хора за повече знания и перспективи за развитието на България и Европа“. В шестия граждански диалог „Европа в нашия дом“ в Пазарджик участваха още народните представители Десислава Костадинова, Десислава Тодорова, областният координатор на ГЕРБ Пазарджик Найден Шопов и общинският ръководител на ГЕРБ - Пазарджик, Гинче Караминова. В рамките на форума, който премина при огромен интерес от страна на учителското съсловие бяха обсъдени и местните политики в сферата на образованието.", "date": "2019.02.20", "title": "Галя Захариева, ГЕРБ: Иновацията трябва да е част от българското образование, тя не трябва да е лукс или изключение"}
{"url": "http://www.focus-news.net/news/2019/02/20/2625701/emagazin-makedoniya-konkursat-za-kandidat-za-prezident-na-sdsm-e-fiasko-zashtoto-v-partiyata-osaznavat-che-ne-mogat-da-pobedyat-bez-podkrepata-na-albantsite.html", "text": "Конкурсът за кандидат за президент на Социалдемократическия съюз на Македония (СДСМ) се превърна във фиаско и на него се яви единствено посланикът Георги Филипов, което показва, че в тази партия демократическите процеси са на втори план, понеже там са сигурни, че без подкрепата на албанските партии трудно ще стигнат до победа на президентските избори, коментира един от най-четените онлайн ресурси в Македония  „еМагазин“ . \r\nТова стана очевидно, пише автора, с проведените и предвидените срещи на премиера Зоран Заев с лидерите на ДСИ, „Алтернатива“, БЕСА и останалите албански партии. \r\nОстава въпросът дали те ще изберат да отидат на изборите с кандидат славянин или ще настояват за противник на Гордана Силяновска – Давкова от ВМРО-ДПМНЕ да бъде избрана жена, счита медията. \r\nВ обществеността се спекулира с имената на Теута Арифи и Абдулменаф Беджети, а преди това с тези на Никола Димитров и Стево Пендаровски. \r\n„И докато властта мери и премерва кой ще се окаже сполучлив кандидат на изборите, Силяновска полека печели симпатиите на гражданите“, пише „еМагазин“, като отбелязва, че кандидатът на ВМРО-ДПМНЕ настоява, че ще се придържа строго към законите и няма да се огъва под натиска от изпълнителната власт. \r\n„Неизбежно е впечатлението, че СДСМ и ДСИ са уплашени от изборите, а и има защо, предвид това, че за много кратко време бяха взети десетина решения, с които загубиха доверието на гласоподавателите, които са разочаровани и с нетърпение чакат шанса да накажат властта на избори“, заключва изданието. \r\nПревод и редакция:", "date": "2019.02.20", "title": "„еМагазин“ (Македония): Конкурсът за кандидат за президент на СДСМ е фиаско, защото в партията осъзнават, че не могат да победят без подкрепата на албанците"}
{"url": "http://www.focus-news.net/news/2019/02/20/2625709/ruse-narodnite-predstaviteli-ot-gerb-organizirat-priemna-za-grazhdani-na-25-fevruari.html", "text": "Народните представители от ГЕРБ в 19-и МИР – Русе Пламен Нунев, Светлана Ангелова и Андриан Райков ще имат приемна за граждани, която ще се състои на 25 февруари 2019 година от 11.00 часа в централния офис на партията в търговски комплекс „Родина“ на ул „Чипровци” 2. Това съобщиха от пресцентъра на  ПП ГЕРБ . Записванията стават на място в търговски комплекс \"Родина\", ет. 2, както и на тел. 082/82 52 64. Приемните на народните представители в областта се провеждат всеки понеделник, като срещите с граждани се случват дори те да не са обявени официално. Заедно с тях участват и общински съветници от ГЕРБ в Русе.", "date": "2019.02.20", "title": "Русе: Народните представители от ГЕРБ организират приемна за граждани на 25 февруари"}
{"url": "http://www.focus-news.net/news/2019/02/20/2625695/volen-siderov-ataka-po-komsomolski-se-radvame-na-prisaedinyavaneto-na-severna-makedoniya-kam-nato-no-ne-pravim-analiz-kakvo-znachi-tova.html", "text": "По комсомолски възхождаме и се радваме на присъединяването на Северна Македония към НАТО. Не правим сериозния анализ, какво точно значи това. Това каза председателят на ПГ на „Обединени патриоти“ и лидер на ПП „Атака“ Волен Сидеров в разискванията по ратифицирането на Протокола за присъединяване на Северна Македония към Северноатлантическия договор, предаде репортер на  Агенция „Фокус“ . „Членството в НАТО се обявява като гаранция за сигурност и мир, но срещу кого? Длъжен съм да задам този въпрос, нагледали сме се на много исторически обрати“, посочи той. „Кой е врагът, казано простичко? Какво прави НАТО на Балканите и какво ще прави?“, попита Сидеров. „Има ли подготовка за военни действия на Балканите и в Европа изобщо? Виждам такива признаци“, коментира лидерът на „Атака“. Каква ще бъде ролята на Северна Македония в Северноатлантическия пакт на Балканите?“, допълни той. „Ще намаля малко патоса, защото политиката все пак не е поезия, трябва да търсим конкретните практически изгоди за всяка страна“, заяви Волен Сидеров. „България призна първа Македония, за съжаление това наше призвания не беше последвано от истинско сътрудничество“, обърна внимание той. „Имаше периоди на замразяване на отношенията, на спор за име, език и националност. Споровете не са заличени, не са изчезнали с подписването на Договора между България и Македония“, обяви Сидеров. „Ценностните системи са описани в Новия завет и Корана, но не и във военнополитически блок. Не може един военен блок да е ценностна система“, каза още той. \r\nБиляна ИВАНОВА", "date": "2019.02.20", "title": "Волен Сидеров, „Атака“: По комсомолски се радваме на присъединяването на Северна Македония към НАТО, но не правим анализ какво значи това"}
{"url": "http://www.focus-news.net/news/2019/02/20/2625707/sport-livarpul-s-nulevo-ravenstvo-u-doma-sreshtu-bayern.html", "text": "Ливърпул пропусна възможността да спечели като домакин и фиксира равенство 0:0 с Байерн Мюнхен в първия осминафинал между двата колоса в Шампионската лига. Мърсисайдци имаха игрово предимство и редица добри ситуации за попадение, но не се възползваха и прекъснаха серията си от пет поредни победи на „Анфийлд“ в турнира, чийто финал загубиха през миналия сезон след поражение от Реал Мадрид. \r\nТака, макар да отправи само един точен удар в мача, Байерн остана непобеден в девет поредни визити на европейската сцена, където през последните пет години има загуби вкъщи единствено от действащия шампион Реал Мадрид.   \r\nРеваншът е на 13 март в Мюнхен.", "date": "2019.02.20", "title": "Спорт: Ливърпул с нулево равенство у дома срещу Байерн"}
{"url": "http://www.focus-news.net/news/2019/02/20/2625711/zam-ministar-nikolay-nankov-shte-uchastva-v-diskusiya-za-regionalnoto-razvitie-v-montana.html", "text": "Заместник-министърът на регионалното развитие и благоустройството Николай Нанков ще участва в дискусия „Европа в нашия дом“ в град Монтана, на която ще бъде обсъдено регионалното развитие. Това съобщиха от пресцентъра на  Министерство на регионалното развитие и благоустройството . Събитието ще се проведе от 16.00 часа в заседателната зала на Младежки дом в областния център.", "date": "2019.02.20", "title": "Зам.-министър Николай Нанков ще участва в дискусия за регионалното развитие в Монтана"}
{"url": "http://www.focus-news.net/news/2019/02/20/2625708/glavniyat-prokuror-sotir-tsatsarov-poiska-ot-prokurorskata-kolegiya-na-vss-osvobozhdavane-na-voenen-sledovatel-ot-dlazhnost-zaradi-osashtestvyavana-ot-nego-bukmeykarska-deynost.html", "text": "Главният прокурор Сотир Цацаров внесе в Прокурорската колегия на Висшия съдебен съвет искане за освобождаване на майор Георги Петров от заеманата длъжност „военен следовател“ във Военно-окръжна прокуратура – София заради осъществявана от него възмездна букмейкърска дейност, несъвместима със заеманата длъжност в орган на съдебната власт. Това съобщиха от пресцентъра на  Прокуратура на Република България . \r\nИскането се основава на информация, събрана при извършена от Военно-апелативна прокуратура проверка. \r\nУстановено е, че след успешно завършено обучение за букмейкър, след 27 април 2018 г. и към настоящия момент майор Георги Петров работи като букмейкър по договор за възлагане и извършване на букмейкърска дейност и споразумение за ползване на терминал в букмейкърски пункт на „Евробет“ ООД. Военният следовател Петров извършва дейност по събиране на залози за участие в хазартни игри в полза на „Евробет“ООД и изплащане на печалби на участниците в игрите, срещу възнаграждение от 5% от брутната сума по направените залози. \r\nУстановено е също, че майор Петров е бил упълномощен от дружество, собственост на неговата съпруга и е разпространявал от името на „Евробет“ ООД и билети за моменталната лотарийна игра „Лотария България“ срещу месечно възнаграждение  в размер на 6 % от стойността на продадените лотарийни билети. \r\nГлавният прокурор Сотир Цацаров настоява Прокурорската колегия на ВСС да вземе решение за освобождаването на майор Георги Петров му от заеманата длъжност „военен следовател“ във Военно-окръжна прокуратура – София, тъй като осъществяваната от него възмездна букмейкърска дейност е несъвместима със заеманата длъжност в орган на съдебната власт, съгласно чл. 195, ал.1 т.4 от Закона за съдебната власт.", "date": "2019.02.20", "title": "Главният прокурор Сотир Цацаров поиска от Прокурорската колегия на ВСС освобождаване на военен следовател от длъжност заради осъществявана от него букмейкърска дейност"}
{"url": "http://www.focus-news.net/news/2019/02/20/2625712/nikolay-tabakov-obshtestvenik-vreme-e-dupnichani-da-izrazyat-priznatelnostta-si-kam-svoyata-sagrazhdanka-golyamata-balgarska-aktrisa-nevena-kokanova-s-izgrazhdaneto-na-pametnik.html", "text": "Време е дупничани да направят паметник на признателност към своята съгражданка Невена Коканова – 80 години след рождението й и близо 20 години след като си е отишла. Това каза за сутрешния блок „Добро утро, България“ на  Радио „Фокус“  общественикът и инициатор Николай Табаков. Той разказа, че за пръв път споделя идеята си преди около месец, а обществеността я приема много радушно. „Нашата гражданска инициатива тръгва от Дупница и вече имаме план за действие. Преди месец обявих началото на кампанията по събиране на средствата и вече проведохме първия уъркшоп – инициативите ни продължават. Преди да обявя идеята официално, говорих със скулптори за това колко ще струва такъв паметник – все пак искаме той да е красив, изпълнен от бронз и изваян от добър български скулптор, а това ще струва скъпо – между 30 и 50 хиляди лева. Цената зависи от това дали ще предпочетем изборът на скулптор да стане с директно възлагане на конкретен човек или да се обяви конкурс. Идеята е обявяването на такъв конкурс да мине през Съюза на българските художници, за да се поканят всички техни членове. Така ще могат да кандидатстват повече скулптори и да се избере най-добрият сред тях, но този вариант ще е по-скъп“, обясни Николай Табаков. Той допълни, че тази пролет благотворителните инициативи на дупничани ще обиколят цяла България, за да може всеки, който носи голямата актриса в сърцето си и има възможност –  да подпомогне идеята за изграждане на паметник в Дупница. Общественикът изрази надежда колкото и висока да е необходимата сума, до 2-3 години тя да бъде събрана. \r\nВиктория МЕСРОБОВИЧ-КУВЕНДЖИЕВА", "date": "2019.02.20", "title": "Николай Табаков, общественик: Време е дупничани да изразят признателността си към своята съгражданка- голямата българска актриса Невена Коканова, с изграждането на паметник"}
{"url": "http://www.focus-news.net/news/2019/02/20/2625713/vladimir-toshev-gerb-za-dobrata-regionalna-politika-e-neobhodima-ne-samo-politicheska-volya-no-i-dobra-koordinatsiya-mezhdu-mestna-i-darzhavna-vlast.html", "text": "За добрата регионална политика е необходима не само политическа воля, но и добра координация между местна и държавна власт, активно гражданско участие, ангажираност на бизнеса и неправителствения сектор. Това каза народният представител от ГЕРБ Владимир Тошев, който взе участие в събитие от платформата Граждански диалози „Европа в нашия дом”, което се проведе във Видин, съобщиха от пресцентъра на  ПП ГЕРБ . В събитието взеха участие министърът на регионалното развитие и благоустройството Петя Аврамова, кметът на община Видин Огнян Ценков, областният управител Албена Георгиева, кметове и председатели на общински съвети от областта, представители на бизнеса и неправителствения сектор. \r\nВладимир Тошев изрази задоволство, че дискусионният форум, с акцент върху регионалната политика и ролята на европейската солидарност, стартира именно от Видин. „Тук са представители на местната власт, на бизнеса, на неправителствения сектор. Вие най – добре знаете, че без европейската солидарност, много от важните за населените места проекти, които са реализирани и се реализират, нямаше да се случат. На всички ни е ясно, че за развитието на регионите е необходим значителен финансов ресурс и именно средствата от еврофондовете са сред основните източници за финансиране”, посочи народният представител от ГЕРБ. Той подчерта важността на регионалното развитие в Европейския съюз. „Регионалното развитие е един от приоритетите на Съюза, затова съм сигурен, че и всички кметове на общини, и представителите на бизнеса посрещнахте със задоволство новината, че в следващия програмен период  2021-2027 година България може да разполага с ресурс от 18 млрд. лева, което е рекорден за страната ни бюджет. Това е увеличение с над 3,5 млрд. лв. и е наистина голям успех на нашите евродепутати”, каза още Владимир Тошев. Като „добра новина” определи народният представител от ГЕРБ фактът, че в следващия програмен период ще бъде улеснен достъпа до финансиране  и ще се намали административната тежест по  кандидатстването и реализирането на проектите. Владимир Тошев бе категоричен, че регионалната политика има за цел да подкрепи икономическия растеж, устойчиво развитие, конкурентоспособността на бизнеса и създаването на работни места. Сред водещите принципи в ЕС е солидарността и  нашата задача е да се възползваме по най – ефективният начин от нея, посочи Владимир Тошев. Работим много и имаме какво да покажем, категоричен бе народният представител от ГЕРБ.  \r\nПрез тази година ще продължи обновяването на българските градове с финансиране от ОП „Региони в растеж”. Бяха създадени три фонда за градско развитие, които управляват около 600 млн. лв. От тях над 200 млн. лв. са за Северна България. Добрата новина е, че в края на 2018 година постъпиха първите проектни предложения. Едно от тях е за реставрация и адаптация на Синагогата във Видин и превръщането ѝ в културен център. Изключително добър проект, за който поздравявам община Видин. Това каза министърът на регионалното развитие и благоустройството Петя Аврамова. Тя призова общините да бъдат активни и да участват с проекти, които отговарят на потребностите на хората. В отговор на въпрос „политически оцветени ли са санкциите по европроектите, които налага управляващият орган” Петя Аврамова бе категорична, че санкциите „нямат цвят”. Тя призова общините да бъдат прецизни в работата си по европейските проекти. „Преценявайте внимателно новините, които чувате. Отсявайте фалшивото, популизмът и политическите внушения”, призова министър Аврамова. Министърът на регионалното развитие и благоустройство коментира и напредъка по проекта за пътя Видин – Ботевград. Тя бе категорична, че се работи в синхрон с общините. „В момента се подготвя обществена поръчка за участъка от Видин до Ружинци, която ще бъде обявена през пролетта” съобщи Петя Аврамова. \r\n„Хората оценяват ползите от регионалната политика по влиянието, което тя оказва на качеството им на живот. А това означава добра жизнена среда, качествено образование и здравеопазване, чиста околна среда. Европейските средства помагат на общините да реализират именно такива проекти”, посочи в своето изказване кметът на Видин Огнян Ценков.  \r\nОбластният управител Албена Георгиева акцентира на факта, че в настоящия програмен период, който е към края си, безвъзмездната финансова помощ по оперативни програми за област Видин е на стойност 88 419 445,84 лв. „Средства, които подобряват облика на населените места в областта” категорична бе Георгиева.", "date": "2019.02.20", "title": "Владимир Тошев, ГЕРБ: За добрата регионална политика е необходима не само политическа воля, но и добра координация между местна и държавна власт"}
{"url": "http://www.focus-news.net/news/2019/02/20/2625698/liderat-na-ataka-volen-siderov-predostavi-aneksa-na-partiyata-kam-dogovora-s-makedoniya-na-predsedatelya-na-parlamenta-tsveta-karayancheva.html", "text": "Предоставям анекс към Договора между България и Македония, който не противоречи на същността на документа, допълва го. Това каза председателят на ПГ на „Обединени патриоти“ и лидер на „Атака“ Волен Сидеров в разискванията по ратифицирането на Протокола за присъединяване на Северна Македония към Северноатлантическия договор, предаде репортер на  Агенция „Фокус“ . „В анекса става дума за това, че двете страни ще се въздържат от всякакви спекулации и опити за обсебване, присвояване на исторически събития и личности, определени като общи“, заяви той. „Понякога се появяват спорове за исторически имена и факти. С анекса въпросът се изчиства. Така нашето сътрудничество може да бъде пълноценно и без спорни моменти“, посочи лидерът на „Атака“. „Ние сме категорично за приятелски и добросъседски отношения със Северна Македония. Те да включват и икономическо сътрудничество и културно“, обясни Волен Сидеров. „Никой в Северна Македония да не се притеснява по никакъв начин, когато каже, че е с българско самосъзнание. Моите колеги знаят добре, че този въпрос съществува“, каза още той. \r\nБиляна ИВАНОВА", "date": "2019.02.20", "title": "Лидерът на „Атака“ Волен Сидеров предостави Анекса на партията към Договора с Македония на председателя на парламента Цвета Караянчева"}
{"url": "http://www.focus-news.net/news/2019/02/20/2625715/razgrad-pozhar-e-goryal-v-profesionalnata-gimnaziya-po-zemedelie-v-grad-zavet-izgoryal-e-kabinetat-na-direktora.html", "text": "Пожар е горял в Професионалната гимназия по земеделие в град Завет, изгорял е кабинетът на директора. Това съобщиха от  ОДМВР - Разград . Сигналът на тел.112 е получен в 19.05 часа на 19 февруари. Огънят погълнал 42 кв. м помещение и намиращите се в него два монитора, DVR-система за видеонаблюдение, лаптоп, вътрешно тяло на климатик, настолен компютър, принтер, конвекторна печка и други вещи. Причините за пожара и нанесените щети са в процес на изясняване. Започнато е досъдебно производство.", "date": "2019.02.20", "title": "Разград: Пожар е горял в Професионалната гимназия по земеделие в град Завет, изгорял е кабинетът на директора"}
{"url": "http://www.focus-news.net/news/2019/02/20/2625717/pazardzhik-v-grada-shte-bade-otkrito-obnoveno-mezhdublokovo-prostranstvo-sas-sredstva-na-op-regioni-v-rastezh.html", "text": "В града ще бъде открито обновеното междублоково пространство при кръстовището на улица „Болнична“ и булевард „Стефан Стамболов“, съобщиха от  Общината . Дейностите са реализирани в рамките на проект „Обновяване на градската жизнена среда в жилищни райони в квартал „Марица - Болницата” на град Пазарджик“. Проектът се финансира от Оперативна програма „Региони в растеж“ 2014 - 2020 г., и е на обща стойност 7 505 652 лева, от които 1 125 847 лева са национално съфинансиране, а 6 379 804 лева е финансирането от Европейския фонд за регионално развитие. Откриването е от 11:30 часа в зелената площ при кръстовището на улица „Болнична“ и булевард „Стефан Стамболов“ в Пазарджик.", "date": "2019.02.20", "title": "Пазарджик: В града ще бъде открито обновено междублоково пространство със средства на ОП „Региони в растеж“"}
{"url": "http://www.focus-news.net/news/2019/02/20/2625720/pleven-73-godishna-zhena-ot-cherven-bryag-e-stanala-zhertva-na-telefonna-izmama-sas-sumata-ot-11-630-leva.html", "text": "73-годишна жена от Червен бряг е станала жертва на телефонна измама със сумата от 11 630 лева, съобщиха от  ОДМВР - Плевен . Измамата е станала на 19 февруари между 15.00 часа и 17.30 часа. 73-годишна жителка на Червен бряг била потърсена на домашен телефон. Непознат се е представил за полицейски служител. За да съдейства в акция по задържането на измамници  по указанията на обадилия се, жената закачила пред входа на улицата от външната страна на оградата черен найлонов плик със сумата от 11 630 лева. Уведомен е прокурор от РП – Червен бряг. По случая е образувано досъдебно производство.", "date": "2019.02.20", "title": "Плевен: 73-годишна жена от Червен бряг е станала жертва на телефонна измама със сумата от 11 630 лева"}
{"url": "http://www.focus-news.net/news/2019/02/20/2625718/pleven-ogranicheno-e-dvizhenieto-po-pat-iii-306-lukovit-oryahovo-v-uchastaka-cherven-bryag-chomakovtsi-poradi-demontirane-na-stomanen-most-nad-reka-iskar.html", "text": "Нормално е осъществява движението на територията на областта. Това съобщиха за  Радио ,,Фокус\"  от  Областно пътно управление - Плевен. Пътните настилки са сухи, температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград от град Луковит транзитно през град Червен бряг към село Чомаковци, началото на обхода е кръстовище с РП III-306, в град Луковит, км 138+767, оттам отбивният маршрут следва трасето на път I-3 през с. Радомирци до обхода на Долни Дъбник, град Искър и Кнежа до кръстовище с път III-306 в Кнежа и след това по трасето на път III-306 до с. Чомаковци. Срокът е до 04 юли 2019 г.  \r\nВиолета КРЪСТЕВА", "date": "2019.02.20", "title": "Плевен: Ограничено е движението по път III-306 Луковит – Оряхово в участъка Червен бряг – Чомаковци поради демонтиране на стоманен мост над река Искър"}
{"url": "http://www.focus-news.net/news/2019/02/20/2625702/yulian-angelov-vmro-bsp-predadoha-natsionalnite-interesi-s-otsastvieto-si-ot-ratifitsiraneto-na-protokola-za-prisaedinyavane-na-severna-makedoniya-kam-nato.html", "text": "БСП предадоха националните интереси с отсъствието си по време на ратифицирането на протокола за присъединяване на Северна Македония към НАТО. Това каза народният представител от ВМРО Юлиан Ангелов по време на дебатите за ратифициране на Протокола за присъединяване на Северна Македония към НАТО, предаде репортер на  Агенция „Фокус“ . \r\n„Днешният ден е важен за българските национални интереси и за Западните Балкани. Но нашите колеги от БСП ги няма и така за пореден път предадоха националните интереси и са против мира в Европа. Няма значение каква е политиката в страната, когато става дума за сигурността на Европа, трябва всички да сме тук. И въпреки това БСП, верни на комунистическата си политика, ги няма в зала да подкрепят братска Македония“, заяви Ангелов. „Без значение какви са вътрешните ни отношения между партиите в България, е важно когато интересите на Западните Балкани се защитават, всички партии да са в българския парламент и да подкрепят подобно решение. Надявам се, че имат обяснение. Ако не, обяснението ще го дадат по време на изборите пред българските избиратели“, каза още той. \r\n„За нас от ВМРО е важно братска Македония да бъде подкрепяна и България 30 години прави това – подкрепя пътя на Македония, без да извива ръце, без да се намесва във вътрешните работи. България винаги е подкрепяла Македония – в добри и в лоши дни. И днес ние от ВМРО ще подкрепим Македония“, заяви Ангелов и посочи още, че е важно договорът за приятелство и добросъседство да бъде изпълняван и от двете страни.  \r\n„Хората в Македония трябва да бъдат свободни, да не бъдат засипвани с омраза. За нас е важно и фалшификациите и в историята, и в учебниците срещу България да спрат, защото считаме, че двете държави ще живеят по-добре, ако не живеят в лъжа. Следващата крачка е Македония да бъде член на ЕС, да няма граница между двете държави, хората да живеят спокойно, роднините да си гостуват, за да може двете държави да живеят спокойно“, каза още той. \r\nЦветилена СИМЕОНОВА", "date": "2019.02.20", "title": "Юлиан Ангелов, ВМРО: БСП предадоха националните интереси с отсъствието си от ратифицирането на протокола за присъединяване на Северна Македония към НАТО"}
{"url": "http://www.focus-news.net/news/2019/02/20/2625724/vidin-blizo-200-grama-kanabis-sa-izzeti-pri-proverka-na-kashta-na-ul-nikola-vaptsarov.html", "text": "194 грама канабис са иззети при проверка на къща на ул. „Никола Вапцаров“, съобщиха от  ОДМВР – Видин . По случая е задържан 27-годишен местен жител. В хода на извършено претърсване в къща на ул. „Никола Вапцаров“ криминалисти открили плик със суха зелена растителна маса. При полевия наркотест тревата реагирала на канабис. Обитателят на къщата е приведен в полицейския арест за срок до 24 часа. Разследването продължава в рамките на образувано досъдебно производство.", "date": "2019.02.20", "title": "Видин: Близо 200 грама канабис са иззети при проверка на къща на ул. „Никола Вапцаров“"}
{"url": "http://www.focus-news.net/news/2019/02/20/2625723/kyustendil-katastrofa-mezhdu-lek-avtomobil-i-uchilishten-avtobus-e-stanala-v-grada-nyama-postradali-detsa.html", "text": "Катастрофа между лек автомобил и училищен автобус е станала в града, няма пострадали деца. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Автобусът е превозвал ученици, но няма пострадали деца. По случая е образувано досъдебно производство в Районно управление на МВР – Кюстендил. До този момент е известно, че училищният автобус е спрял на пътен знак „СТОП\", а лекият автомобил се е ударил в автобуса. Водачката на лекия автомобил е настанена в болницата в града за лечение. Изясняват се причините за пътния инцидент. \r\nВенцеслав ИЛЧЕВ", "date": "2019.02.20", "title": "Кюстендил: Катастрофа между лек автомобил и училищен автобус е станала в града, няма пострадали деца"}
{"url": "http://www.focus-news.net/news/2019/02/20/2625710/tsvetan-tsvetanov-gerb-myastoto-na-severna-makedoniya-e-v-es-i-nato.html", "text": "Мястото на Северна Македония е в ЕС и НАТО. Така можем да противодействаме на всички заплахи от трети страни. Това каза председателят на ПГ на ГЕРБ Цветан Цветанов в разискванията по ратифицирането на Протокола за присъединяване на Северна Македония към Северноатлантическия договор, предаде репортер на  Агенция „Фокус“ . „Днешният ден е исторически за България и Северна Македония. Той показва политическата воля на българския парламент да подкрепи усилията на Северна Македония за евроатлантическо бъдеще“, заяви той. „НАТО ще даде допълнителна сигурност. НАТО ще гарантира и изпълнението на усилията за бъдещо членство в ЕС“, обяви Цветан Цветанов. „Когато Македония и Западните Балкани имат европейска перспектива, това означава, че регионът става по-сигурен, с повече икономика и бизнес“, посочи председателят на ПГ на ГЕРБ. „Вие ще бъдете подкрепяни във всяко усилие за утвърждаването ви като надежден партньор в НАТО и за бъдещото ви европейско членство“, обърна се Цветанов към председателя на Събранието на Северна Македония Талат Джафери. \r\nБиляна ИВАНОВА", "date": "2019.02.20", "title": "Цветан Цветанов, ГЕРБ: Мястото на Северна Македония е в ЕС и НАТО"}
{"url": "http://www.focus-news.net/news/2019/02/20/2625714/spas-panchev-zs-aleksandar-stamboliyski-balgariya-kato-dobar-priyatel-na-makedoniya-tryabva-da-pokazhe-che-e-za-ideyata-za-edno-po-dobro-i-mirno-badeshte-na-balkanite.html", "text": "България като добър приятел на Македония трябва да покаже, че е за идеята за едно по-добро и мирно бъдеще на Балканите. Това каза независимият депутат и председател на ПП Земеделски съюз „Александър Стамболийски“ Спас Панчев по време на дебатите за ратифициране на Протокола за присъединяване на Северна Македония към НАТО, предаде репортер на  Агенция „Фокус“ .  \r\n„Искам да потвърдя моята готовност и това, че аз ще гласувам „за“ ратификацията. През 1992 г. бях един от първите българи, който водеше официална делегация в Македония, и помня еуфорията, която беше обзела нашите съседи и приятели за бъдещето на държавата. Свидетел съм и на тези години, в които имаше сериозни проблеми със съседите, с част от нашите политици в България, но се радвам, че след толкова години вече имаме една Република Северна Македония, която ние признахме и която днес е кандидат за член а НАТО“, заяви Панчев. „Нека да има мир на Балканите и ние като добри приятели на Македония да покажем, че сме заедно за идеята за едно по-добро и мирно съществуване както на Балканите, така и на света. Преди известно време България председателстваше ЕС и считам като заслуга на нашето европредседателство и това, че процеса, към който Северна Македония се стремеше, беше постигнат. И това се случи, защото всички работим в интерес на това да се върви към мирно съвместно съществуване“, каза още Панчев. „И съм убеден, че Северна Македония ще стане пълноправен член и на ЕС - на тази някога предвидена от Александър Стамболийски идея за единни европейски щати“, заяви той. \r\nЦветилена СИМЕОНОВА", "date": "2019.02.20", "title": "Спас Панчев, ЗС „Александър Стамболийски“: България като добър приятел на Македония трябва да покаже, че е за идеята за едно по-добро и мирно бъдеще на Балканите"}
{"url": "http://www.focus-news.net/news/2019/02/20/2625716/tsvetan-tsvetanov-gerb-ednolichnoto-reshenie-na-korneliya-ninova-ne-dade-vazmozhnost-demokratichno-misleshtite-deputati-ot-bsp-da-uchastvat-v-debata.html", "text": "Днес еднолично решение на лидера на БСП Корнелия Нинова и страха в ПГ не даде възможност на всички демократично мислещи депутати от левицата днес да участват в дебата. Това каза председателят на ПГ на ГЕРБ Цветан Цветанов в разискванията по ратифицирането на Протокола за присъединяване на Северна Македония към Северноатлантическия договор, предаде репортер на  Агенция „Фокус“ . „Много е тревожно, че днес БСП отсъства. Въпреки отсъствието им мога да кажа, че те са имали отговорна позиция, когато се касае за региона и европейската перспектива на Западните Балкани“, посочи Цветанов. „Много е болно и жалко, когато вътрешни политически ежби допринасят за имиджа на страната ни и на парламента“, коментира той. „Не е нормално избирателите да са гласували да имат свои народни представители и те да отсъстват от важен дебат, който може да ни направи по-силни. Северна Македония да усеща подкрепата на 44-тия парламент“, заяви председателят на ПГ на ГЕРБ. „Не приемаме ултимативното поведение и нарцисизма, който има в лидерството на БСП“, изтъкна Цветанов. Призовавам колегите от БСП да бъдат смели и искрени към избирателите си“, посочи той. „В политиката страхът води до загуба на обществено доверие“, каза Цветан Цветанов. „По-добре оставете парламентарно представените партии да участват активно и в европейския дебат“, се обърна той към левицата. \r\nБиляна ИВАНОВА", "date": "2019.02.20", "title": "Цветан Цветанов, ГЕРБ: Едноличното решение на Корнелия Нинова не даде възможност демократично мислещите депутати от БСП да участват в дебата"}
{"url": "http://www.focus-news.net/news/2019/02/20/2625727/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Премиерът на Косово Рамуш Харадинай обвини Върховният представител на ЕС за външните работи и политиката на сигурност Федерика Могерини, че е водила тайни разговори между Прищина и Белград, пише  прищинският ежедневник „Коха Диторе“ . \r\nПо думите на министър,председателя, „Могерини е водила полу-секретен диалог. Ще бъде добре ако осветли ситуацията около този диалог“. \r\nИзданието неуспешно е поискало коментар относно изявлението на Харадинай от пресслужбата на правителството. \r\nПремиерът, в рамките на изказването си, отново е настоял, че вносните мита върху стоките от Сърбия и Босна и Херцеговина няма да бъдат отменени. „Ние вървим към окончателно споразумение със Сърбия. Ако на този етап започнем да правим крачки назад, от нас ще поискат още много такива крачки. Не става дума само за митата, уверявам ви“, е заявил Харадинай. \r\n***  Македонският премиер Зоран Заев е разговарял по телефона със заместник-държавния секретар на САЩ Джон Съливан и е изразил благодарността на Скопие за силната подкрепа на Вашингтон по време на целия процес по прилагане на Преспанския договор, пише  македонският „Фокус“ . \r\nКакто съобщава македонската правителствена служба, Заев е запознал Съливан с дейностите на правителството във връзка с изпълнението на задълженията по окончателното споразумение за разрешаване на различията, описани в резолюциите на Съвета за сигурност на ООН 817 (1993) и 845 (1993), т.е. Договора с Гърция. \r\n„По време на телефонния разговор двамата събеседници се съгласиха, че успешният завършек на Преспанския договор, както и процедурата за ратифициране на Протокола за присъединяване на Република Северна Македония в НАТО, е от изключително значение за двете страни, както и за региона“, отбелязват от Скопие. \r\nМинистър-председателят е подчертал, че Република Северна Македония запазва дългосрочния си и стратегически интерес за по-нататъшното развитие и разширяване на отношенията между двете страни, особено в областта на икономическите отношения. \r\nЗаев и Съливан са споделили взаимния интерес и решимост на двете страни да останат ангажирани с въпросите за мира и стабилността в страната и региона. В тази посока Съливан е изразил своята постоянна подкрепа за споразумението от Преспа и е подчертал, че очаква с нетърпение да приветства Северна Македония като 30-ия член на НАТО. \r\n***  Президентът на САЩ Доналд Тръмп във вторник подписа бюджет, който блокира прехвърлянето на изтребители от ново поколение F-35 в Турция, пише  електронното издание на вестник Protothema . \r\nСпоред подписания от американския държавен глава документ, доставката на изтребителите в Турция ще бъде блокирана, докато държавния секретар и министъра на отбраната на САЩ не представят актуализация на доклада относно закупуването на руски ракетни системи С-400 от Анкара. \r\nВ предишния си доклад до Конгреса Пентагона заяви, че закупуването от Турция на руските ракетни системи С-400 може да доведе до потенциално изваждане на Анкара от програмата за F-35, както и да повлияе на придобиването на други оръжия, включително хеликоптера CH-47F Chinook на Boeing Co., F-16 на Lockheed Martin и хеликоптерите UH-60 Black Hawk. \r\nЗаконопроектът от Конгреса изисква от американските служби да включат подробно описание на плановете за налагане на санкции, ако Турция продължи със системите С-400 съгласно раздел 231 от Закона за противодействие на руското влияние в Европа и Евразия от 2017 г. \r\nКонгресът моли американските секретари да представят доклада до 1 ноември 2019 г. \r\nСъщият бюджет блокира и продажбата на оръжия на охраната на турския президент Реджеп Таийп Ердоган, освен ако държавният секретар Майк Помпео не информира Конгреса, че охраната, обвинена в нападението срещу протестиращите във Вашингтон през май 2017 г., е била изправена пред правосъдието. \r\n***  Посланикът на Русия в Белград Александър Чепурин потвърди на своя „Туитър“, че създаването на зона за свободна търговия между Сърбия и Евразийския съюз е решен въпрос и това трябва да бъде потвърдено само от Междуправителствения съвет, пише  електронното издание на белградския ежедневник „Вечерне новости“ . \r\n„Министърът на икономическото развитие на Русия Максим Орешкин съобщи, че Евразийския междуправителствен съвет скоро ще потвърди решението за създаване на зона на свободна търговия между Евразийския икономически съюз и Сърбия. Следващото заседание на Междуправителствения съвет се очаква в края на април“, написа Чепурин.", "date": "2019.02.20", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/02/20/2625728/stara-zagora-chitalishte-iskra-v-kazanlak-ne-otgovori-na-vaprosite-na-komisiyata-po-kultura-v-obshtinskiya-savet-vav-vrazka-s-upravlenieto-na-imotite-na-kulturnata-institutsiya.html", "text": "Настоятелството на Народно читалище „Искра” не даде отговор на редица поставени питания, свързани с прозрачността на управление на културната институция. Това казаха за  Радио „Фокус”  от Комисията по култура в Общинския съвет, която на свое заседание по този въпрос бе поканила ръководството на читалището. Едни от основните въпроси, които комисията официално отправи на 13 февруари, бяха по отношение на стопанисването на читалищните имоти и получаването на наеми, а именно: Как са били управлявани имотите на улица „Дондуков” 14 и отдадените под наем обекти – бар и кафене – общо 7 имота в центъра на Казанлък, собственост на НЧ „Искра” и как са използвани приходите от тях? \r\n„Така и не стана ясно на каква база читалището формира наемите на имотите си, защо толкова години имотите на ул. „Дондуков” 14 не са доходоносни и как НЧ „Искра” разходва собствените си средства, докато редом с тях получава и държавна субсидия в размер на 189 хил. 48 лв. за 2018 година. Всъщност и останалите читалища на територията на община Казанлък биват субсидирани, като разпределението на субсидията за всички културни институти е на пропорционален принцип от комисия с по един представител от читалище и един от общинска администрация, като всички имат равен глас”, посочиха от Комисията. \r\nВ хода на срещата без отговор остава и въпросът как НЧ „Искра” стопанисва собствените си имоти, някои от които дарени от Недялка Попович. \r\n„Настоятелството отклони отговорите на конкретни въпроси, свързани с възнагражденията им. Съгласно чл. 17 от Закона за народните читалища следва да се има предвид, че председателят е работодател на щатните служители, но не получава възнаграждение. Нещо повече, от ръководството на читалищното настоятелство заявиха, че дори получавали малко пари за заеманите от тях длъжности (постове)\", казаха от Комисията. \r\nПоводът за всички поставени въпроси бе настояването по време на сесия на Общинския съвет от страна на общинските съветници от „БСП – Лява България”, които настояха от общинския бюджет на казанлъчани за 2019 година да се дадат близо 100 хиляди лева на НЧ „Искра” за изграждане на газова инсталация в сградата. Тогава председателят на Комисията по култура пресметна, че през всичките 8 години – от 2010 г. до сега, ако читалището е отдавало 7-те си имота под наем и то при минимален пазарен наем, би си осигурило приходи в размер на 720 хиляди лева. „Това е естественото поведение на един собственик, който притежава имоти и който би ги управляват така, че да получава приходи от тях. Затова задаваме въпроси: Как са се управлявали тези имоти и къде са приходите от тяхното стопанисване? Защото, ако те се били управлявани правилно и икономически ефективно, то средствата от тях биха стигнали не само за изграждане на газова инсталация в сградата на читалището, която е необходима не от вчера и днес, а биха стигнали и за обновление на сградата, и за асфалтиране на паркинга зад читалището, а не гражданите и колите да газят в калта? Освен това, тези средства биха били достатъчни и за подпомагане творческата дейност на формациите към читалище „Искра”, а не повечето от тях да търсят допълнителни спонсори за своите изяви”, бе позицията на председателя на Комисията по култура в Общински съвет – Казанлък. \r\nСлавяна ГАЙДАРОВА", "date": "2019.02.20", "title": "Стара Загора: Читалище „Искра” в Казанлък не отговори на въпросите на Комисията по култура в Общинския съвет във връзка с управлението на имотите на културната институция"}
{"url": "http://www.focus-news.net/news/2019/02/20/2625719/valeri-simeonov-nfsb-podkrepyame-prisaedinyavaneto-na-severna-makedoniya-kam-nato-no-sas-zabelezhki-kam-pravata-na-horata-koito-se-chuvstvat-balgari.html", "text": "Използвам присъствието на Талат Джафери, за да заявим позицията на част от „Обединени патриоти“, на НФСБ, че ще подкрепим присъединяването на Македония към НАТО. Това каза депутатът от „Обединени патриоти“ и лидер на НФСБ Валери Симеонов преди второто гласуване на ратифицирането на Протокола за присъединяване на Северна Македония към Северноатлантическия договор, предаде репортер на  Агенция „Фокус“ . „Искаме да отправим забележки към управлението на Македония за правата на хората, които се чувстват българи, а те не са малко“, заяви той. „Все още тези хора не могат да използват правата и свободите на каквито имат право - на език, на училища“, обяви Валери Симеонов. „Тяхната професионална кариера много често зависи от определението им“, обърна внимание той. „Редно е Македония да коригира поведението си - да се спре с разрушаването на паметници, ако трябва някои паметници да се пренапишат“, посочи лидерът на НФСБ. „Подкрепяме влизането в НАТО с внимание и известно търпение - ще изчакаме как ще се развият процесите на демократизация в страната“, каза още той. \r\nБиляна ИВАНОВА", "date": "2019.02.20", "title": "Валери Симеонов, НФСБ: Подкрепяме присъединяването на Северна Македония към НАТО, но със забележки към правата на хората, които се чувстват българи"}
{"url": "http://www.focus-news.net/news/2019/02/20/2625721/koha-ditore-kosovo-haradinay-tvardi-che-mogerini-e-vodila-tayni-razgovori-mezhdu-prishtina-i-belgrad.html", "text": "Премиерът на Косово Рамуш Харадинай обвини Върховният представител на ЕС за външните работи и политиката на сигурност Федерика Могерини, че е водила тайни разговори между Прищина и Белград, пише  прищинският ежедневник „Коха Диторе“ . \r\nПо думите на министър,председателя, „Могерини е водила полу-секретен диалог. Ще бъде добре ако осветли ситуацията около този диалог“. \r\nИзданието неуспешно е поискало коментар относно изявлението на Харадинай от пресслужбата на правителството. \r\nПремиерът, в рамките на изказването си, отново е настоял, че вносните мита върху стоките от Сърбия и Босна и Херцеговина няма да бъдат отменени. „Ние вървим към окончателно споразумение със Сърбия. Ако на този етап започнем да правим крачки назад, от нас ще поискат още много такива крачки. Не става дума само за митата, уверявам ви“, е заявил Харадинай. \r\nПревод и редакция:", "date": "2019.02.20", "title": "„Коха Диторе“ (Косово): Харадинай твърди, че Могерини е водила тайни разговори между Прищина и Белград"}
{"url": "http://www.focus-news.net/news/2019/02/20/2625722/parlamentat-edinodushno-podkrepi-prisaedinyavaneto-na-severna-makedoniya-kam-nato.html", "text": "Със 140 гласа „за“ парламентът ратифицира Протокола към Северноатлантическия договор за присъединяване на Р Северна Македония, предаде репортер на  Агенция „Фокус“ . „За“ гласуваха ГЕРБ, „Обединени патриоти“, ДПС, „Воля“ и независимите депутати. Ратификацията мина без гласовете и присъствието на левицата в пленарна зала. В парламента присъства председателят на Събранието Талат Джафери. Протоколът към договора беше подписан на 6 февруари в Брюксел. Поканата към Северна Македония за присъединяване дойде след разрешаването на спора с Гърция за името на страната и подписването на Преспанския договор на 17 юни 2018 година. На 11 януари Събранието в Скопие завърши процедурата за изменение на Конституцията на страната, а на 25 януари двустранното споразумение беше ратифицирано от гръцкия парламент. На 15 януари 1992 година България първа призна официално независима Македония, а на 1 август 2017 година беше подписан Договорът за добросъседство между двете страни. Протоколът към Северноатлантическия договор ще влезе в сила след като всяка от страните уведоми САЩ като депозитар за изпълнението на вътрешните процедури. Република Северна Македония ще стане 30-ият член на НАТО. \r\nБиляна ИВАНОВА", "date": "2019.02.20", "title": "Парламентът единодушно подкрепи присъединяването на Северна Македония към НАТО"}
{"url": "http://www.focus-news.net/news/2019/02/20/2625732/pazardzhik-okrazhniyat-sad-shte-gleda-delo-za-palezh-na-tri-sgradi-v-peshtera.html", "text": "Окръжният съд ще гледа дело за палеж на сгради, съобщи за  Радио „Фокус“ - Пазарджик  Маринела Георгиева от администрацията на Съда. Тя обясни, че Апелативен съд - Пловдив е отменил оправдателната присъда, постановена по отношение на Николай Янков и е върнал делото за ново разглеждане от друг състав на съда. Срещу подсъдимия е повдигнато обвинение за това, че на 26 септември 2016 година в град Пещера е запалил 3 жилищни сгради на обща стойност 23 108 лева, в резултат на което са настъпили значителни вреди за собствениците им. Началото на съдебното заседание е в 14.00 часа, а докладчик е съдия Коста Стоянов. \r\nВаня НИКОЛОВА", "date": "2019.02.20", "title": "Пазарджик: Окръжният съд ще гледа дело за палеж на три сгради в Пещера"}
{"url": "http://www.focus-news.net/news/2019/02/20/2625731/plovdiv-zhitelite-na-5-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на 5 села в Пловдивска област са с нарушено водоподаване. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са населените места Брестник, Брани поле, Ведраре и Червен, а в село Марково водоподаването е частично нарушено. Не е посочен краен срок за възстановяване на нормалното водоподаване към засегнатите абонати. \r\nС нарушено водоподаване днес са също живущите в кв. „Долни Воден“ в Асеновград, както и домакинствата в района на улиците „Изток“, „Балкан“, „Петьофи и бул. „Пещерско шосе“ в Пловдив. Екипите на водоснабдителното дружество отстраняват авария също в кв. „Остромила“ и в района на блок № 262 в кв. „Тракия“ на областния град. \r\nТони МИХАЙЛОВ", "date": "2019.02.20", "title": "Пловдив: Жителите на 5 села в Пловдивска област са с нарушено водоподаване заради аварии"}
{"url": "http://www.focus-news.net/news/2019/02/20/2625733/veliko-tarnovo-s-14-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 305 см, а температурата на водата 5.4 градуса. Времето ще е слънчево. Още сутринта в Дунавската ще се появи до умерен запад-северозападен вятър. Максималните температури ще са предимно между 12° и 17°, в Свищов – 16°.", "date": "2019.02.20", "title": "Велико Търново: С 14 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/20/2625736/targovishte-zadarzhani-sa-tri-tovarni-avtomobila-prevozvashti-180-kubika-nezakonen-darven-material-v-zemlishteto-na-selo-razdeltsi.html", "text": "Задържани са три товарни автомобила, превозващи 180 кубика незаконен дървен материал в землището на село Разделци. Това съобщиха от  ОДМВР - Търговище . Около 17.00 часа на 19 февруари в землището на с. Разделци, община Антоново, е извършена полицейска проверка на два товарни автомобила, движещи се в посока към гр. Попово. Става дума за: влекач „ДАФ“ с търговищка регистрация с полуремарке-фирмена собственост, управляван от 51-годишен мъж от гр. Златарица, както и влекач „Скания“ с ремарке „Кьотел“ с търговищка регистрация – също фирмена собственост, управляван от 30-годишен мъж от с. Долно Козарево, община Омуртаг. В с. Разделци е извършена проверка и на трети автомобил – влекач „ДАФ“ с полуремарке „ЛАК“ с търговищка регистрация – собственост на мъж от с. Трескавец. Установено е, че трите товарни автомобила превозват общо 180 пространствени кубични метра дърва за огрев от вида „акация“ с нередовни превозни билети. По случая е образувано досъдебно производство по описа на РУ-Омуртаг.", "date": "2019.02.20", "title": "Търговище: Задържани са три товарни автомобила, превозващи 180 кубика незаконен дървен материал в землището на село Разделци"}
{"url": "http://www.focus-news.net/news/2019/02/20/2625737/burgas-16-godishno-momche-e-postradalo-pri-intsident-s-gazov-pistolet-v-zhk-izgrev.html", "text": "16-годишно момче е с повърхностно нараняване в областта на главата след инцидент с газов пистолет. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. В 9.48 часа е получено съобщение за инцидент, който е възникнал в района на бл. 55, вх. 5 в ж.к. „Изгрев“, при който 16-годишно момче от Бургас е пострадало. Според неговите обяснения, заедно с друг негов приятел, малко по-рано в градинка в к-с „Изгрев“ намерили газов пистолет и докато са се опитвали да го приведат в действие, оръжието е гръмнало, като е нанесло повърхностно нараняване в областта на лявата половина на главата на момчето. Към момента медиците са дали мнение, че се касае за повърхностно нараняване без опасност за живота. Момчето е откарано към бургаска болница. \r\nДеница ДИМИТРОВА", "date": "2019.02.20", "title": "Бургас: 16-годишно момче е пострадало при инцидент с газов пистолет в ж.к. „Изгрев“"}
{"url": "http://www.focus-news.net/news/2019/02/20/2625725/predsedatelyat-na-ns-tsveta-karayancheva-s-podkrepata-si-za-prisaedinyavane-na-severna-makedoniya-kam-nato-pokazahme-gotovnost-da-prodalzhim-da-reshavame-problemite-v-regiona.html", "text": "С днешната ратификация българското Народно събрание показа готовността на българската държава да продължи да решава проблемите на региона и да се грижи за сигурността и тук, и в Европа. Това каза на брифинг председателят на НС Цвета Караянчева след ратифицирането на Протокола за присъединяване на Северна Македония към НАТО, предаде репортер на  Агенция „Фокус“ .  \r\n„България и Северна Македония могат да се гордеят с договора за приятелство и сътрудничество, който подписаха - така показахме, че търсим допирните точки и точките на съгласие и така можем да бъдем по-силни“, заяви Караянчева. Тя посочи, че европейската политика на Западните Балкани по време на Българското председателство на Съвета на ЕС се оказва полезен ход не само за България, но и за Балканите. „Балканите дълго време бяха нарицателно за конфронтация, но примерът, който ние дадохме, потвърди категорично общата ни решителност да работим за мир, стабилност и суверенитет. Поздравявам Република Северна Македония и за подписване на Преспанското споразумение – това показва необратимост на евроатлантическите процеси, които се развиват в региона. Така показахме, че заедно можем да намираше решения за приоритетите, които България набеляза в своето европредседателство“, каза още Караянчева. \r\nЦветилена СИМЕОНОВА", "date": "2019.02.20", "title": "Председателят на НС Цвета Караянчева: С подкрепата си за присъединяване на Северна Македония към НАТО показахме готовност да продължим да решаваме проблемите в региона"}
{"url": "http://www.focus-news.net/news/2019/02/20/2625735/ria-novosti-petro-poroshenko-obyavi-che-lichno-e-iznasyal-zaginalite-ot-maydana.html", "text": "Президентът на Украйна Петро Порошенко заяви, че лично е изнасял телата на загиналите по време на събитията на Майдана, предава  РИА Новости , като се позовава на видеоклип от негово изказване, публикуван от журналистката Татяна Висоцкая в Youtube. \r\nВ рамките на изказване на мероприятие в Ивано-Франковск, посветено на тази тема, Порошенко заяви, че е бил в епицентъра на събитията. \r\n„Точно преди пет години моят ден започна така. Минах през Мариинския парк, отивах към Върховната рада, беше към 9 часа. Видях побратимите ми от 14-ата стотица на Самоотбраната на Майдана. Спрях, поговорихме си. Те се обърнаха за помощ към мен, защото по тях са стреляли“, разказа той. \r\nПо думите на Порошенко, пред очите му са ранили 11 човека, а след това той е носил телата на загиналите към Дома на офицерите. \r\n„Тези минути и този ден ще ги помня цял живот“, добави той. \r\nНа свой ред, в коментара си под видеото Висоцкая изразява крайно негодувание от речта на президента. По нейното мнение, Порошенко преувеличава своята роля в събитията и се опитва „да пренапише историята“. \r\nПревод и редакция:", "date": "2019.02.20", "title": "РИА Новости: Петро Порошенко обяви, че „лично е изнасял“ загиналите от Майдана"}
{"url": "http://www.focus-news.net/news/2019/02/20/2625738/d-r-mariya-radoykova-mbal-gotse-delchev-nyama-novoprieti-patsienti-s-morbili-v-bolnitsata.html", "text": "Няма новоприети пациенти с морбили в болницата. Това съобщи за  Радио „Фокус“ – Пирин  директорът на МБАЛ – Гоце Делчев д-р Мария Радойкова. Тя добави, че са изписани две деца с морбили като днес ще стане ясно кога ще бъдат изписани и другите две деца „Те постъпиха след първите две, като състоянието им е добро“, посочи д-р Мария Радойкова. Директорът каза още, че до този момент няма констатирали проблеми и новонастанени лица, при които да е установено заболяването. \r\nДенис НИКИФОРОВ", "date": "2019.02.20", "title": "Д-р Мария Радойкова, МБАЛ – Гоце Делчев: Няма новоприети пациенти с морбили в болницата"}
{"url": "http://www.focus-news.net/news/2019/02/20/2625739/predsedatelyat-na-bsp-korneliya-ninova-shte-dade-preskonferentsiya-v-tsentralata-na-partiyata.html", "text": "Председателят на БСП Корнелия Нинова ще даде пресконференция. Това съобщиха от пресцентъра на  НС на БСП . Събитието ще се проведе от 14.30 часа в централата на партията на ул. „Позитано” № 20.", "date": "2019.02.20", "title": "Председателят на БСП Корнелия Нинова ще даде пресконференция в централата на партията"}
{"url": "http://www.focus-news.net/news/2019/02/20/2625741/varna-32-godishen-mazh-e-zadarzhan-za-grabezh-na-mobilen-telefon-ot-dete.html", "text": "32-годишен е задържан за грабеж на мобилен телефон от малолетно момче. Това съобщиха за  Радио „Фокус“ – Варна  от ОДМВР – Варна. На 18 февруари е постъпил сигнал за грабеж на мобилен телефон, собственост на малолетно момче, извършен в жк. „Вл. Варненчик“. След проведени оперативно-издирвателни дейности и действия по разследване на случая е установено, че извършител на деянието е 32-годишен мъж с инициали Г.Г. от Варна. По случая е образувано досъдебно производство, уведомен е прокурор от Районна прокуратура – Варна. Мъжът е задържан за срок до 24 часа.", "date": "2019.02.20", "title": "Варна: 32-годишен мъж е задържан за грабеж на мобилен телефон от дете"}
{"url": "http://www.focus-news.net/news/2019/02/20/2625734/d-r-ognyan-mitev-mbal-blagoevgrad-stabilno-e-sastoyanieto-na-patsientite-s-morbili-koito-sa-nastaneni-za-lechenie-v-bolnitsata.html", "text": "Стабилно е състоянието на пациентите с морбили, които са настанени за лечение в болницата. Това каза за  Радио „Фокус“ – Пирин  д-р Огнян Митев, директор на Многопрофилната болница за активно лечение в Благоевград. Той посочи, че в болницата няма тежки случаи на морбили. По думите му екипът на болницата се е справил и с по-тежките случаи от миналата седмица като към днешна дата няма място за притеснение. Според директора на болницата 27-годишният мъж, който беше настанен в Реанимация, а след това върнат в Инфекциозно отделение, се е подобрил. \r\nДенис НИКИФОРОВ", "date": "2019.02.20", "title": "Д-р Огнян Митев, МБАЛ – Благоевград: Стабилно е състоянието на пациентите с морбили, които са настанени за лечение в болницата"}
{"url": "http://www.focus-news.net/news/2019/02/20/2625729/talat-dzhaferi-predsedatel-na-sabranieto-na-severna-makedoniya-blagodarim-na-balgariya-za-bezrezervnata-podkrepa-za-nasheto-evroatlantichesko-badeshte.html", "text": "Благодарим на България за безрезервната подкрепа за нашето евроатлантическо бъдеще. Това каза на брифинг председателят на Събранието на Република Северна Македония Талат Джафери след ратифицирането на страна на българския парламент на Протокола за присъединяване на Северна Македония към НАТО, предаде репортер на  Агенция „Фокус“ . „Искам да изразя удоволствието си и честта, че днес бях поканен да присъствам на ратификацията на този протокол. Искам да благодаря от името на Северна Македония за безрезервната подкрепа за нашето евроатлантическо бъдеще“, заяви Джафери. \r\nТой посочи, че подписаният между двете държави договор за приятелство и добросъседство вече дава резултат. „Успяхме да подпишем и договора с Гърция, който реши един многогодишен спор. Все пак победи разумът, победи визията“, заяви той. „От толкова години чакане за присъединяване в НАТО, НАТО за нас стана реалност с ратифицирането на протокола от всички страни-членки“, каза още Джафери и благодари на България за подкрепата ѝ по време на Българското председателство на съвета на ЕС. „Така гарантираме мир и стабилност за всички наши граждани“, заяви той. \r\nЦветилена СИМЕОНОВА", "date": "2019.02.20", "title": "Талат Джафери, председател на Събранието на Северна Македония: Благодарим на България за безрезервната подкрепа за нашето евроатлантическо бъдеще"}
{"url": "http://www.focus-news.net/news/2019/02/20/2625740/dzhon-salivan-prespanskiya-dogovor-shte-otklyuchi-ikonomicheski-polzi-za-gartsiya-i-shte-zatvardi-rolyata-y-kato-stalb-na-stabilnostta-na-balkanite.html", "text": "Заместник-държавния секретар на САЩ Джон Съливан е говорил с външния министър на Гърция Йоргос Катругалос по телефона, за да го поздрави за скорошното назначение и да приветства ратифицирането на Преспанския договор и Протокола за приемане на Северна Македония в НАТО от гръцкия парламент, предава  електронното издание на вестник Kathimerini . \r\nСпоред изявление на Държавния департамент от вторник, „Съливан похвали лидерството на гръцкото правителство и смелостта в преследването на решение на този въпрос, който ще отключи икономически ползи за Гърция и ще затвърди ролята на Гърция като стълб на стабилността в Източното Средиземноморие и Балканите“. \r\n„Заместник-секретарят подчерта силната подкрепа на САЩ за споразумението, тъй като това е историческа възможност за повишаване на сигурността и просперитета в целия регион“, се казва в изявлението. \r\nПревод и редакция:", "date": "2019.02.20", "title": "Джон Съливан: Преспанския договор ще отключи икономически ползи за Гърция и ще затвърди ролята й като стълб на стабилността на Балканите"}
{"url": "http://www.focus-news.net/news/2019/02/20/2625730/premierat-boyko-borisov-blagodarim-na-parlamenta-i-deputatite-za-ratifikatsiyata-na-dogovora-za-prisaedinyavane-na-severna-makedoniya-kam-nato.html", "text": "Благодарим на парламента и депутатите за ратификацията на договора за присъединяване на Северна Македония към НАТО. Това каза министър-председателят Бойко Борисов по време на редовно правителствено заседание, предаде репортер на  Агенция „Фокус“ . „Ратифицирахме договора за Северна Македония, много усилия положихме, да благодарим на парламента и депутатите за това мъдро решение“, заяви премиерът Борисов.  \r\nДаяна ДЮЛГЕРОВА", "date": "2019.02.20", "title": "Премиерът Бойко Борисов: Благодарим на парламента и депутатите за ратификацията на договора за присъединяване на Северна Македония към НАТО"}
{"url": "http://www.focus-news.net/news/2019/02/20/2625742/komisar-mariya-gabriel-61-ot-grazhdanite-se-strahuvat-ot-manipulirane-na-izbori-chrez-kiberataki.html", "text": "В днешната цифрова реалност, с бурното развитие на технологиите, рискът от намеса и манипулация в изборния процес е по-висок. Ето защо е нужно да не отслабваме усилията в борбата с дезинформацията и киберзаплахите, за да предотвратим всякакви манипулации. Това може да се случи само ако работим заедно: държавите членки, институциите на ЕС и частния сектор. Това заяви комисарят по цифровата икономика и общество Мария Габриел при откриването на конференция в Брюксел, посветена на подобряването на кибернетичната устойчивост на изборите, която даде възможност  три месеца преди изборите за Европейски парламент да бъдат обсъдени със заинтересованите страни действия за осигуряване на демократичния изборен процес, предава  Представителството на ЕК в България . \r\nБългарският еврокомисар посочи данни от проучване на Евробарометър, според които 61% от гражданите са загрижени за манипулирането на изборите чрез кибератаки. Заплахите приемат различни форми, вариращи от проникване в системи до кампании за дезинформация или манипулиране на лични данни.  \r\n„Ние сме наясно с тези рискове и продължаваме да действаме чрез всеобхватен подход за гарантиране на изборния процес. Много е важно да се тестват всички механизми и процедури. Предстои да направим упражнение с Европейската агенция за киберсигурност ENISA и Европейския парламент, за да тестваме някои от препоръките за киберсигурност на технологиите, свързани с изборния процес. Това ще даде възможност за оценка на плановете, политиките и процедурите, въведени от държавите-членки“, заяви Мария Габриел.  \r\nТя наблегна на ключовата роля на държавите членки, политическите партии и организатори на кампании в осигуряването на мрежите и информационните системи, използвани за избори. В зората на европейските избори според нея е наложително да се гарантира, че социалните медии не се използват за разпространение на дезинформация.  \r\nПо отношение на дезинформацията, българският еврокомисар изрази очакването си онлайн платформите и рекламодателите да прилагат Кодекса за добри практики, в който мерките варират от прозрачност в политическата реклама до закриване на фалшиви сметки и демонетизиране на доставчици на дезинформация. Всеки месец до изборите Мария Габриел ще изнася резултатите от месечните доклади на подписалите кодекса, за да се оцени напредъка и да се предприемат допълнителни стъпки при необходимост. Освен това между институциите на ЕС и държавите-членки се разработва специална система за ранно предупреждение, която да улеснява обмена на данни и анализите на кампаниите за погрешна информация с една единствена цел: да докладва за потенциалните заплахи в реално време.  \r\nОтдел \"Преса и медии\"  \r\nПредставителство на ЕК в България", "date": "2019.02.20", "title": "Комисар Мария Габриел: 61% от гражданите се страхуват от манипулиране на избори чрез кибератаки"}
{"url": "http://www.focus-news.net/news/2019/02/20/2625745/burgas-diskusiyata-narkotitsite-risk-za-badeshteto-shte-ima-vtoro-izdanie-v-burgas.html", "text": "Втора част на дискусията „Наркотиците – риск за бъдещето“ ще се проведе следващата седмица. Инициативата на народните представители от ГЕРБ - Бургас продължава със среща в широк формат в Морско казино - Бургас на 25 февруари от 17.00 часа. Това съобщиха от пресцентъра на  ПП ГЕРБ . \r\nТози път фокусът на форума е насочен към родителите и техните деца, които живеят в динамична среда и често се сблъскват с темата за наркотичните вещества и тяхното вредно влияние.  \r\nВ дискусията ще участват представители на Областна управа - Бургас, Община Бургас, прокуратурата, учебни заведения в града, представители на ОДМВР - Бургас, специалисти от Център за психично здраве, Общински съвет по наркотичните вещества и др. Сред акцентите в програмата са ролята на семейството и родителите за справянето със зависимост, рискове в употребата на анаболни стероиди и др.", "date": "2019.02.20", "title": "Бургас: Дискусията „Наркотиците-риск за бъдещето“ ще има второ издание в Бургас"}
{"url": "http://www.focus-news.net/news/2019/02/20/2625726/kyustendil-okrazhna-prokuratura-shte-vnese-iskane-za-postoyanen-arest-na-19-godishniya-mladezh-zadarzhan-za-ubiystvo-pri-masovoto-sbivane-v-grada.html", "text": "Окръжна прокуратура ще внесе искане за постоянен арест на 19-годишния младеж, задържан за убийство при масовото сбиване в града. Предстои внасяне в Окръжен съд – Кюстендил на искане за постоянна мярка „Задържане под стража” за обвинения в убийство 19-годишен младеж. Това съобщи за  Радио „Фокус” – Кюстендил  прокурор Марияна Сиракова, говорител на Окръжна прокуратура – Кюстендил. По думите ѝ искането ще бъде внесено до обяд в Съда. Дежурният съдия трябва да се запознае с материалите и да насрочи час за делото, на което да бъде разгледано искането. „Фокус” припомня , че Окръжна прокуратура привлече като обвиняем задържаният 19-годишен младеж за умишлено убийство и опит за умишлено умъртвяване на повече от едно лице при масово сбиване в Кюстендил. Младежът е задържан първоначално за 24 часа, със заповед на началника на Районно управление на МВР – Кюстендил. Задържането е удължено с прокурорско постановление до 72 часа. Изготвено е и постановление, с което на задържаното лице е наложена забрана за напускане пределите на страната. \r\nВенцеслав ИЛЧЕВ", "date": "2019.02.20", "title": "Кюстендил: Окръжна прокуратура ще внесе искане за постоянен арест на 19-годишния младеж, задържан за убийство при масовото сбиване в града"}
{"url": "http://www.focus-news.net/news/2019/02/20/2625746/veliko-tarnovo-noviyat-svetofar-na-ul-krakov-shte-raboti-samo-po-neobhodimost.html", "text": "Новият светофар, монтиран на кръстовището на улиците „Краков“, „Арх. Георги Козаров“ и подхода към новия хипермаркет на „Кауфланд“, ще работи по необходимост – при интензивен трафик, затруднения при преминаване през пресечката или при пресичане на пешеходците и др. Това съобщиха от пресцентъра на  Община Велико Търново . Уредбата е закупена от фирмата инвеститор, а осигуряването ѝ бе изискано със строителното разрешение, във връзка с безопасността на движението и най-вече на хората, които ще пресичат пеша.  \r\nПри пробите тази седмица стана ясно, че светофарът помага за контрола върху трафика и не създава затруднения. Комисия, специално назначена от кмета на старопрестолния град Даниел Панов, следеше на място работата на уредбата и влиянието ѝ върху организацията на движението. Режимите на светофара са изготвени както след наблюденията на място, така и чрез анализ на трафика в различните моменти от денонощието благодарение на постъпващия в реално време сигнал от видеокамерите на кръстовището. \r\nЗаради очаквания засилен трафик след отварянето на хипермаркета и предвид близостта на пътен възел „Качица“, светофарната уредба няма да работи, а регулирането на движението ще се извършва от полицаи. Впоследствие светлинните трафик устройства ще работят при необходимост и според предписанията на „Пътна полиция“.", "date": "2019.02.20", "title": "Велико Търново: Новият светофар на ул. „Краков“ ще работи само по необходимост"}
{"url": "http://www.focus-news.net/news/2019/02/20/2625747/d-r-bozhidar-velev-upravitel-na-bolnitsata-v-razlog-14-detsa-ostavat-pod-karantina-v-lechebnoto-zavedenie-kato-pri-tyah-ne-e-ustanoveno-zabolyavaneto-morbili.html", "text": "14 деца остават под карантина в лечебното заведение като при тях не е установено заболяването морбили. Това каза за  Радио „Фокус“ – Пирин  д-р Божидар Велев, управител на болницата в Разлог. Той добави, че според него не би следвало вече да бъдат под карантина. Причината е, че пациентите, които се лекуват от морбили в други болници остават за лечение по пет дни и след, което биват изписвани. Това се случва, когато премине обривът. „Изпратих писмо до Министерство на здравеопазването с питане как да процедираме, защото децата в отделението нямат изразени обриви, чувстват се здрави и както те, така и родителите им искат да бъдат изписани“, каза д-р Божидар Велев. Той каза още, че педиатрите от отделението също са на мнение, че децата трябва да бъдат освободени от болницата. „Въпреки това чакаме да получим отрицателни резултати от взетите проби като се надяваме до края на седмицата това да се случи“, коментира д-р Велев. Директорът добави, че след като болницата е под карантина не се приемат нови пациенти. \r\nДенис НИКИФОРОВ", "date": "2019.02.20", "title": "Д-р Божидар Велев, управител на болницата в Разлог: 14 деца остават под карантина в лечебното заведение, като при тях не е установено заболяването морбили"}
{"url": "http://www.focus-news.net/news/2019/02/20/2625749/dobrich-obshtinata-ima-stanovishte-otnosno-varnatoto-sas-zapoved-na-oblastniya-upravitel-reshenie-na-obshtinskiya-savet-otnosno-aktualizatsiya-na-naredbata-za-mestni-danatsi-i-taksi.html", "text": "Общината има становище относно върнатото със заповед на областния управител на Добрич Красимир Кирилов решение на Общинския съвет относно актуализация на Наредбата за местни данъци и такси, предаде кореспондент на  Радио „Фокус” – Варна . „Много ясно ще заявим, че за нас това категорично не е правилно и ние не приемаме това твърдение и становище. Може би юристите на Областна администрация са решили да тълкуват закона по един по-различен начин, но пък ние го тълкуваме точка по точка. Включително имаме и писмо от Националното сдружение на общините в Република България, изпратено до ОбС - Добрич, което подкрепя нашето становище. Съгласно Чл.20 от ЗНА (Закон за нормативните актове) предварителна оценка на въздействието на нормативния акт, която е частична и цялостна, се извършва при изработването на закон, кодекс и подзаконов нормативен акт на Министерския съвет. А извън тези случаи, цялостна, предварителна оценка на въздействието може да се извършва по преценка на съставителя на проекта“, заяви кметът Йордан Йорданов. По думите му това автоматично означава, че Общината не е длъжна по закон да има такава оценка и актуализацията на Наредбата за местни данъци и такси е съвсем законна. Йордан Йорданов допълни, че не е налице прекъсване на събираемостта на местни данъци и такси, няма и да има според някои спекулации. \"Продължава събираемостта по график и изпълняването на общинския бюджет\", допълни кметът. Със заповед на областния управител са върнати за ново разглеждане приетите изменения и допълнения в Наредбата за определяне размера на местните данъци и такси, гласувани от Общинския съвет на Добрич на 29 януари тази година. Мотивите за връщането: „Не е спазен срокът - не по-кратък от 30 дни, за публикуване на проекта на нормативния акт с мотиви за предлагането му, доклад и предварителна оценка за въздействие му“. \r\nЖулиета НИКОЛОВА", "date": "2019.02.20", "title": "Добрич: Общината има становище относно върнатото със заповед на областния управител решение на Общинския съвет относно актуализация на Наредбата за местни данъци и такси"}
{"url": "http://www.focus-news.net/news/2019/02/20/2625750/protothema-ispanski-voenen-korab-naredi-na-britanski-plavatelni-sadove-da-izlyazat-ot-teritorialnite-vodi-na-gibraltar.html", "text": "Испански военен кораб, с хора на оръдията, нареди на търговски плавателни съдове да напуснат британските териториални води на Гибралтар, съобщи британското издание Metro. Екипажът на военния кораб може да бъде чут в аудиозапис на радиообмен, в който казват на закотвените край Гибралтар кораби да „напуснат испанските териториални води“. В отговор на инцидента бяха разположени кораби на кралския британски флот, предава  електронното издание на гръцкия вестник Protothema . \r\nВпоследствие корабите, на които е било наредено да се преместят, са получили нареждане да останат на местата си от пристанищната администрация на Гибралтар. \r\nГоворител на правителството на Нейно величество на Гибралтар определи действията на испанската флота като „глупави“. „Има само измислена стойност на тези глупави игри, играни от онези, които не приемат неоспоримия британски суверенитет над водите около Гибралтар, признати от целия свят в Конвенцията на ООН за морското право“, каза говорителят. \r\nПревод и редакция:", "date": "2019.02.20", "title": "Protothema: Испански военен кораб нареди на британски плавателни съдове да излязат от териториалните води на Гибралтар"}
{"url": "http://www.focus-news.net/news/2019/02/20/2625752/nsi-prez-chetvartoto-trimesechie-na-2018-g-1-0954-hil-balgari-sa-realizirali-turisticheski-patuvaniya-ot-koito-841-sa-v-ramkite-na-stranata.html", "text": "През четвъртото тримесечие на 2018 г. 1 095.4 хил. български граждани са реализирали туристически пътувания. Това сочи  статистика на Националния статистически институт (НСИ) . Преобладаващата част от тях - 84.1%, са пътували само в страната, 14.5% - само в чужбина, а 1.4% са пътували както в страната, така и в чужбина. В сравнение със същото тримесечие на 2017 г. общият брой на пътувалите лица на възраст 15 и повече навършени години се понижава със 17.6%. \r\nПрез четвъртото тримесечие на 2018 г. най-много са пътували българите на възраст 25 - 44 години - 469.2 хил., или 42.8% от всички пътували лица. Във всички възрастови групи преобладава относителният дял на пътуванията в страната, като най-висок е този дял при лицата на възраст 15 - 24 години - 90.1% от пътувалите в тази възрастова група. При пътуванията в чужбина делът на пътувалите лица на възраст 45 - 64 години е най-голям - 16.7% от пътувалите в съответната възрастова група.  \r\n По-голямата част от туристическите пътувания на лицата на възраст 15 и повече навършени години в страната са били с цел „посещение на близки“, докато тези, реализирани в чужбина, са за „почивка и екскурзия“, посочени съответно от 49.9 и 52.0% от тях. \r\nПрез четвъртото тримесечие на 2018 г. като самостоятелни са били регистрирани 1 388.6 хил., или 92.3% от общия брой лични пътувания. Относителният дял на самостоятелните пътувания без резервация в страната е 95.2%, а на тези в чужбина - 71.6%. \r\nВ структурата на разходите по видове с най-голям относителен дял в страната са тези за храна - 38.9%, докато в чужбина са разходите за транспорт - 41.9%. \r\nПрез четвъртото тримесечие на 2018 г. средният разход при пътуване с лична цел на едно лице на възраст 15 и повече навършени години е 161.57 лв. в страната и 515.11 лв. в чужбина. \r\nСъщевременно разходите на едно лице за професионално пътуване са средно 154.92 лв. в страната и 1 192.41 лв. в чужбина.", "date": "2019.02.20", "title": "НСИ: През четвъртото тримесечие на 2018 г. 1 095.4 хил. българи са реализирали туристически пътувания, от които 84.1% са в рамките на страната"}
{"url": "http://www.focus-news.net/news/2019/02/20/2625754/burgas-informatsionen-forum-na-tema-iskash-biznesat-ti-da-rastei-nie-imame-eksperti-i-nou-hau-shte-se-provede-v-kulturen-tsentar-morsko-kazino-na-7-mart.html", "text": "Европейската банка за възстановяване и развитие (ЕБВР), в партньорство с Министерството на икономиката и Община Бургас, организира информационен форум на тема „Искаш бизнесът ти да расте? Ние имаме експерти и ноу-хау“. Това съобщиха от пресцентъра на  Община Бургас . Той ще се проведе в зала „Петя Дубарова“ на Културен център „Морско казино“ на 7 март 2019 г., с начало в 10.00 часа. За участие са поканени представители на всички малки и средни компании от Бургас и региона. Целта на форума е те да се запознаят с възможностите, които дава програмата „Подкрепа за малкия бизнес“ на ЕБВР. Чрез нея фирмите могат да търсят и получат експертна помощ за развитие и растеж в различни области, като стратегия, маркетинг, финансов мениджмънт, енергийна ефективност и др. „За година програмата е подкрепила реализацията на 25 проекта, почти толкова очакват одобрение. По-голяма част от реализираните проекти са в София, затова организираме информационни форуми в страната, да могат повече фирми да научат за програмата и да се възползват от възможностите, които тя дава“, съобщи мениджърът на програмата за България Мирослав Стоянов. Предприемачи, завършили успешно проект по програмата, ще споделят личния си опит от процеса на кандидатстване, одобрение и изпълнение по време на форума. Екипът, който управлява програмата „Подкрепа за малкия бизнес“ на ЕБВР, ще даде практически съвети и напътствия за успешно участие. Представители на Министерството на икономиката и Изпълнителната агенция за насърчаване на малките и средни предприятия ще запознаят присъстващите с мерките за подпомагане на малкия бизнес и възможностите, които предоставя Оперативна програма „Иновации и конкурентоспособност 2014-2020“. Община Бургас ще представи своята политика за насърчаване на предприемачеството. Представители на бизнеса от Бургас и региона ще имат възможност да разкажат за предизвикателствата, които срещат в ежедневието си и да потърсят диалог с институциите, от които зависи решаването на проблемите им. Участието във форума е безплатно, но е необходима регистрация на a.baklova@vando.bg. Срок за регистрация: 22 февруари 2019 г.", "date": "2019.02.20", "title": "Бургас: Информационен форум на тема „Искаш бизнесът ти да расте? Ние имаме експерти и ноу-хау“ ще се проведе в Културен център „Морско казино“ на 7 март"}
{"url": "http://www.focus-news.net/news/2019/02/20/2625743/petya-dobreva-sayuz-na-farmatsevtite-sliven-podkrepyame-iskaniyata-na-stachniya-komitet-no-protestirame-simvolichno-za-da-ne-oshtetim-patsientite.html", "text": "Фармацевти ще протестират в града в знак на съпричастност с исканията за реформи в сектора, предпазване от корпоративни интереси, както и за подпомагане за въвеждането на новата верификация за лекарствата. Това съобщи пред  Радио „Фокус“ – Сливен  Петя Добрева, председател на Съюза на фармацевтите в Сливен. По думите ѝ фармацевтите ще протестират символично на работните си места в аптеките, облечени в жълти жилетки и с разпечатани искания. „Не можем да си позволим да затворим аптеките, защото това означава да ощетим пациентите, затова протестът е символичен“, заяви Петя Добрева. \r\nВ протеста ще се включат аптеките, които не са част от големи вериги. В Сливен те са 15, седем са в Нова Загора, по една в Кортен, Твърдица и частните аптеки в Котел. Общо аптеките в областта са 42, като по-голямата част от тях са собственост на големи вериги. \r\nСпоред Петя Добрева решението на проблема във фармацевтичния сектор трябва да се търси чрез изработване на национална дългосрочна стратегия, като се започне с въвеждане на електронната рецепта. \r\nЛюдмила ЙОРГОВА", "date": "2019.02.20", "title": "Петя Добрева, Съюз на фармацевтите - Сливен: Подкрепяме исканията на стачния комитет, но протестираме символично, за да не ощетим пациентите"}
{"url": "http://www.focus-news.net/news/2019/02/20/2625748/evgeni-marinov-regionalna-farmatsevtichna-kolegiya-veliko-tarnovo-okolo-50-ot-aptekite-v-oblastta-mogat-da-zatvoryat-vrati-v-znak-na-protest.html", "text": "Около 50% от аптеките в областта могат да затворят врати днес в знак на протест. Това съобщи за  Радио „Фокус“ – Велико Търново  Евгени Маринов, председател на Регионалната фармацевтична колегия. Той подчерта, че протестът не е организиран. Решението дали аптеките ще затворят ще се взема от управителите по места. Затова и конкретен брой на фармацевтите, които ще изразят недоволството си, не може да се каже. Евгени Маринов посочи, че повече от половината от аптеките в областта са потърпевши от въвеждането на новите системи. Това са именно малките аптеки. „Проблемът е там, че за да се усети един такъв протест, трябва да затворят големите вериги, което няма да се случи. Дори и фармацевтите да са на това мнение и да искат да го изразят по този начин няма да им се даде това право. Мисля, че процентът на малките аптеки в нашия регион е около 50%. Те могат да хлопнат врати, ако решат, но това е лично решение на управителя“, добави Евгени Маринов. \r\nПричините за недоволството на фармацевтите са четири нови системи, които трябва да бъдат въведени. Това са регламентите за верификация на медикаментите, за следене на реекспортните лекарства, въвеждането на нов софтуер по системата към НАП, както и създаването на електронна рецепта. \r\nНадежда КРЪСТЕВА", "date": "2019.02.20", "title": "Евгени Маринов, Регионална фармацевтична колегия - Велико Търново: Около 50% от аптеките в областта могат да затворят врати в знак на протест"}
{"url": "http://www.focus-news.net/news/2019/02/20/2625744/blagoevgrad-nad-40-ot-aptekite-v-oblastta-sa-zatvoreni-v-znak-na-protest-na-farmatsevtite-sreshtu-vavezhdaneto-na-mnogo-sistemi-navednazh.html", "text": "Над 40% от аптеките в област Благоевград са затворени в знак на протест на фармацевтите срещу въвеждането на много системи наведнъж. Това каза за  Радио „Фокус“ – Пирин  д-р Константин Качулев, председател на Регионална фармацевтична колегия (РФК) - Благоевград. По думите му в областта днес няма да работят около 50 аптеки. „А иначе аптеките, които протестират в цялата страна са над 700. По последни данни броят е 762 като очакваме, че ще се включат и още“, каза още д-р Качулев. Той подчерта, че причината за недоволството на фармацевтите е въвеждането на много системи на един път. „Ние настояваме и за политики, които да осигурят по-широк достъп на пациентите до повече и по-качествени лекарства“, допълни д-р Качулев. Той коментира, че въпреки протеста няма да има пациенти, които ще останат без достъп до лекарства, дори в населеното място да има само една аптека, която също се е включила в протеста. \r\nЛивия НИНОВА", "date": "2019.02.20", "title": "Благоевград: Над 40% от аптеките в областта са затворени в знак на протест на фармацевтите срещу въвеждането на много системи наведнъж"}
{"url": "http://www.focus-news.net/news/2019/02/20/2625757/dobrich-obshtina-kavarna-sabira-darenie-za-momche-pretarpyalo-tezhka-cherepno-mozachna-operatsiya.html", "text": "Днес във фоайето на общинската администрация бе поставена кутия за събиране на средства в помощ на Теди Пиндиков, който е претърпял тежка черепно-мозъчна операция. За възстановяването му е нужна рехабилитация, за която са нужни над 1000 лв на месец.  \r\nНационалната инициатива “Жълти стотинки“ е създадена от ученици 8 „А“ клас от Професионална земеделска гимназия „Кл. А. Тимирязев“, които организират благотворителната кауза „Деца помагат на дете“, като събраните средства ще бъдат дарени на Теди.  \r\nОбщина Каварна призовава всеки, който желае да помогне на малкия Теди да остави своите жълти стотинки в кутията във фоайето на общинска администрация.", "date": "2019.02.20", "title": "Добрич: Община Каварна събира дарение за момче, претърпяло тежка черепно-мозъчна операция"}
{"url": "http://www.focus-news.net/news/2019/02/20/2625756/navarshvat-se-27-godini-ot-obyavyavaneto-na-natsionalen-park-rila-za-zashtitena-teritoriya.html", "text": "Дирекцията на Национален парк „Рила“ отбелязва 27-годишнината от обявяването на Национален парк „Рила“ за защитена територия. Това съобщи за  Радио „Фокус“ – Пирин  д-р Стефан Кирилов, експерт от Дирекция „Национален парк Рила“. „За годишнината са планирани „Дни на Национален парк „Рила“. Те ще се проведат от днес до 24 февруари в Благоевград, Паничище и Самоков. До 22 февруари в Регионалния исторически музей – Благоевград от 10.00 до 16.00 часа ще се проведат екологични образователни програми. Те включват мултимедийни презентации и образователни игри за биологичното разнообразие, водното богатство и горите на най-големия национален парк у нас, представени от експерти от парковата дирекция и специалистите от отдел Природа към музея“, каза още д-р Кирилов. Той добави, че на 23 и 24 февруари от 09.30 до 17.00 часа в посетителските центрове на парка в Паничище и Самоков са обявени Дни на отворените врати, където всеки желаещ може да научи интересни факти за защитената територия. \r\nЛивия НИНОВА", "date": "2019.02.20", "title": "Навършват се 27 години от обявяването на Национален парк „Рила“ за защитена територия"}
{"url": "http://www.focus-news.net/news/2019/02/20/2625751/desislava-atanasova-gerb-korneliya-ninova-zadochno-li-sledi-debata-v-plenarna-zala-ili-se-e-nastanila-v-nyakoy-spa-tsentar.html", "text": "Очаквах, че поне днес БСП ще присъства в пленарна зала. Очаквах, че ще подкрепи казаното от тях преди известно време, не само пред обществеността, а и пред президента и журналистите. Това каза депутатът от ПГ на ГЕРБ Десислава Атанасова в дебатите по ветото на президента Румен Радев върху част от последните промени в Закона за личните данни, предаде репортер на  Агенция „Фокус“ . „Обръщам се задочно към неприсъстващите в залата. Уважаема неприсъстваща Корнелия Нинова, предполагам, че следите дебата или сте се настанила в някой СПА център“, коментира тя. „Може пък да отговорите задочно в дебата по ветото на президента Румен Радев“, посочи Десислава Атанасова. „За пореден път отново доказахте, че неслучайно имате едно прозвище. Та нали г-жо Нинова заедно с говорителя на ПГ на БСП Елена Йончева заявихте пред Асоциацията на европейските журналисти на 11 февруари, че БСП ще подкрепи сигнала им и ветото на президента“, припомни Атанасова. „Излъгахте ли неприсъстваща г-жо Нинова и вие неприсъстваща г-жо Йончева?“, попита тя. \r\nБиляна ИВАНОВА", "date": "2019.02.20", "title": "Десислава Атанасова, ГЕРБ: Корнелия Нинова задочно ли следи дебата в пленарна зала или се е настанила в някой СПА център"}
{"url": "http://www.focus-news.net/news/2019/02/20/2625753/manoil-manev-gerb-bsp-ne-prisastvat-na-glasuvaneto-na-prezidentskoto-veto-zashtoto-nyamat-dovodi-ili-zashtoto-gi-e-sram.html", "text": "БСП не присъстват на гласуването на президентското вето, защото нямат доводи или защото ги е срам. Това попита народният представител от ГЕРБ Маноил Манев по време на дебатите за президентското вето върху Закона за защита на личните данни, предаде репортер на  Агенция „Фокус“ . \r\n„Явно думата в днешното обсъждане на ветото на президента ще бъде „баланс“. Този закон беше закон наистина на баланса и това потвърждава, че ние работихме върху този закон точно за да намерим баланса между двете права – да бъдеш информиран, но и твоите лични граждански права да бъдат защитени. И този баланс не беше постиган ей така, гледайки в небето, а беше плод на четира месеци работа“, заяви Манев и посочи, че в промените са участвали граждани и професионални организации на журналисти. \r\n„И накрая намерихме баланса – от комисията до залата на Народното събрание всички гласувахме този закон без нито един „против“. Изключително ми е тъжно и неприятно, че колегите от БСП не са в тази зала – никога не съм мислил, че ще го кажа. Защото търсенето на този баланс и обсъждането на това вето предизвикват въпрос, който ще се наложи да задам задочно на колегите от БСП – вие отказахте ли се от вашия президент, защо ви няма да защитавате неговото вето? Защото нямате доводи или защото ви е срам от това конюнктурно, популистко и без нито един довод вето“, попита Манев и посочи, че ветото е безпринципно и нелогично.  \r\nЦветилена СИМЕОНОВА", "date": "2019.02.20", "title": "Маноил Манев, ГЕРБ: БСП не присъстват на гласуването на президентското вето, защото нямат доводи или защото ги е срам"}
{"url": "http://www.focus-news.net/news/2019/02/20/2625758/georgi-tronkov-gerb-s-evrosredstva-shte-obnovim-vsichki-uchilishta-v-obshtina-valchi-dol.html", "text": "Амбицията ни е да обновим всички образователни институции на територията на общината. Това коментира кметът на Вълчи дол Георги Тронков на провелата се среща с общинската организация на ГЕРБ, в която взе участие и областният координатор на партията и кмет на Варна Иван Портних, съобщиха от пресцентъра на  ПП ГЕРБ . \r\n„С евросредства вече преобразихме Професионалната гимназия по земеделие и горско стопанство в с. Стефан Караджа. Подали сме проекти и чакаме одобрение за ремонти на училищата в Червенци и Михалич, както и на СУ „Васил Левски” във Вълчи дол, за което предстои да получим финансиране по Програмата за развитие на селските райони. По същата програма до месец ще получим зелена светлина и за ремонтите на Културния дом и на централния площад в града”, обясни Тронков. Той подчерта, че европейските програми предлагат финансов ресурс за развитие на населените места и за реализацията на проекти, които не са по силите на общинските бюджети. „Затова Вълчи дол няма неоползотворени възможности за осигуряване на допълнителни средства за изпълнението на проекти”, заяви кметът.  \r\nПо думите му Общината получава и сериозна подкрепа от правителството. „След като получихме съдействието на държавата за ремонта на Околовръстния път, сега кандидатстваме за финансиране от регионалното министерство за завършване на водния цикъл. Така ще решим проблема с битовата канализация и необходимата подмяна на водопровод на шест улици, които са част от общо осем във Вълчи дол, включени в проект за цялостно преасфалтиране. Поради независещи от нас причини, свързани с обжалване на процедурите за избор на изпълнител, договорите все още се бавят, но имаме готовност да започнем работа веднага след подписването им”, обясни кметът на Вълчи дол. По думите му общината е кандидатствала и с проект към Министерството на финансите за ремонт на пътя Брестак – Червенци.  \r\nЗа първи път от много години насам Община Вълчи дол придоби нови имоти. „Целта е в единия от тях да се помещава дирекцията за социално подпомагане, а в другия – да създадем фитнес център, в който младите хора да могат свободно да спортуват. За третия имот – хижата към ски пистата, част от която е на Ловно-рибарското дружество, ще се сдобием с нотариален акт до дни”, посочи още Георги Тронков. Той се надява с европейско финансиране чрез Програмата за развитие на селските райони да се осигурят инвестиции и за местния туризъм - влекът да бъде удължен, а към пистата да се направят хотелска част и ски училище за деца.   \r\nАкцент в работата на общината е и развитието на социалните услуги. „Чрез реализираните социални проекти осигуряваме топъл обяд на 350 души и непрекъснато увеличаваме капацитета на тази дейност. Вълчи дол е единствената община в областта с одобрен проект по „Интегра”, който ще даде възможност да се обучат 70 души за извършване на социални услуги. Освен това, ще можем да назначим 20 души за поддръжка на парковете и градините в общината, а други 30 – за социални асистенти. Със собствени средства общината ще закупи автомобил, който да се използва при обслужването на хората в неравностойно положение в домашни условия”, отбеляза още Тронков. \r\n„Така европейските средства генерират преки ползи за гражданите, а постигнатите резултати са видими във всекидневието на всички ни”, отбеляза общинският ръководител на ГЕРБ - Вълчи дол Димитър Тодоров. Той изрази увереност, че на предстоящите евроизбори хората ще подкрепят европейския път на развитие на страната ни.  \r\n„Именно това е пътят, който генерира стабилност в държавата, ръст в икономиката и повече възможности за повишаване на стандарта на живот в българските общини”, заяви на свой ред Иван Портних. По думите му Брекзит е поука за всички в ЕС, защото ясно показва, че промяната на курса генерира несигурност, която влошава бизнес климата и мотивира големите компании да местят офисите си в други държави-членки.", "date": "2019.02.20", "title": "Георги Тронков, ГЕРБ: С евросредства ще обновим всички училища в община Вълчи дол"}
{"url": "http://www.focus-news.net/news/2019/02/20/2625760/ministar-temenuzhka-petkova-yuzhniyat-gazov-koridor-ukrepva-energiynata-sigurnost-na-balgariya-regiona-i-es.html", "text": "България разполага с изключителното предимство, че през региона на Югоизточна Европа преминава Южният газов коридор – четвъртият коридор за газови доставки за Европа. Той укрепва енергийната сигурност не само на нашата страна, а и на целия Европейски съюз. Това каза министърът на енергетиката Теменужка Петкова пред участниците в петото заседание на Консултативния съвет за Южния газов коридор, което се провежда в гр. Баку, Азербайджан, съобщиха от пресцентъра на  Министерство на енергетиката .  \r\nВ изказването си по време на форума енергийният министър акцентира върху усилията на българското правителство за изграждане на липсващата инфраструктура и завършване на междусистемната свързаност в региона като ключово условие за гарантиране на енергийната сигурност. \r\nПо думите ѝ с огромно геостратегическо значение за диверсификацията на газовите доставки е изграждането на интерконектора Гърция – България – ключово звено от Южния газов коридор и от съвместната инициатива на Гърция, България, Румъния и Унгария за изграждане на Вертикалния газов коридор за доставки от юг към север. Петкова информира участниците във форума, че правителството планира същинските строителни работи по проекта да започнат в средата на тази година и да приключат през 2020 г. в синергия с пуска на газопровода ТАР. \"Оценка за важността на проекта бе направена и от страна на Сандра Удкирк – заместник - помощник секретар в Бюрото за международно енергийни въпроси към Държавния департамент на САЩ: Бъдещото завършване на междусистемната връзка с Гърция ще е исторически момент за целия Европейски съюз\", каза тя пред участниците във форума.  \r\n\"Интерконекторът Гърция - България се реализира в синергия и с други бъдещи проекти в региона, включително терминала за втечнен природен газ при Александруполис\", подчерта енергийният министър и допълни, че България ще участва чрез „Булгартрансгаз“ като акционер в неговото изграждане. Така ще можем да си осигурим доставки и от по-далечни дестинации, включително и от САЩ. \r\nТеменужка Петкова запозна участниците в срещата и с концепцията за изграждане на газов хъб в страната, която е в пълен синхрон с проектите за развитие на Южния газов коридор. \"Тази концепция се реализира в контекста на европейските цели за изграждане на взаимосвързан и единен общоевропейски газов пазар\", подчерта енергийният министър.  \r\n\"България е неразделна част от Южния газов коридор и ще продължи приоритетно да работи по газовите проекти, които осигуряват реална диверсификация на източниците и маршрутите за доставка на природен газ\", увери Петкова.", "date": "2019.02.20", "title": "Министър Теменужка Петкова: Южният газов коридор укрепва енергийната сигурност на България, региона и ЕС"}
{"url": "http://www.focus-news.net/news/2019/02/20/2625765/burgas-ekspozitsiya-s-kukerski-maski-shte-bade-razpolozhena-na-pl-troykata-ot-20-do-25-fevruari.html", "text": "Най-колоритните кукерски маски идват в Бургас, за да представят голямото многообразие на един от древните обичаи по нашите земи. Маските са част от пътуващата изложба, която предшества 20-то издание на маскарадния фестивал „Кукерландия“ в Ямбол. Експозицията ще бъде разположена на пл. „Тройката“ от 20 до 25 февруари. Това съобщиха от пресцентъра на  Община Бургас . Осемте артистичните инсталации представят в стилизиран вид характерни за региона на Ямбол кукерски маски и са сред най-обичаните атракции на „Кукерландия“. Те са само представителна извадка от общо 20-те подобни съоръжения, оформящи Алеята на маските по време на фестивала. Тази година се подготвя нова, гигантска маска, с почти 6 метра височина и над 3 метра ширина в основата. За прототип на юбилейната инсталация служи кукерчето – емблема на фестивала.  \r\nЯмболската „Кукерландия“ е първият в страната ежегоден фестивал на маскарадните игри, провеждан без прекъсване от 2000 г. насам. Тазгодишното му издание ще бъде в дните от 28 февруари до 3 март. За участие са регистрирани близо 90 маскарадни групи от цяла България, а също и гостуващи състави от чужбина. Състезателното дефиле очаква своята многохилядна публика на 2 и 3 март (събота и неделя) в градския парк на Ямбол, превърнат в „Кукерград“.", "date": "2019.02.20", "title": "Бургас: Експозиция с кукерски маски ще бъде разположена на пл. „Тройката“ от 20 до 25 февруари"}
{"url": "http://www.focus-news.net/news/2019/02/20/2625755/poslanikat-na-sarbiya-v-moskva-razprostranenieto-na-nato-e-zaplaha-za-balkanite.html", "text": "Разпространението на НАТО на Балканите е голяма заплаха за региона, заяви в сряда посланикът на Сърбия в Москва Славенко Терзич на конференция, в памет на бившия постоянен представител на Русия при ООН Виталий Чуркин, в Дипломатическата академия на МВнР на Русия, предава  ТАСС . \r\n„Искам да обърна внимание на няколко процеса, които стоят пред балканските народи, включително и сръбския народ. Това е разпространението на НАТО на Балканите“, отбеляза той. \r\nДруга заплаха, продължи Терзич, е преписването на историята и героизацията на нацизма. „Това може да се види на Балканите, може да се види в Хърватия, в Косово, в Албания, където нацистките привърженици и дори ръководители станаха герои и пример за подражание на младежите“, заяви посланикът. \r\nПревод и редакция:", "date": "2019.02.20", "title": "Посланикът на Сърбия в Москва: Разпространението на НАТО е заплаха за Балканите"}
{"url": "http://www.focus-news.net/news/2019/02/20/2625764/shumen-55-kg-marihuana-sa-izzeti-pri-proverka-na-lek-avtomobil-zadarzhan-e-26-godishen-mazh.html", "text": "5.5 кг марихуана са иззети при проверка на лек автомобил, задържан е 26-годишен мъж. Това съобщиха от  ОДМВР - Шумен . Престъплението е разкрито след  получен сигнал от клиент на бензиностанция на автомагистрала „Хемус“ близо до град Шумен малко преди обяд на 19 февруари. По телефона било съобщено, че на търговския обект за зареждане на гориво е спрял водач на \"Опел Астра“ със софийска регистрация. Мъжът забелязал, че на предния прозорец на автомобила има лепенка, която имитирала полицейски знак. Решил, че може да е измамник, тъй като водачът бил видимо неспокоен и се оглеждал постоянно. Създадена е организация за проверка на лекия автомобил и водача. Установен е в Шумен, полицейски екип го последвал в града. На паркинг пред жилищен блок в района на автогарата бил спрян. Зад волана бил мъж с инициали Д.Е. (на 26 г.). По време на извършената проверка в автомобила е намерена голяма торба, в която имало два прозрачни плика с глави суха листна тревна маса с общо тегло около 5.5 кг. При извършения полеви наркотест реагирала на марихуана. При последвало претърсване в жилище, обитавано от 26-годишния в шуменското село Царев брод е намерена и иззета още 5 грама суха листна тревна маса, по негови думи - марихуана, електронна везна, шест хапчета с лого, които предстои да бъдат лабораторно изследвани и сумата от 2 000 лева. Задържан е за срок до 24 часа в полицейското управление в Шумен. Образувано е досъдебно производство за извършено престъпление по чл. 354 А ал. 1 от НК. Действията по разследването продължават под надзор на прокурор от Окръжна прокуратура - Шумен.", "date": "2019.02.20", "title": "Шумен: 5.5 кг марихуана са иззети при проверка на лек автомобил, задържан е 26-годишен мъж"}
{"url": "http://www.focus-news.net/news/2019/02/20/2625767/stara-zagora-za-treta-poredna-godina-iner-uil-klub-shte-podkrepi-initsiativata-na-obshtina-kazanlak-za-poddarzhaneto-na-fond-in-vitro.html", "text": "За трета поредна година Инер Уил Клуб ще подкрепи инициативата на Община Казанлък за поддържането на фонд „Ин витро” в полза на семейни двойки с репродуктивни проблеми от община Казанлък. Това каза за  Радио „Фокус”  Нели Колева, президент на Инер Уил Клуб. Тя посочи, че на 23 февруари клубът организира благотворителна вечер, на която ще има специален щанд с кулинарни произведения, изработени от дамите от клуба. Ще бъде проведен търг с произведения на изкуството, които са придобити от клуба чрез благотворителност и средствата от тяхната продажба ще отидат за благотворителната кауза.  \r\nТази година в каузата със своя инициатива участват и ученици от четвъртите класове на Основно училище „Никола Вапцаров” с класни ръководители Лилия Рачева и Емилия Обретенова. За благотворителния щанд те са изработили мартенички, като сумата от продажбата им също ще отиде в подкрепа на каузата за двойки с репродуктивни проблеми в община Казанлък. „Дано да има повече такива учители, които запалват искрата на добротворството в своите деца и техните родители, защото знам, че тези мартенички са съвместна работа на деца и родители”, каза Нели Колева. \r\nТемата на благотворителната вечер тази година се вписва и в социалната програма на организацията, която в световен мащаб отбелязва 95 години, а в Казанлък клубът става на 17 години през месец февруари. Темата, по която той ще работи е „Подкрепа на жени и момичета в нужда”. \r\nСлавяна ГАЙДАРОВА", "date": "2019.02.20", "title": "Стара Загора: За трета поредна година Инер Уил Клуб ще подкрепи инициативата на Община Казанлък за поддържането на Фонд „Ин витро”"}
{"url": "http://www.focus-news.net/news/2019/02/20/2625768/sport-real-postavi-garet-beyl-v-transferniya-list.html", "text": "Реал Мадрид е готов да продаде Гарет Бейл през летния трансферен прозорец, съобщава Telemadrid. Президентът Флорентино Перес иска да продаде Гарет Бейл за сума от порядъка на 120-150 милиона евро. \r\nРазбира се, с оглед представянето на Бейл, в Реал Мадрид ще склонят да направят сериозна отстъпка в трансферната сума. При всички положения в плановете клуба влиза продажбата на Бейл през лятото и получаването на свежи постъпления в касата. \r\nСмята се, че интерес към уелския футболист има от страна на Челси и Манчестър Юнайтед.", "date": "2019.02.20", "title": "Спорт: Реал постави Гарет Бейл в трансферния лист"}
{"url": "http://www.focus-news.net/news/2019/02/20/2625769/ministar-ekaterina-zaharieva-nay-dobriyat-nachin-za-mir-prosperitet-i-sigurnost-v-nashiya-rayon-e-politikata-na-otvorenite-vrati-na-nato.html", "text": "Най-добрият начин за мир, просперитет и сигурност в нашия район е политиката на отворените врати на НАТО. Това каза вицепремиерът и министър на външните работи Екатерина Захариева при валидиране на пощенска марка по случай 15-годишнината от членството на България в НАТО, предаде репортер на  Агенция „Фокус“ .„За мен е голямо удоволствие да присъствам на валидирането на марка, изработена от художник Николай Михайлов, по повод 70 години от НАТО и съвпадащата с 15-годишнината на членството на България в НАТО. Днес също така българският парламент ратифицира протоколът за съюзничество в НАТО на нашата приятелска Република Северна Македония“, отбеляза тя. „Имаме много поводи за радост и гордост днес. От 2004 г. когато станахме съюзници в НАТО, ние трайно, всички правителства сме отстоявали, че най-добрият начин за мир, просперитет и сигурност в нашия район е политиката на отворените врати на НАТО. Днес българският парламент ратифицира протокола и и може би до края на годината Република Македония ще стане 30-тия съюзник в НАТО“, коментира още Захариева.  \r\nДаяна ДЮЛГЕРОВА", "date": "2019.02.20", "title": "Министър Екатерина Захариева: Най-добрият начин за мир, просперитет и сигурност в нашия район е политиката на отворените врати на НАТО"}
{"url": "http://www.focus-news.net/news/2019/02/20/2625761/dzheyhan-ibryamov-dps-partiite-v-parlamenta-koito-ne-osazhdat-ksenofobiyata-i-antisemitizma-kato-lukovmarsh-sa-politicheski-surogati.html", "text": "Партиите в парламента, които не осъждат ксенофобията и антисемитизма като Луковмарш, са политически сурогати. Това каза на брифинг в парламента народният представител от ПГ на ДПС Джейхан Ибрямов във връзка с провеждането на Луковмарш, предаде репортер на  Агенция „Фокус“ . Ибрямов посочи, че ДПС е направила тест на партиите в Народното събрание, като е поискала осъждането на Луковмарш. „А на моя въпрос, оправен към министъра на вътрешните работи получавам следния отговор – спазвайки разпоредбите на компетентните органи, от страна на МВР ще бъдат предприети всички мерки за извършването на противоправни влияние съобразно законодателството на страната. И това става при действащ Наказателен кодекс, забраняващ подобен род деяния и дори ги осъжда на лишаване на свобода до 3 години и парична глоба“, заяви Ибрямов. \r\nТой посочи, че уроците от историята трябва да се помнят особено в страна като България. „Защото България беше страната, която се славеше с гоненето на своите евреи. Не трябва да се допускат нито леви, нито десни фашисти да си играят със страховете на хората. В момента в книжарниците в София безпроблемно се разпространява фашистка литература – книгата „Моята борба“, заяви Ибрямов.  \r\n„Бяхме свидетели на редица фашистки прояви по време на това управление – поругаване на синагогата, на еврейски и мюсюлмански гробища и много други. Партиите в това Народно събрание, които не искат да осъдят ксенофобията и антисемитизма, са политически сурогати. Основният диалог на Луковмарш е ВМРО. Обръщам се към ГЕРБ – докога те ще продължават да прикриват деянията на своите политически партньори и да не ги определят като ксенофобски? Това е антихуманен режим, а не тържество на правото. Всички тези политически партии, които прикриват тези деяния, са антиевропейски и антинатовски“, заяви Ибрямов и поиска позиция на парламента по темата. \r\nНародният представител Станислав Атанасов обясни, че председателят на ДПС е изпратил писмо до всички европейски посланици – включително и до страните от Съвета за сигурност на ООН. „С него ги молим много отблизо да следят действията на българското Народно събрание в това отношение“, заяви той. \r\nЦветилена СИМЕОНОВА", "date": "2019.02.20", "title": "Джейхан Ибрямов, ДПС: Партиите в парламента, които не осъждат ксенофобията и антисемитизма като Луковмарш, са политически сурогати"}
{"url": "http://www.focus-news.net/news/2019/02/20/2625771/burgas-obshtinata-organizira-izlozhba-s-lichni-orazhiya-na-levski-botev-zahari-stoyanov-i-drugi-legendarni-balgarski-revolyutsioneri.html", "text": "По покана и инициатива на Община Бургас от 18.00 часа на 1 март в зала „Коджакафалията“ на КЦ „Морско казино“ се открива изложбата „Оръжието на свободата. Личното оръжие на дейци на националноосвободителното движение“. Това съобщиха от пресцентъра на  Общината . Най-популярните символи на съзаклятията в националноосвободителните борби на българското население срещу Османското иго са евангелието, над което се произнася клетвата, с кръстосани върху него нож и револвер. Вярата, хладният поглед на разума и избухващата от сърцето безгранична обич към родното се съчетават в изконната жажда за свобода, за свое, модерно и уредено Отечество. И така е от създаването на България до днес. Само по себе си оръжието, без здравите устои на вярата в правото дело, без вярата в чистата и свята република, която се грижи за всеки свой гражданин, би било символ не на гордост, а на разруха… Затова експозицията, организирана от Община Бургас и Националния Военноисторически музей, със съдействието на РИМ - Бургас, събира оръжия, документи и художествени произведения, отразили последните, най-трудните крачки към Освобождението. Сабите на Христо Ботев, Велчо Атанасов и Христо Иванов – Големия, пистолетите на Димитраки Петрович, Ильо Войвода и Панайот Хитов, мушкет на Капитан дядо Никола, тесак на Захари Стоянов и нож на Васил Левски са сред реликвите от фонда на НВИМ, които ще дойдат в Бургас.  \r\nЗа събитията от времето на Руско-турската война от 1877-1878 г. ще „свидетелстват“ картини на художниците Верешчагин, Васнецов, Манизер, Поленов и др. Личното оръжие на дейците на освободителното движение, картините от НВИМ, както и документите и артефактите от РИМ – Бургас, ще останат в Бургас до 31 март. Изложбата се посвещава на Националния празник - 3 март. Всеки ще може да я разгледа при вход свободен.", "date": "2019.02.20", "title": "Бургас: Общината организира изложба с лични оръжия на Левски, Ботев, Захари Стоянов и други легендарни български революционери"}
{"url": "http://www.focus-news.net/news/2019/02/20/2625762/kyustendil-chast-ot-aptekite-v-grada-sa-zatvoreni-v-znak-na-protest-i-s-iskane-za-natsionalna-lekarstvena-politika.html", "text": "Част от аптеките в Кюстендил са затворени в знак на протест, предаде репортер на  Радио „Фокус” – Кюстендил . Върху витрините на аптеките са поставени жълти жилетки и надпис „Национален протест”. Залепена е и информация, че аптеките няма да работят и че по този начин се изразява протест срещу случващото се в системата на здравеопазването в България през последните години. Поставени са и съответните искания от страна на фармацевтите. Те са формулирани в шест точки. Фармацевтите настояват за национална лекарствена политика. Те искат въвеждане на електронна рецепта и електронно досие на пациента. От камарата настояват още и за създаване на финансови инструменти, чрез които аптеките да могат да въведат електронните системи, които се изискват от тях. Предлагат и единни държавни цени на лекарствата, отпечатани от производителя върху опаковката на всяко лекарство. Аптеките в Кюстендил, част от аптечни вериги, не са затворили врати и обслужват клиенти. \r\nВенцеслав ИЛЧЕВ", "date": "2019.02.20", "title": "Кюстендил: Част от аптеките в града са затворени в знак на протест и с искане за национална лекарствена политика"}
{"url": "http://www.focus-news.net/news/2019/02/20/2625763/zapochna-rechta-na-vladimir-putin-pred-federalnoto-sabranie-rusiya-e-dlazhna-da-se-dvizhi-samo-napred.html", "text": "Президентът на Русия Владимир Путин заяви, че страната трябва да се движи само напред, увеличавайки темпото на своето развитие, предава  ТАСС . \r\n„Длъжни сме да се движим само напред, постоянно увеличавайки темпото на това движение“, заяви той в посланието си пред Федералното събрание (Сената) на Русия. \r\nПрезидентът предупреди, че правителството на първо място отговаря за това страната да се променя към по-добро. \r\n„Не можеш да излъжеш хората, те чувстват лицемерието, неуважението към тях и всяка несправедливост. Тях не ги интересува бюрокрацията. За хората е важно какво е направено реално и как то ще подобри животът им, животът на семействата им и то не някога си, а веднага“, заяви той. \r\nПутин подчерта: „Ние не трябва да повтаряме грешките от миналите десетилетия и да чакаме пришествие на комунизма, трябва да променяме ситуацията към по-добро още сега“. Той посочи, че „работата на изпълнителната власт на всички нива трябва да бъде хармонична, смислена и енергична“. „Правителството на Руската Федерация трябва да задава тона“, уверен е президентът. \r\nПутин възложи на кабинета да предостави предложения за стимули, включително данъчни стимули, за частни инвеститори в стартиращи предприятия. \r\nДържавният глава отбеляза, че руснаците трябва да почувстват подобрение в живота след резултатите от изпълнението на националните проекти още през 2019 година. \r\nПревод и редакция:", "date": "2019.02.20", "title": "Започна речта на Владимир Путин пред Федералното събрание: Русия е длъжна да се движи само напред"}
{"url": "http://www.focus-news.net/news/2019/02/20/2625759/gerb-nastoyava-prezidentat-da-osvobodi-borislav-tsekov-ot-pravniya-si-savet-i-petar-kichashki-ot-komisiyata-za-zashtita-ot-diskriminatsiya.html", "text": "Обръщам се към неприсъстващия президент Румен Радев и правните му съветници. Жалко е, че нито вие, нито ваши представители вземат отношение в днешния дебат. Това каза депутатът от ПГ на ГЕРБ Десислава Атанасова в дебатите по ветото на президента Румен Радев върху част от последните промени в Закона за личните данни, предаде репортер на  Агенция „Фокус“ . „Недоумявам как сте такъв яростен защитник на свободата на словото, на демокрацията, на личните данни, а членове на правния ви съвет бяха осъдени от Върховния административен съд за злоупотреба с лични данни на граждани и журналисти“, заяви тя. „Съдът осъжда на глоба от 10 хил. лева Борислав Цеков от Правния съвет на президента“, съобщи Атанасова. „Дали БСП ще реагират така, както на мярката за неотклонение на Елена Йончева? Дали сега няма да събират пари и за Борислав Цеков?, попита депутатът от ГЕРБ. „Сега е време да докажете, че сте принципен човек и да освободите Борислав Цеков, който е осъден на последна инстанция за злоупотреба с лични данни“, подчерта Десислава Атанасова. „Да освободите и вашия представител в Комисията за защита от дискриминация Петър Кичашки, който също вече е осъден на последна инстанция за злоупотреба с лични данни“, допълни тя. „В противен случай ще изглежда като висш пилотаж лицемерие“, подчерта Десислава Атанасова. \r\nБиляна ИВАНОВА", "date": "2019.02.20", "title": "ГЕРБ настоява президентът да освободи Борислав Цеков от правния си съвет и Петър Кичашки от Комисията за защита от дискриминация"}
{"url": "http://www.focus-news.net/news/2019/02/20/2625774/plovdiv-nezakonni-orazhiya-i-boepripasi-sa-izzeti-pri-proverki-na-dva-imota-v-selo-bogdan.html", "text": "Незаконни оръжия и боеприпаси са иззети от двама жители на село Богдан. Това съобщиха за  Радио „Фокус“ – Пловдив  от Областната дирекция на МВР. При проведени процесуални и следствени действия на 19 февруари в имотите на мъжете, на 45 и 54 години, са били открити общо две самоделни пушки, пистолет, около 200 патрона от различен калибър, два капсул-детонатора и шнур за взривяване. Извършителите са отведени за едно денонощие в РУ – Карлово. Срещу тях са образувани бързи производства. Работата по случая продължава под надзора на Районната прокуратура.", "date": "2019.02.20", "title": "Пловдив: Незаконни оръжия и боеприпаси са иззети при проверки на два имота в село Богдан"}
{"url": "http://www.focus-news.net/news/2019/02/20/2625775/ministar-ekaterina-zaharieva-otkakto-balgariya-e-chlen-nato-bvp-na-stranata-se-e-uvelichil-3-pati.html", "text": "Откакто България е член НАТО, БВП на страната се е увеличил 3 пъти. Това каза вицепремиерът и министър на външните работи Екатерина Захариева при валидирането на пощенска марка по случай 15-годишнината от членството на България в НАТО, предаде репортер на  Агенция „Фокус“ . „НАТО е преди всичко политически съюз. Съюз за мир, за възпиране на държави, и привличане на сходно мислещи. Единствената му цел е запазване на мира, сигурността и просперитета. Само за 2014 г. БВП на България се увеличава с 5,9%. За тези 15 години БВП е увеличен повече от 3 пъти“, посочи тя. „Наистина в година, в която светът е изправен пред още повече предизвикателства, ние ще имаме възможност при официалното честване на 70 г. НАТО във Вашингтон да направим равносметка и анализ къде трябва да подсилим нашите сили за възпиране и реакция, така че гражданите ни да се чувстват сигурни и живеещи в проспериращи държави“, отбеляза Екатерина Захариева. \r\nМинистърът на транспорта, информационните технологии и съобщенията Росен Желязков заяви, че няма по-добра алегория за членството ни в НАТО от това в деня, когато отбелязваме 15 години от членство на България в НАТО,да бъде ратифициран договора за членство на Северна Македония в алианса. „Няма по-добър знак от символиката, издаването и самостоятелният живот на пощенската марка. Това  е признание за годишнината и това, че сме достоен член и партньори в  този алианс. Това е издание е символ на начина, по който изкуството достига до хората, чрез комуникация и кореспонденция“, отбеляза министър Желязков.  \r\nДаяна ДЮЛГЕРОВА", "date": "2019.02.20", "title": "Министър Екатерина Захариева: Откакто България е член НАТО, БВП на страната се е увеличил 3 пъти"}
{"url": "http://www.focus-news.net/news/2019/02/20/2625776/plovdiv-okolo-160-metra-provodnitsi-sa-otkradnati-ot-elektroprenosnata-mrezha-na-selo-zhitnitsa.html", "text": "Около 160 метра проводници са били откраднати от електропреносната мрежа на село Житница. Това съобщиха за  Радио „Фокус“ – Пловдив  от Областната дирекция на МВР. Сигналът е получен на 19 февруари в Районното полицейско управление в Хисаря. В рамките на досъдебно производство извършителите се издирват.", "date": "2019.02.20", "title": "Пловдив: Около 160 метра проводници са откраднати от електропреносната мрежа на село Житница"}
{"url": "http://www.focus-news.net/news/2019/02/20/2625777/kardzhali-58-godishen-velosipedist-e-blasnat-ot-lek-avtomobil-na-razklona-za-momchilgrad-postradaliyat-e-nastanen-v-bolnitsa.html", "text": "58-годишен велосипедист е блъснат от лек автомобил на разклона за Момчилград, пострадалият е настанен в болница. Това съобщиха от  ОДМВР - Кърджали . Пътното произшествие е станало около 11.30 часа на 19 февруари на разклона за Момчилград, в землището на село Седлари. Лек автомобил „Мерцедес“, управляван от 60-годишен водач, блъснал движещия се по пътното платно мъж с велосипед. На пострадалия била оказана медицинска помощ в Спешното приемно отделение в кърджалийската болница, където била установена черепна травма и последвало транспортиране в УМБАЛ „Свети Георги“ в Пловдив. Тестовете за алкохол на двамата водачи са с отрицателен резултат.  \r\nДежурна оперативна група от РУ - Момчилград извършила оглед на мястото на произшествието. Образувано е досъдебно производство и работата продължава разследващ полицай.", "date": "2019.02.20", "title": "Кърджали: 58-годишен велосипедист е блъснат от лек автомобил на разклона за Момчилград, пострадалият е настанен в болница"}
{"url": "http://www.focus-news.net/news/2019/02/20/2625766/penka-mineva-regionalna-farmatsevtichna-kolegiya-pazardzhik-malkite-apteki-ne-mogat-da-si-pozvolyat-dopalnitelni-razhodi-za-vavezhdane-na-novi-sistemi-za-rabota.html", "text": "Въвеждането на така наречената верификация трябва да защити пациента от фалшифициране на лекарствата, но ги търсим в аптеките, където такива няма, защото са легални обекти. Това каза за  Радио „Фокус“ – Пазарджик  Пенка Минева, председател на Регионалната фармацевтична колегия в Пазарджик.  По думите ѝ верификацията трябва да спре куфарната търговия, но аптеките не купуват лекарства от куфари – нито от търговци на едро нито от други съмнителни търговци. „Тя трябва да спре реекспорта, но имаме една нова система, която да следи реекспорта – системата на ИАЛ, значи и това няма да е от полза. За мен това е система, която е собственост на индустрията и изпълнява глобални лобистки интереси на голямата фармацевтична индустрия. Ползите от промените са много малко в сравнение с инвестициите, които трябва да се направят“, коментира Минева. Според нея така ще се пренасочат пациенти от малките аптеки към големите вериги, защото малките фармацевтични обекти не могат да си позволят този разход за въвеждане на нови системи за работа.  \r\nВаня НИКОЛОВА", "date": "2019.02.20", "title": "Пенка Минева, Регионална фармацевтична колегия - Пазарджик: Малките аптеки не могат да си позволят допълнителни разходи за въвеждане на нови системи за работа"}
{"url": "http://www.focus-news.net/news/2019/02/20/2625770/tsvetan-tsvetanov-gerb-bsp-ne-spazi-obeshtanieto-na-korneliya-ninova-za-podkrepa-na-prezidentskoto-veto.html", "text": "За голямо съжаление, нито един депутат от БСП не се съобрази с обещанието и поетия ангажимент от Корнелия Нинова към Асоциацията на европейските журналисти. Това каза председателят на ПГ на ГЕРБ Цветан Цветанов в дебатите по ветото на президента Румен Радев върху част от последните промени в Закона за личните данни, предаде репортер на  Агенция „Фокус“ . „Видя се, че БСП се чувстват притеснени да променят позицията си не на принципна, а на политическа основа“, коментира той. „Важно е, че два дни преди заседанието на Комисията по вътрешна сигурност, Асоциацията на европейските журналисти получи подкрепа от БСП. Корнелия Нинова каза, че застават твърдо зад закона и ще подкрепят ветото на президента“, посочи Цветанов. „Направиха се взаимни компромиси. Когато приемахме закона на второ четене, една голяма част от текстовете бяха промени, благодарение на екипната работа на експерти, представители на неправителствени организации“, обясни той. „Беше дебатирано Конституционно решение №4 от 2012 година. За балансът, който трябва да бъде постигнат между гражданите и медиите. Участник в заседанието, на което е взето решението, е била уважаваната от нас проф. Емилия Друмева“, съобщи председателят на ПГ на ГЕРБ. „Много ми е странно как тя сега защитаваше друга теза, която малко се различава от конституционното решение“, изтъкна той. „За внушенията, които се направиха, че вносител е МВР и се създава репресивен елемент - по Конституция изпълнителната власт има законодателна инициатива, а Комисията за защита на личните данни няма такава“, поясни Цветанов. „Приемането на този закон ще даде по-добрият баланс и ще гарантира правата на всички, част от този процес“, каза още той. \r\nБиляна ИВАНОВА", "date": "2019.02.20", "title": "Цветан Цветанов, ГЕРБ: БСП не спази обещанието на Корнелия Нинова за подкрепа на президентското вето"}
{"url": "http://www.focus-news.net/news/2019/02/20/2625778/stara-zagora-69-godishen-mazh-e-stanal-zhertva-na-telefonna-izmama-sas-sumata-ot-10-600-leva.html", "text": "69-годишен мъж е станал жертва на телефонна измама със сумата от 10 600 лева, съобщиха от  ОДМВР – Стара Загора . Съобщението за измамата е получено на 19 февруари във Второ РУ – Стара Загора. 69-годишният мъж от Стара Загора съобщил, че на същата дата е получил обаждане на домашният си телефон от мъж, който се представил за служител на полицията. Мнимият полицай му обяснил, че е „набелязан“ от телефонни измамници и за залавянето им е необходимо да даде всичките си пари и ценности. След като бил въведен в заблуждение, около 14.00 часа мъжът хвърлил от терасата на жилището си торба, съдържаща 10 600 лв. Образувано е досъдебно производство.", "date": "2019.02.20", "title": "Стара Загора: 69-годишен мъж е станал жертва на телефонна измама със сумата от 10 600 лева"}
{"url": "http://www.focus-news.net/news/2019/02/20/2625782/dobrich-v-tsentara-na-kavarna-beshe-otkrit-bazar-za-traditsionni-balgarski-martenitsi.html", "text": "В центъра на Каварна беше открит базар за традиционни български мартеници. Това съобщиха от пресцентъра на  Община Каварна . Мартениците са ръчно изработени от жените от сдружение “Съюз на пенсионерите - 2004“ и читалищата на територията на общината.  \r\n„Призоваваме каварненци да проявят доброта, съпричастност и благотворителност! Едновременно с това искаме да запазим традициите, защото те са символът на на една нация, на един народ! Всяка година правим този мартенски базар, на който се показва сръчността на каварненските жени - жените от пенсионерските клубове и на читалищните дейци от селата“, заяви ръководителят на сдружение “Съюз на пенсионерите-2004“ Йорданка Денева.  \r\nИнициативата е подкрепена от Община Каварна, която отдава безвъзмездно дървените къщички.  \r\nБазарът ще бъде отворен до 1 март (включително), а събраните средства ще подпомогнат благотворителни каузи.", "date": "2019.02.20", "title": "Добрич: В центъра на Каварна беше открит базар за традиционни български мартеници"}
{"url": "http://www.focus-news.net/news/2019/02/20/2625781/blagoevgrad-oblastniyat-informatsionen-tsentar-shte-prodalzhi-da-razviva-svoyata-deynost-blagodarenie-na-proekt-po-operativna-programa-dobro-upravlenie.html", "text": "Областен информационен център – Благоевград ще продължи да развива своята дейност, свързана със запознаване и информиране на широката общественост за възможностите, които предоставят ЕСИФ по нов проект. Това съобщиха от пресцентъра на  Община Благоевград . Проектът е с наименование „Осигуряване функционирането на Областен информационен център - Благоевград през периода 2019-2021 г.“, стойността на договора е в размер на 370 000,00 лв., безвъзмездно финансиране, като срокът за изпълнение е 3 г.  \r\nВ рамките на проекта са предвидени следните дейности за изпълнение: осигуряване на ефективна работна среда и условия на труд, възнаграждения на служителите на ОИЦ; разработване и разпространение на информационни и промоционални материали; организиране, провеждане и участия в информационни събития/кампании и работа с медии. \r\nЦелите на ОИЦ - Благоевград е да осигурява лесен и равнопоставен достъп на гражданите и организациите до информация чрез разнообразни публични канали и средства, осигуряване на прозрачност за използваните средства в област Благоевград.  В дейностите влиза още и популяризиране и мултиплициране на вече изпълнени проекти и постигнати резултати на територията на областта. Всичко това става възможно чрез подписването на Административен договор между Оперативна програма „Добро управление“ и Община Благоевград.", "date": "2019.02.20", "title": "Благоевград: Областният информационен център ще продължи да развива своята дейност благодарение на проект по Оперативна програма „Добро управление“"}
{"url": "http://www.focus-news.net/news/2019/02/20/2625779/dobrich-okrazhniyat-sad-dopusna-ekstraditsiya-na-balgarin-razsledvan-v-germaniya-za-svodnichestvo.html", "text": "Окръжният съд в Добрич е допуснал предаване на български гражданин на германските власти в изпълнение на издадена спрямо него Европейска заповед за арест, съобщиха от пресцентъра на  Съда . Искането за предаване на 20-годишен с инициали Д.А. от село Карапелит е с цел провеждане на наказателно преследване срещу него за 2 престъпления, квалифицирани по немското законодателство като сводничество и принудително склоняване към проституция. Европейската заповед за задържането му е била издадена на 17 януари т.г., а на 6 февруари той е бил задържан у нас. Според постъпилата в Окръжния съд информация потърпевша от деянието е българска гражданка от друго добричко село, която била принуждавана да проституира в град Бремерхафен от края на 2017 г. до 28 януари 2018 г. На ден тя печелела от 150 до 500 евро, като била заставяна да предава всички спечелени пари на задържания. Немските власти твърдят, че жената била удряна или заплашвана с насилие, когато заявявала, че не иска повече да работи като проститутка. Въпреки това в края на януари 2018 г. тя избягала и се свързала с местната полиция. Пред Окръжен съд - Добрич задържаният е дал съгласие доброволно да бъде предаден на немските власти за провеждане на наказателно производство срещу него. Той декларира, че не се отказва от принципа на особеността, което означава, че в Германия не може да бъде разследван и съден за друго престъпление, освен за посочените в Европейската заповед за арест. Максималният размер на наказанието, което немското законодателство предвижда за такива престъпления е 10 години „лишаване от свобода“. Германските власти са предоставили гаранции, че след изслушването на 20-годишния добруджанец, ако бъде признат за виновен и осъден, при негово желание, той ще бъде върнат обратно в България за по-нататъшно изпълнение на присъдата. Съдебният състав разпореди мъжът да бъде приведен в затвора във Варна до фактическото му предаване на германските власти. Постановеното от Окръжния съд решение е окончателно и не подлежи на обжалване.", "date": "2019.02.20", "title": "Добрич: Окръжният съд допусна екстрадиция на българин, разследван в Германия за сводничество"}
{"url": "http://www.focus-news.net/news/2019/02/20/2625772/ventsislav-karadzhov-kzld-promenite-v-zakona-za-lichnite-danni-davat-kriterii-za-postigane-na-balans-po-razumen-obektiven-i-prozrachen-nachin.html", "text": "Промените в Закона за личните данни дават критерии за постигане на баланс по разумен, обективен и прозрачен начин. Това каза председателят на Комисията за защита на личните данни (КЗЛД) Венцислав Караджов в дебатите по ветото на президента Румен Радев върху част от последните промени в Закона за личните данни, предаде репортер на  Агенция „Фокус“ . „Фалшивите новини в социалните мрежи и електронните медии са основен проблем за обработване на лични данни. На този проблем се опитва да се противопостави ЕК. Обществеността в световен мащаб проявява голяма чувствителност към този въпрос“, заяви Караджов.  \r\nТой посочи, че българският законодател се е възползвал от всички възможни облекчения и дерогации тогава, когато се говори за обработване на лични данни за журналистически цели. „Този закон се прилага в България вече 17 години и КЗЛД е разгледала над 15 000 жалби, като от тях срещу медии са 90. От тях уважени са само осем, като само две са с наложени санкции на медии. За да има свръх регулация би трябвало да се въведе непосилна административна тежест – т.е. за медиите следва да възникват допълнителни задължения, които да им пречат да си вършат работа, а такива няма“, каза още Караджов. \r\nПредседателят на КЗЛД обясни, че предложението на Комисията за промени в закона дава критерии за постигане на баланс по разумен, обективен и прозрачен начин. „Правилата не са цензура, а гаранция за обективност, прозрачност и устойчивост на законодателството“, заяви Караджов. \r\nЦветилена СИМЕОНОВА", "date": "2019.02.20", "title": "Венцислав Караджов, КЗЛД: Промените в Закона за личните данни дават критерии за постигане на баланс по разумен, обективен и прозрачен начин"}
{"url": "http://www.focus-news.net/news/2019/02/20/2625784/varna-okrazhniyat-sad-shte-zasedava-po-deloto-sreshtu-zadarzhanite-za-ubiystvoto-na-mazh-ot-selo-voyvodinovo.html", "text": "Окръжният съд ще заседава по делото срещу задържаните за убийството на мъж от село Войводино. Това съобщават от пресцентъра на  Варненския окръжен съд . В 13.30 часа в наказателна зала 2 на Варненския окръжен съд ще бъде произнесена присъдата на Ивелин М., Ангел П. като съизвършители и Владимир С. като подбудител и помагач за извършен грабеж, придружен с убийство на мъж от село. Престъплението беше извършено на 16 ноември 2017 година, когато Ивелин М. и Ангел П. влезли с взлом в дома на самотно живеещ мъж от село Войводино, тъй като имали информация, че човекът разполагал с много средства от продажба на земи. Двамата получили тази информация от Владимир С., който им набавил средства и ги откарал с автомобила си до къщата. При грабежа, придружен с убийството на 59-годишния мъж, извършителите не открили пари, като успели да откраднат само два бакърени съда. Пред съда подсъдимите признаха изцяло фактите, и обстоятелствата изложени в обвинителния акт и отказаха да се събират други доказателства в съдебната фаза. Съдът уважи искането на защитата на тримата подсъдими за съкратено съдебно следствие. В този случай, ако бъде постановена осъдителна присъда, съдът не може да наложи наказание доживотен затвор без право на замяна, а наказанието доживотен затвор заменя с лишаване от свобода от 20 до 30 години или ако прецени, че наказанието ще е лишаване от свобода от 15 до 20 години, ще го редуцира с една трета.", "date": "2019.02.20", "title": "Варна: Окръжният съд ще заседава по делото срещу задържаните за убийството на мъж от село Войводиново"}
{"url": "http://www.focus-news.net/news/2019/02/20/2625788/sliven-obshtinata-opovesti-sportnite-sabitiya-v-obshtinskiya-kalendar-za-2019-godina.html", "text": "Ясни са вече спортните събития в Сливен за 2019 година. Това съобщиха от пресцентъра на  Община Сливен . Предвиждат се прояви на международно, републиканско, държавно и междуобластно ниво. Състезатели от различни възрасти ще представят своите умения и ще премерят сили в спортна надпревара – от детски градини, училища и спортни клубове. \r\nГодината започна с вътрешно-училищни и общински състезания по баскетбол, волейбол, хандбал, борба, шахмат, футбол, бадмингтон, тенис на маса. \r\nЗа настоящия месец са предвидени вътрешно-училищни и общински състезания по баскетбол, волейбол, \r\nхандбал, шахмат, футбол, бадмингтон, тенис на маса. От 15 до 17 февруари се проведе Балканска лига по баскетбол. Държавният личен шампионат по борба за момчета ще бъде от 21 до 24 февруари. Също през февруари ще се проведат събития по мини-баскетбол за момчета до 10 години. \r\nНа Националния празник 3 март ще се проведе 55-ата Ученическа щафета по лека атлетика. На 9 март спортни клубове от страната ще премерят сили в баскетболен мач от А група, в републикански шампионат за 14 години. На 10 март спортни клубове от страната и момчетата до 10 години ще покажат уменията си по мини-баскетбол. Финалният турнир за кадети по баскетбол от спортните клубове от страната е на 17 март. Пролетният междуобластен турнир по лека атлетика е на 30 и 31 март. \r\nПрез април също има много спортни събития. Първото от тях е баскетбол на 4 април за момчета до 14 години. В същия ден е и Турнир от група Б по баскетбол. През април започва и Турнир „Великден“ за деца. На 26 и 27 ще се проведе и Спортният празник „Мотивация за здраве“. В него са включени Борба, фитнес, колоездене, волейбол, лека атлетика. Дрифт „Сливен 1“ ще бъде на 27 и 28 април. \r\nМай започва с Междуобластен фестивал по баскетбол за момчета, 10 години. Той ще се проведе на 4 май. Юнашки игри „Хайдушка среща” са на 6 май. В тях са включени Планинско ходене с мях, хвърляне на грамаден камък, хайдушка борба. Пролетният плувен преглед за 4 възрастови групи е на 18 май. На 18 и 19 май ще се проведе Планински маратон 9 км, 32 км, 52 км и 90 км, Планинско колоездене МТВ 42 км. На 11 и 12 май ще се проведе Купа „Милко Димов, Илия Кръстев” по колоездене. И през този месец ще има турнир по мини-баскетбол за деца до 10 години. 11-ото Рали Классик „Златни пясъци” по автомобилизъм е на 18 и 19 май. Баскетболният фестивал за момичета до 10 години е на 18 май. На същата дата е и Карате – турнир „Грифон” за деца от 4 до 7 години. В последния ден от май, 31, е турнирът „Изгряващи звезди” по спортни танци. \r\nНа 1 и 2 юни ще се проведе „Планинска Българка -2019 г.“ по Автомобилизъм. На 8 юни е Международният турнир по вдигане на тежести. Двудневното Държавно първенство по скокове с батут за всички възрасти започва на 13 юни.От 29 до 30 юни е ХХХVІІІ Международно автомобилно Рали „Монбат Сливен 2019” и Рали „Спринт 2019“. На 30 юни ще се проведе турнир по плуване за деца в памет на Йордан Дечев –Замбата. \r\nНа 19, 20 и 21 юли участници от страната и чужбина ще се включат в събитие, посветено на Зумба, различни видове танци. \r\nНа 9, 10 и 11 август е Международното състезание по ориентиране Купа „Сливен”. \r\nНа 7 и 8 септември ще се проведе Състезание по ориентиране по случай Международния ден на земята „Сливен 3-0-Спринт“. Рали „Дрифт–Сливен 2” по автомобилизъм е на 14 и 15 септември. От 18 до 24 септември ще се проведе Държавното лично отборно първенство по бокс за юноши. \r\n14-ото Държавно първенство за хора с увреждания по тенис на маса и бадмингтон е на 5 октомври. На 12 същия месец е Държавното първенство – Купа България, Купа-Сливен и Турнир изгряващи звезди. На 19 октомври е Международният турнир „Стоте войводи” – кадети по борба. Отново на 19 ще се проведе Турнир за юноши/девойки по лека атлетика по случай празника на град Сливен. На 26 октомври е Международният турнир по джудо „Димитровден” – девойки младша възраст и юноши – старша възраст. В същия ден ще се проведе и Международният планински маратон по планинско бягане „Хайдушки пътеки”. Отново на 26 е Държавното лично отборно първенство по спортни танци, посветено на Сливен „Димитровден” и Купа България. През този месец ще се проведе и Футболен турнир „Димитровден”. \r\nПрез ноември ще се състоят Турнир по хвърляния за деца и юноши/девойки младша възраст; Срещи от баскетболно първенство 2019/2020; Лекоатлетическо състезание за скоростно изкачване по стълбите на Хамам байр „Напред и нагоре“; „Рекорд на хайдушката пътека”; Междуобластно първенство по баскетбол – кадети до 16 години. \r\nПрез декември ще се състои Тържественото награждаване на 10-е най-добри спортисти, най-добър треньор, най-добър отбор при колективните спортове, най-добър спортист с увреждания и Бъдеща звезда на Община Сливен. На 7 декември ще се проведе Коледен турнир за деца по джудо. На 12 декември е турнирът по минибаскетбол за момчета. На 14 декември ще се проведе Карате турнир „Грифон” за деца от 4 до 7 години.", "date": "2019.02.20", "title": "Сливен: Общината оповести спортните събития в общинския календар за 2019 година"}
{"url": "http://www.focus-news.net/news/2019/02/20/2625786/varna-v-umbal-sv-marina-zapochva-prilaganeto-na-nova-protsedura-za-diagnostika-pri-rak-na-prostata.html", "text": "През март в Клиниката по нуклеарна медицина и метаболитна терапия в УМБАЛ “Св. Марина“ – Варна предстои да стартира нова високотехнологична процедура за диагностика при простатен карцином и невроендокринни тумори. Това съобщиха от пресцентъра на  Медицинския университет в града . Процедурата ще бъде основана на използването на галий – белязани радиофармацевтици, което се въвежда за първи път не само в България, но и в Източна Европа, а „Св. Марина“ се нарежда сред малкото болници в ЕС, предлагащи подобна услуга. Изследването на простатния карцином и невроендокринни тумори  ще се извършва с така наречения ПЕТ скенер или позиторно-емисионен томограф, който работи в УМБАЛ „Св. Марина“-Варна от 2009 г. Новата процедура ще осигури диагноза, стадиране и проследяване на ефекта от лечението при рак на простатата и невроендокринни тумори. Тя ще спести средства и усилия, както от страна на пациентите, така и на болницата, от други скъпоструващи инвазивни и неинвазивни изследвания и процедури и ще оптимизира лечебния план на заболяванията. Процедурата ще се извършва по НЗОК за здравноосигурените пациенти и срещу заплащане за неосигурените. Към момента най-масово използваният радиофармацевтик за диагностика с ПЕТ скенер е радиоактивен флуор – флуродезоксиглюкоза, чрез който успешно се диагностицират голяма част от онкологичните заболявания, но е неприложим при рак на простатата, невроендокринни тумори и др. Високотехнологичното оборудване, което включва радионуклиден генератор, синтезен модул и апаратура за качествен контрол, е доставено и инсталирано в разширената и реконструирана Клиника по нуклеарна медицина и метаболитна терапия в УМБАЛ „Св. Марина“ във Варна, като в момента се провеждат необходимите тестове.", "date": "2019.02.20", "title": "Варна: В УМБАЛ “Св. Марина“ започва прилагането на нова процедура за диагностика при рак на простата"}
{"url": "http://www.focus-news.net/news/2019/02/20/2625789/sofiya-ogranicheno-e-dvizhenieto-v-aktivnata-lenta-ot-km-20-do-km-21-kakto-i-pri-km-59-na-avtomagistrala-trakiya-v-posoka-sofiya-poradi-remontni-deynosti.html", "text": "Ограничено е движението в активната лента от км 20 до км 21, както и при км 59 на автомагистрала „Тракия“ в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът в двата участъка се осъществява в изпреварващата лента. Шофьорите трябва да се движат с повишено внимание и съобразена скорост, като спазват стриктно", "date": "2019.02.20", "title": "София: Ограничено е движението в активната лента от км 20 до км 21, както и при км 59 на автомагистрала „Тракия“ в посока София поради ремонтни дейности"}
{"url": "http://www.focus-news.net/news/2019/02/20/2625773/parlamentat-preodolya-prezidentskoto-veto-varhu-zakona-za-lichnite-danni.html", "text": "Парламентът преодоля ветото на президента Румен Радев върху част от последните промени в Закона за личните данни, предаде репортер на  Агенция „Фокус“ . „За“ повторното приемане на промените в закона гласуваха 127 депутати, 1 беше „против“, а четирима се въздържаха. Председателят на парламента Цвета Караянчева обяви: „Законът ще бъде изпратен на президента за обнародване в 7-дневен срок“.  \r\nДържавният глава върна измененията за ново обсъждане в парламента на 4 февруари. Той оспори приетите 10 критерия, по които журналисти, научни работници и писатели следва да доказват, че са използвали правомерно лични данни. Според него това създава ненужна свръхрегулация и представлява ограничение на свободата на изразяване и информация. Водещата комисия по вътрешен ред и сигурност отхвърли ветото на президента. Законът за личните данни е тринадесетият, върнат за ново разглеждане от държавния глава. \r\nБиляна ИВАНОВА", "date": "2019.02.20", "title": "Парламентът преодоля президентското вето върху Закона за личните данни"}
{"url": "http://www.focus-news.net/news/2019/02/20/2625791/kyustendil-v-dupnitsa-prodalzhava-mezhdunarodnata-konferentsiya-za-satrudnichestvo-s-obshtina-kriva-palanka.html", "text": "В Дупница продължава международната конференция за сътрудничество с Община Крива Паланка. Това съобщи за  Радио „Фокус” – Кюстендил  Боряна Сапунджиева, организатор на международната проява. В спортната зала на Дупница се представят различни клубове от двете общини. Сред тях са бойните изкуства, клубовете по тенис на маса и шахмат, както и тези за здраве на спортисти-ветерани. Пред участниците в конференцията са представени възможностите за стимулиране на младите хора за участие в различни по вид инициативи. На 21 февруари конференцията продължава с обобщаване на постигнатите резултати от проведените срещи, както и представяне на бъдещи общи проекти между общините Дупница и Крива Паланка. \r\nВенцеслав ИЛЧЕВ", "date": "2019.02.20", "title": "Кюстендил: В Дупница продължава международната конференция за сътрудничество с Община Крива Паланка"}
{"url": "http://www.focus-news.net/news/2019/02/20/2625783/volen-siderov-ataka-dori-partiite-ot-obedineni-patrioti-da-se-yavim-otdelno-na-evroizborite-tova-nyama-da-se-otrazi-na-dovarshvaneto-na-upravlenskiya-mandat.html", "text": "Дори и партиите от „Обединени патриоти“ да се явим отделно на евроизборите, това няма да се отрази на довършването на управленския мандат. Това каза пред журналисти в парламента лидерът на „Атака“ Волен Сидеров, предаде репортер на  Агенция „Фокус“ . \r\n„Няколко месеца наред настоявах за отговор, за някакво решение как ще се явяваме на евроизборите. След това е отказах, защото колегите ми някак си отбиваха този въпрос – имало време, трябвало да помислят, и се отказах да питам, защото излизаше, че „много ми е зор“. А не ми е зор. Даже в момента този въпрос не ми е основен“, заяви Сидеров.  \r\nТой посочи, че не може да се каже предварително дали ако трите партии се явят отделно на евроизборите, ще ги загубят. „Но е възможен и такъв вариант. Аз не мога насила да събера трите партии. Ако номинацията на Валери Симеонов в НФСБ и на Ангел Джамбазки от ВМРО е някакъв косвен знак, че искат да се явяват самостоятелно, то е добре да си го кажем ясно, културно и цивилизовано. И най-вече да кажем на обществото, че както и да се явяваме, това не се отразява на довършването на управленския мандат. Защото там сме подписали управленска програма и мандатът трябва да се довърши. Т.е. едното не зависи от другото“, коментира лидерът на „Атака“ и обясни, че партията е готова за всякакви варианти. \r\nСидеров посочи, че все още не е ясно кой ще оглави листата на „Атака“. „Предстои партиен форум през март, на който ще решим как ще действаме. А с г-н Бареков разговаряхме по темата „Атака“ да кандидатства в Алианса на консерваторите и реформистите – „Атака“ вече е подала документи като кандидат-член. Но за коалиция с партията на Бареков не е ставала дума и аз не предвиждам такава коалиция за евроизборите“, заяви той.  \r\nЛидерът на „Атака“ посочи, че за него е най-важното всичко това да не се отрази върху продължаването на мандата и да няма нападки. „Лично аз съм готов да подпиша и такова споразумение – да няма нападки и удари под кръста“, коментира Сидеров. \r\nЦветилена СИМЕОНОВА", "date": "2019.02.20", "title": "Волен Сидеров, „Атака“: Дори партиите от „Обединени патриоти“ да се явим отделно на евроизборите, това няма да се отрази на довършването на управленския мандат"}
{"url": "http://www.focus-news.net/news/2019/02/20/2625792/montana-shofyor-na-tir-e-postradal-pri-katastrofa-na-glaven-pat-e-79-v-uchastaka-vidin-montana-sled-razklona-za-s-gorna-verenitsa.html", "text": "Шофьор на ТИР е пострадал при катастрофа на главен път Е-79 в участъка Видин - Монтана след разклона за с. Горна Вереница. Това съобщиха от  ОДМВР – Монтана . Сигналът е подаден на 19 февруари около 16.40 часа. Установено е, че на републикански път І-1 52-годишен водач на ТИР от град Бурса, Турция, управлява седлови влекач „Даф“ с прикачено към него полуремарке. След разклона за с. Горна Вереница в посока Видин, при десен завой и вследствие на несъобразена скорост и състояние на пътната настилка, водачът губи контрол над управлявания камион, излиза извън пътното платно и се преобръща в дере. Вследствие на реализираната катастрофа водачът е настанен в хирургично отделение на МБАЛ - Монтана с комоцио, без опасност за живота. При катастрофата са причинени значителни имуществени щети на тежкотоварния камион. Местопроизшествието е посетено от дежурна оперативна група на РУ - Монтана, извършен е оглед и по случая е образувано досъдебно производство.", "date": "2019.02.20", "title": "Монтана: Шофьор на ТИР е пострадал при катастрофа на главен път Е-79 в участъка Видин - Монтана след разклона за с. Горна Вереница"}
{"url": "http://www.focus-news.net/news/2019/02/20/2625793/shumen-okrazhnata-prokuratura-privleche-kato-obvinyaem-26-godishniya-mazh-zadarzhan-za-pritezhanie-na-nad-5-kg-marihuana.html", "text": "Окръжната прокуратура в Шумен привлече като обвиняем и задържа за срок до 72 часа 26-годишния мъж с инициали Д.Х., задържан за притежание на над 5 кг марихуана. Това съобщиха от пресцентъра на  Апелативна прокуратура - Варна . Срещу него е повдигнато обвинение за държане с цел разпространение на марихуана.  \r\nНа 19 февруари тази година в условията на неотложност е претърсен автомобилът на обвиняемия. При процесуално-следствените действия са открити и иззети над 5 кг съцветия от марихуана. Последвалото претърсване в дома на 26-годишния мъж са намерени и иззети и други наркотични вещества. Обвиняемият придобил без надлежно разрешение марихуаната на различни дати във Варна и Шумен. \r\nПредстои Окръжната прокуратура в Шумен да внесе искане в Шуменския окръжен съд за вземане на най-тежката мярка за процесуална принуда – задържане под стража.", "date": "2019.02.20", "title": "Шумен: Окръжната прокуратура привлече като обвиняем 26-годишния мъж, задържан за притежание на над 5 кг марихуана"}
{"url": "http://www.focus-news.net/news/2019/02/20/2625795/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният служител на пункта. Движението е с нормална интензивност, няма образували се колони от автомобили. \r\nМария КУРТЕВА", "date": "2019.02.20", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/02/20/2625787/volen-siderov-ataka-razgovorite-v-obedneni-patrioti-ne-sa-presahnali.html", "text": "Разговорите в „Обеднени патриоти“ не са пресъхнали. Това каза пред журналисти в парламента лидерът на ПП „Атака“ Волен Сидеров, предаде репортер на  Агенция „Фокус“ . „Просто трябва и тримата да заявим желание. Вчера предложих на г-н Каракачанов, но той сега кара някакъв грип и ще се видим сигурно в края на седмицата“, заяви Сидеров. Той посочи, че не е разговарял с Валери Симеонов по тази тема. „Трябва да седнем тримата и да разговаряме. Не знам защо Симеонов го нямаше вчера на коалиционния съвет, сигурно си е имал причини“, обясни лидерът на „Атака“. \r\nСидеров посочи, че все още не знае дали би приел да оглави листата на партията за евроизборите. „Аз поставих една тема за заплащането на евродепутатите - също за мен много важен въпрос. Защото там те получават едни огромни пари, част от които биха могли да бъдат използвани за благородни цели – лечение на деца и помощ за талантливи деца. Мисля да работя в тази посока и да предложа всички. Другото, което е много важно, е за какво ще се борят тези хора. Да си представим, че всеки един от номинираните стане сега евродепутат, той на какви позиции ще бъде например за санкциите срещу Русия, за миграцията в Европа и т.н. Има много въпроси, по които евродепутатите трябва да отговарят предварително, а не да се говори само за номинациите. Т.е. не само да се номинираме, а и да казваме на какви позиции сме. Защото се оказва, че там отиват 17 българските евродепутати и след това гласуват всички джендър философии, които се видя, че българският народ не приема. И се оказва така, че излъчваме скъпо платени хора, които отиват и работят за политически философии, разрушаващи националната идентичност и семейните ценности. Трябва да е ясно с какви позиции и идеи излъчват партиите своите кандидати“, коментира той. \r\nЦветилена СИМЕОНОВА", "date": "2019.02.20", "title": "Волен Сидеров, „Атака“: Разговорите в „Обеднени патриоти“ не са пресъхнали"}
{"url": "http://www.focus-news.net/news/2019/02/20/2625796/kardzhali-riosv-haskovo-dade-predpisaniya-na-obshtinite-na-teritoriyata-na-inspektsiyata-za-pochistvane-na-rechnite-korita-vav-vrazka-s-predstoyashtoto-snegotopene-i-proletno-palnovodie.html", "text": "РИОСВ - Хасково даде предписания на кметовете на общините на територията на инспекцията, в която влизат и общините от област Кърджали, без община Ардино, която е към Смолян. Това съобщи за  Радио “Фокус“  главният експерт от Инспекцията Мариана Чомпалова. От кметствата трябва да бъдат предприети мерки за почистване и недопускане на наличие на нерегламентирани сметища на речните корита и прилежащите територии, попадащи в териториалния обхват на съответната община. Ще бъдат извършени проверки в цялата страна за проводимостта и наличието на нерегламентирани сметища по реките и прилежащите им територии във връзка с предстоящото снеготопене и пролетно пълноводие. Целта е, ако има проблемни участъци, те да бъдат почистени преди снеготопенето, в изпълнение на заповедта на министъра на околната среда и водите Срокът на изпълнение на предписанията за почистване на речните корита и земите около тях е 20 април, а за недопускане на образуването на сметища е постоянен.  \r\nДо края на месец май ще бъдат извършени проверки за изпълнение на предписанията. Административно-наказателни мерки ще бъдат приложени в случаи на констатирани нерегламентирани замърсявания. Глоба от 2000 до 20 000 лева ще бъде наложена за неизпълнение на предписание на Закона за опазване на околната среда. \r\nДарина ДЕНИЧИНА", "date": "2019.02.20", "title": "Кърджали: РИОСВ - Хасково даде предписания на общините на територията на инспекцията за почистване на речните корита във връзка с предстоящото снеготопене и пролетно пълноводие"}
{"url": "http://www.focus-news.net/news/2019/02/20/2625797/stara-zagora-16-detsa-sa-rodeni-ot-2014-godina-do-momenta-po-programata-na-obshtina-kazanlak-za-fond-in-vitro-i-podkrepenite-dvoyki-ot-iner-uil-klub.html", "text": "16 са родените от 2014 година до момента деца по програмата на Община Казанлък за подкрепа на семейни двойки с репродуктивни проблеми и подкрепените двойки от Инер Уил Клуб - Казанлък. Това каза за  Радио „Фокус”  д-р Мария Георгиева, член клуба и инициатор на благотворителната му инициатива. Тя посочи, че от 2017 година Инер Уил Клуб подкрепя Община Казанлък за Фонд „Инвитро”. \r\nКампанията на Общината датира от 2014 година, като чрез отделяне на средства от общинския бюджет се подпомагат семейства с репродуктивни проблеми. По тази програма до 2016 година са родени пет деца.  \r\nИннер Уил Клуб се присъединява през 2017 година и през 2019 ще бъде третата година в подкрепа на програмата на Община Казанлък. През 2017 година от подкрепените от клуба семейства има родени четири деца, а през 2018 година са родени две близначета – момиче и момче. От програмата на Общината родените деца през 2017 година са четири, през 2018 година – едно. Общият брой на децата до този момент родени по програма „Ин витро” и подкрепата на дамския клуб са 16. След близо три месеца ще се роди още едно дете. „Всичко това ни накара да продължим да работим в тази посока, защото няма по-голям дар от това да се родят тези дечица, да се увеличат хората в нашия град и да станат след време едни достойни граждани, за да можем и ние хората край тях да им се радваме. Така че, ще затуптят още сърчица и се надявам да бъдем по-ползотворни. Всичко това е възможно благодарение на даренията и на добрата воля на всички граждани от Казанлък. И затова на благотворителната вечер, която организираме на 23 февруари се надяваме, те отново да ни подкрепят”, каза д-р Георгиева.  \r\nИнициатива на клуба започва с идеята да бъде даден втори шанс на семейните двойки, които Община Казанлък подкрепя еднократно чрез своята програма. Т. е. една двойка, която веднъж е кандидатствала по тази програма, няма право да кандидатства втори път. „Но се намесваме ние и им даваме втори, а понякога и трети шанс. И за щастие резултатите са добри”, посочи д-р Георгиева. \r\nПо отношение на проблема на семейства с репродуктивни проблеми д-р Георгиева каза, че това не е по-различно от състоянието по този проблем в цялата страна. Все по-голям е броят на семействата, които имат репродуктивни проблеми и много са причините за това. Не само здравословни, но и начин на живот, начин на хранене, стрес, напрежение. Много повече са и проблемите, които се наслагват и по отношение на заболявания свързани със стерилитета, които до сега не са били откривани. „Напредвайки в медицината и желанието тези семейства да бъдат все повече обхванати, е логично да нараства техният брой. Той нараства и защото има възможност чрез програмите, които са в инвитро центровете, и не само, да бъдат подпомагани такива семейства, а и чрез много други неща. Разбира се, медицината напредва и все повече двойки ще могат да се възползват от тази инициатива”, каза още тя. \r\nПо отношение на промените във фонд „Инвитро” д-р Мария Георгиева поясни, че през 2018 година на национално ниво е увеличен броят на инвитро процедурите, които поема държавата – те вече са четири, включени са и трансфери със замразени клетки: „Но все още има какво да се желае. Например, остава открит въпросът с дарителските яйцеклетки, а тези суми са доста големи.” \r\nСлавяна ГАЙДАРОВА", "date": "2019.02.20", "title": "Стара Загора: 16 деца са родени от 2014 година до момента по програмата на Община Казанлък за Фонд „Ин витро” и подкрепените двойки от Инер Уил Клуб"}
{"url": "http://www.focus-news.net/news/2019/02/20/2625799/burgas-nad-300-detsa-shte-se-vklyuchat-parviya-interaktiven-detski-hepaning-v-zala-mladost.html", "text": "Тази неделя – 24 февруари, от 10.00 часа, Спортна зала „Младост“ ще се напълни с над 300 деца от 16 бургаски детски градини, които заедно със своите родители ще се включат в първия голям и весел интерактивен празник, в който светът на технологиите ще срещне този на приказките. Това съобщиха от пресцентъра на  Община Бургас . Детските заведения, в които преди три години бе въведена програмата за ранно компютърно обучение, ще бъде представена от 20 деца в четвърта възрастова група. Те ще бъдат разпределени в отбори по 5 малчугани, които с помощта на таблети, мултимедия и интерактивни дъски ще трябва да намерят верните отговори на задачи в областите – математика, български, английски език и околен свят. Всеки отговор ще помогне на децата да съберат отделните части от пъзела и да сглобят заедно приказката. Всичко, което децата правят на таблетите и интерактивните дъски ще бъде показвано на голям екран в залата за присъстващите, а в последната игра участие ще вземат и родителите. Приказни герои ще помагат на отборите да се справят с поставените задачи, а в паузите малчуганите ще играят, пеят и танцуват.  \r\nИнтерактивният детски хепънинг се организира от Община Бургас като естествено продължение на програмата за първоначално компютърно обучение, въведена по идея на кмета Димитър Николов в 20 детски градини. За тази цел детските заведения бяха оборудвани с 20 интерактивни дъски, с лаптопи, рутери, проектори и над 500 таблета. На тях 1500 деца в 3-та и 4-та група се обучават дозирано по 15-20 минути чрез образователен софтуер с над 200 интерактивни ситуации по математика, български, английски език, околен свят и над 2000 разнообразни задачи. Работата на таблетите е съчетана с дидактични игри, екипни задачи, музикални дейности и занимания в книжките на децата. Атрактивното състезание в зала „Младост“ ще покаже знанието на децата и резултатите от ранното компютърно обучение в детските градини. Освен това, то ще бъде своеобразен преход към надграждащия проект на Община Бургас – „Първокласно начало“, който включва обновяване на всички 92 класни стаи за първокласниците в училищата с антибактериални настилки, лед осветление, нови шкафчета, единични чинове и оборудването им със съвременни образователни технологии – интерактивни тъчскрийн дъски с възможности за използване на електронни учебници и електронен дневник. Идеята за въвеждането на заниманията с таблети в детските градини и първите класове е заимствана от примера на най-развитите в сферата на образованието страни, в които отдавна се възпитава правилно отношение към технологиите в ранна възраст като средство не за игра, а за получаване на информация и знания. Целта на Общината е Бургас да не изостава от съвременните тенденции в образованието, а младото поколение да расте висококвалифицирано и подготвено за новите професии.", "date": "2019.02.20", "title": "Бургас: Над 300 деца ще се включат първия интерактивен детски хепънинг в зала „Младост“"}
{"url": "http://www.focus-news.net/news/2019/02/20/2625780/makedonskite-medii-balgariya-ratifitsira-protokola-za-chlenstvo-na-severna-makedoniya-v-nato.html", "text": "Българският парламент ратифицира Протокола за членство на Северна Македония в НАТО. Решението бе гласувано единогласно от присъстващите 140 депутати в парламента, където нямаше нито един народен представител от БСП, отбелязват македонските телевизионни канали  „Телма“ ,   „Алсат-М“ ,  „Сител“ ,   „Канал 5“ ,   „ТВ 21“  и други, както и агенциите  МИА ,  Макфакс ,  МЕТА , електронните издания на вестниците   „Нова Македония“  ,  „Вечер“  ,   „Фокус“  ,   „Независен“   и  „Денешен“  и електронните издания  „Фактор“  ,  „А1 Он“  ,   „Локално“  ,  „Сакам да кажам“  ,  Радио „Свободна Европа“   и други. \r\nМедиите отбелязват, че „за“ са гласували ГЕРБ, Обединени патриоти, ДПС, Воля и независимите депутати. \r\nПосочва се още, че България е четвъртата държава, която ратифицира документа след Гърция, Словения и Албания. \r\nОбръща се и внимание на присъствието на председателя на македонския парламент Талат Джафери по време на гласуването и предстоящата му кратка среща с неговата колежка Цвета Караянчева, след която двамата ще дадат изявления за медиите и разговора с българския външен министър Екатерина Захариева. \r\nПревод и редакция:", "date": "2019.02.20", "title": "Македонските медии: България ратифицира Протокола за членство на Северна Македония в НАТО"}
{"url": "http://www.focus-news.net/news/2019/02/20/2625785/d-r-konstantin-kachulev-regionalna-farmatsevtichna-kolegiya-blagoevgrad-aptekite-zatvaryat-vremenno-tselta-e-patsientite-da-usetyat-kakvo-bi-se-sluchilo-pri-lipsata-im.html", "text": "Аптеките затварят временно, защото протестът е обявен само за един ден. Това каза за  Радио „Фокус“ – Пирин  д-р Константин Качулев, председател на Регионална фармацевтична колегия - Благоевград, във връзка с протеста на фармацевтите, поради който над 700 аптеки в страната са затворени. „Целта е пациентите да усетят какво би се случило при липса на аптеки за кратко. Ние носим жълти жилетки от 5 февруари“, каза още д-р Качулев. Той добави, че дали ще бъдат предприети и следващи протести зависи от това дали ще има разговор с Министерството на здравеопазването. „Едва след това ще бъде решено дали ще предприеме следващи действия и какви ще бъдат те. Към момента чакаме отговор от министър Кирил Ананиев – дали иска да се срещне с нас“, посочи д-р Качулев. Той изрази надежда, че днес или утре ще получат отговор от министъра на здравеопазването Кирил Ананиев по отношение на исканата среща, която да може да бъде реализирана до края на тази или в началото на следващата седмица. \r\nЛивия НИНОВА", "date": "2019.02.20", "title": "Д-р Константин Качулев, Регионална фармацевтична колегия – Благоевград: Аптеките затварят временно, целта е пациентите да усетят какво би се случило при липсата им"}
{"url": "http://www.focus-news.net/news/2019/02/20/2625794/vladimir-putin-za-parvi-pat-v-istoriyata-na-rusiya-rezervite-napalno-pokrivat-vanshniya-dalg.html", "text": "За първи път в историята, резервите на Русия изцяло покриват външния държавен и търговски дълг, заяви президентът на страната Владимир Путин в посланието си пред Федералното събрание, предава  ТАСС . \r\n„Имаме мощен финансов еърбег. Мога да ви информирам - това е приятна, добра информация - за първи път в нашата история нашите резерви покриват изцяло външния дълг на държавата, който е много малък, както и на търговския сектор“, заяви руският лидер. \r\nПревод и редакция:", "date": "2019.02.20", "title": "Владимир Путин: За първи път в историята на Русия резервите напълно покриват външния дълг"}
{"url": "http://www.focus-news.net/news/2019/02/20/2625802/dots-d-r-veselina-mihneva-institut-po-ribni-resursi-varna-golyama-chast-ot-zadarzhanite-na-letishte-sofiya-zmiorki-sa-umreli-oshte-v-prevozvanite-paketi.html", "text": "Значителна част от конфискуваните европейски змиорки на летище „София“ са умрели още в превозваните пакети. Това съобщи в интервю за  Радио „Фокус“ - Варна  доц. д-р Веселина Михнева, ръководител отдел „Хидрология“ при Института по рибни ресурси – Варна. По думите ѝ високата смъртност е вследствие на значителния период, в който те са транспортирани в нетипична за тях среда. Тя съобщи, че 48 часа след пускането им в карантинните басейни в спасителния център за водни организми при Института по рибни ресурси се наблюдава над 90% смъртност. „Понастоящем змиорките са настанени в карантинни съдове, в контролирана среда, при поддържане на постоянна температура и аерация. Със съдействието на Изпълнителна агенция по рибарство и аквакултури, голяма част от тях са настанени в акваферма. При разопаковане на пакетите, установихме че значителна част от змиорките са мъртви и значителна част от тях, след пускане на змиорките в карантинните съдове, също са с висока смъртност. Но една част от тях са живи, също са живи една част в аквафермата в село Слаеево“, каза доц. д-р Михнева. Тя обясни, че оцелелите екземпляри ще бъдат отглеждани известно време, докато могат да бъдат пуснати в естествени водоеми. По думите ѝ в България европейските змиорки са характерни за сладководни водоеми в Южна България. \r\nБояна АТАНАСОВА", "date": "2019.02.20", "title": "Доц. д-р Веселина Михнева, Институт по рибни ресурси – Варна: Голяма част от задържаните на летище „София“ змиорки са умрели още в превозваните пакети"}
{"url": "http://www.focus-news.net/news/2019/02/20/2625805/odobrena-e-natsionalna-programa-za-profilaktika-nadzor-kontrol-i-likvidirane-na-bolestite-po-zhivotnite-vklyuchitelno-zoonozite-za-perioda-2019-2021-g.html", "text": "Правителството утвърди Национална програма за профилактика, надзор, контрол и ликвидиране на болестите по животните, включително зоонозите за периода 2019 - 2021 г. Това съобщиха от  правителствената информационна служба . Програмата има за цел опазването на здравето на животните и хората в България и спазването на един от основните принципи за създаване на Европейската общност, а именно - свободното движение на животни и животински продукти на територията на Общността. \r\nПоради географското си местоположение, България е постоянно застрашена от проникването на болести по животните и зоонози чрез непрекъснатия трафик на хора, животни и транспортни средства през страната. Това налага поддържането на постоянно действаща система за профилактика и контрол срещу заразните болести по животните. \r\nВ програмата са посочени приоритетните заразни болести и зоонози, които могат да имат значително икономическо въздействие или да представляват заплаха за общественото здраве. Сред тях са Африканската чума по свинете, Класическата чума по свинете, Ку-треска, Син език, Треска от Западен Нил и др. За всяка болест са описани подробно мерките, които трябва да се предприемат и които са финансирани от държавата. \r\nПоддържането на добър здравен статус на животните и на качеството на продуктите, добити от тях, е гаранция за здравето и благополучието на хората, свободното движение на животни и получените от тях продукти в държавите членки на ЕС, както и за безпроблемен износ за трети страни.", "date": "2019.02.20", "title": "Одобрена е Национална програма за профилактика, надзор, контрол и ликвидиране на болестите по животните, включително зоонозите за периода 2019 – 2021 г."}
{"url": "http://www.focus-news.net/news/2019/02/20/2625806/veliko-tarnovo-nad-20-dogovora-e-sklyuchila-obshtinskata-turisticheska-agentsiya-tsarevgrad-tarnov-na-mezhdunarodnata-borsa-vakantsiya-spa-ekspo-2019.html", "text": "Над 20 договора с различни партньори е сключила общинската туристическа агенция „Царевград Търнов“ на Международната борса „Ваканция & спа Експо“ 2019. Това съобщи за  Радио „Фокус“ – Велико Търново  Борислав Йорданов, управител на дружеството. Той припомни, че градът по традиция участва в изложението, чието 36-о издание се случи през миналата седмица в София. Резултатите са над 15 подновени договора с досегашни партньори и още 5 нови контракта. „Болшинството от договорите са с български туроператори, които организират групови и индивидуални посещения на чуждестранни туристи. Броени дни след края на борсата един от новите партньори на „Царевград Търнов“ вече е довел организирани групи туристи в града“, съобщи още управителят на дружеството Борислав Йорданов. \r\nМеждународното изложение „Ваканция & спа Експо“ е най-важното събитие в календара на туристическата индустрия в България, което всяка година привлича водещи компании от страната и света. \r\nЛуиза ТРАНЧЕВА", "date": "2019.02.20", "title": "Велико Търново: Над 20 договора е сключила общинската туристическа агенция „Царевград Търнов“ на Международната борса „Ваканция & спа Експо“ 2019"}
{"url": "http://www.focus-news.net/news/2019/02/20/2625803/zafir-zarkov-gerb-tselta-ni-e-da-napravim-transporta-v-stolitsata-po-udoben.html", "text": "Модернизацията на градския транспорт в София е безпрецедентна, коментира в предаването Патарински LIVE по телевизия Канал 3, общинският съветник от ГЕРБ-София и заместник-председател на постоянната комисия по транспорт и туризъм в Столичен общински съвет Зафир Зарков, съобщиха от пресцентъра на  ПП ГЕРБ . Той добави, че през последните години целта е да се разгръща способността на транспорта да бъде по-удобен. Зарков подчерта, че един от най-важните проекти, които се реализират е свързан с метрото. „То безспорно изменя облика на града, мобилността и качеството на живот. Това е много сериозен инфраструктурен проект, който не спираме да разгръщаме. В момента се изгражда третата линия на метрото, която ще гарантира транспортното обслужване за много квартали. Част от тях са „Горна баня“, „Овча купел“. Линията ще премине през булевард „България“ и ще достигне до квартал „Хаджи Димитър“. От 12 километра, които са в строителство, осем ще бъдат пуснати през тази година. С тази линия ще се получи връзка с жп линията за Перник. След пускането на третия лъч с метрото ще пътуват над 500 000 пътника, това от своя страна гарантира намаляване на вредните емисии“, каза Зафир Зарков.  \r\nТой добави, че в момента се изгражда ново транспортно трасе, което ще бъде готово до няколко месеца. Маршрутът осигурява транспортна връзка на жителите на кварталите „Манастирски ливади\",  „Гоце Делчев\",  „Стрелбище\", „Иван Вазов\" и „Лозенец\" с центъра и с трите лъча на метрото.  \r\n„Инвестиции се правят и в столичния електротранспорт. Близо 90% от тролеите в София са подменени. Ние се стремим транспортът да бъде по-удобен и по-използван. Целта ни е до го превърнем в предпочитано средство за придвижване. Автобусите, които в момента използва столичния автотранспорт са малко над 450, около 400 от тях са с най-високите екологични стандарти. Те покриват изискванията за придвижване на хора с увреждания и майки с детски колички. В сектора инвестициите възлизат на около 400 млн. лева. Те са много сериозно перо от бюджета на София“, добави още общинският съветник от ПП ГЕРБ.  \r\nЗафир Зарков бе категоричен, че София със своите мащаби е град, който няма как да се променя за ден или два, а трябва упорита работа година след година, за да може да се постигат тези резултати. Градът да бъде по-зелен, по-модерен, да има по-удобен транспорт.", "date": "2019.02.20", "title": "Зафир Зарков, ГЕРБ: Целта ни е да направим транспорта в столицата по-удобен"}
{"url": "http://www.focus-news.net/news/2019/02/20/2625790/ministar-kiril-ananiev-pravitelstvoto-otpuska-dopalnitelno-30-mln-lv-za-osiguryavane-na-ravnopostaven-dostap-do-meditsinska-pomosht.html", "text": "Днес на своето заседание Министерски съвет прие постановление, за одобряване на допълнителни разходи по бюджета на Министерството на здравеопазването за 2019 година в размер на 30 млн. лв., с цел осигуряване на равнопоставен достъп на българското население до медицинска помощ, в това число и на високопланинските отдалечени и труднодостъпни места. Това каза министърът на здравеопазването Кирил Ананиев след правителственото заседание, предаде репортер на  Агенция „Фокус” . По думите му тези средства са насочени към Спешната помощ, психиатричната помощ, общинските и областни болнични заведения. Ананиев обясни, че от направените анализи на дейностите на общинските и областни болнични заведения, е установено, че част от възложените им задължения не могат да бъдат изпълнявани заради недостиг на ресурси. „Освен това е необходимо да подсигурим по-адекватни заплати и възнаграждения на хората, които работят в общинските и областни болници, с оглед да ги мотивираме да изпълняват задълженията си качествено и стойностно“, посочи той.  \r\nДаяна ДЮЛГЕРОВА", "date": "2019.02.20", "title": "Министър Кирил Ананиев: Правителството отпуска допълнително 30 млн. лв. за осигуряване на равнопоставен достъп до медицинска помощ"}
{"url": "http://www.focus-news.net/news/2019/02/20/2625808/sport-lion-ne-dopusna-gol-sreshtu-barselona.html", "text": "Олимпик (Лион) завърши 0:0 при домакинството си на Барселона в първи мач от 1/8-финалите на Шампионската лига. На \"Гроупама Стейдиъм\" и двата отбора не впечатлиха с играта си, като \"хлапетата\" може би са по-доволният от двата отбора, след като не допуснаха гол на своя терен от Барса. \r\nТака напрежението е малко по-високо в лагера на Барселона, тъй като на реванша след три седмици на Камп Ноу попадение за французите ще ги постави в тежка ситуация. Срещата в Барселона е на 13-ти март.", "date": "2019.02.20", "title": "Спорт: Лион не допусна гол срещу Барселона"}
{"url": "http://www.focus-news.net/news/2019/02/20/2625809/zam-izpalnitelniyat-direktor-na-ianmsp-yana-topalova-vrachi-nagrada-na-pobeditelya-v-kategoriya-transport-i-logistika-v-konkursa-it-proekt-na-godinata.html", "text": "Заместник изпълнителният директор на Изпълнителната агенция за насърчаване на малките и средните предприятия (ИАНМСП) Яна Топалова връчи наградата на победителя в категория \"Транспорт и логистика\" в конкурса „IT  проект на годината“. Това съобщиха от пресцентъра на  ИАНМСП . Във вторник за пореден път бяха отличени най-значимите IТ проекти за годината. Конкурсът се организира от специализираното издание ICT Media в лицето на Computerworld България и за петнадесетте години от провеждането му са представени над 400 проекта. \r\nЦелта на инициативата е да бъдат представени най-значимите, мащабни и ефективни ИТ проекти по изграждането и използването на информационни системи и решения в българските компании, предприятия и институции в национален мащаб през съответната година на провеждане на конкурса. \r\nВ оспорвана надпревара се включиха общо 24 ИТ проекта, 9 от които са реализирани в публичния сектор с категории \"Централна администрация\", \"Общинска администрация\" и \"Образование\", а останалите 15 решения са реализирани в корпоративния сектор в компании от категории \"Търговия, логистика и транспорт\", \"Промишленост\", \"Банки и финансови институции\", \"Телекомуникационни и комунални услуги\" и \"ИТ проект в чужбина\". \r\nОтличените тази година проекти са 10, а наградите връчиха Росен Желязков, министър на транспорта, информационните технологии и съобщенията (МТИТС); Атанас Темелков, председател, Държавна агенция \"Електронно управление\" (ДАЕУ); Стамен Янев, изпълнителен директор, Българска агенция за инвестиции (БАИ); Яна Топалова, заместник изпълнителен директор на Изпълнителна агенция за насърчаване на малките и средни предприятия (ИАНМСП); Силвия Георгиева, изпълнителен директор на Националното сдружение на общините (НСОРБ); Огнян Траянов, председател на УС, Българска асоциация по информационни технологии (БАИТ); Георги Шарков, Изпълнителен директор, Европейски софтуерен институт ・Център Източна Европа; Румен Банов, представител на Българска асоциация на софтуерните компании (БАСКОМ); Никола Няголов, директор \"Технологии и операции\" в ITNL Bulgaria и Владимир Владков, главен редактор на Computerworld България. \r\nВ категорията “Транспорт и логистика“ се представи най-добре организация лидер в областта на медиите, новите технологии и търговията в пътнически зони - Lagardere Travel Retail с проект за дигитализация на инструментите за оценка на обектите, управлявани от компанията и приложение за контрол и автоматизиране на поръчката на стоки. \r\nТопалова подчерта значимостта на наградената, която увеличава производителността и ефективността на служителите, улеснява събирането на данните, гарантира проследяемост на информацията. „И не на последно място – избягва се безкрайното разпечатване на списъци и справки, избягва се разнасянето на огромни папки, защото цялата информация е на монитора на компютрите – това пести време на служителите и те могат да се концентрират върху дейности, които носят добавена стойност на бизнеса“, заяви зам. изпълнителният директор на ИАНМСП, след което добави, че проектът има предимства и от гледна точка на опазването на околната среда: „От друга страна – използва се по-малко хартия, а това означава, че пазим и природата, спасявайки десетки дървета от изсичане“, отбеляза Топалова. \r\nТя подчерта също, че наградената разработка води към бъдещето - към онази Европа на цифровата трансформация, моторът на която са подобни проекти и младите екипи, които ги реализират.  „Дигитализацията променя практически всяка човешка дейност - начина по който общуваме и си взаимодействаме, пътуваме, работим, произвеждаме стоки или потребяваме услуги, както и начина, по който използваме ресурсите. Подобни форуми, които отличават добрите проекти и практики и промотират ползите от приятелството между човека и технологиите, са сериозен стимул както за ИТ специалистите, които са двигателят към цифровото бъдеще, така и за потребителите на достиженията в тази област“, добави зам.изпълнителният директор на ИАНМСП.", "date": "2019.02.20", "title": "Зам. изпълнителният директор на ИАНМСП Яна Топалова връчи награда на победителя в категория „Транспорт и логистика“ в конкурса „IT  проект на годината“"}
{"url": "http://www.focus-news.net/news/2019/02/20/2625800/sliven-okrazhnata-prokuratura-vnese-iskane-za-postoyanen-arest-na-bankovata-sluzhitelka-ot-nova-zagora-obvinena-za-prisvoyavane-na-nad-445-000-leva.html", "text": "Окръжната прокуратура внесе искане за постоянен арест на банковата служителка, обвинена за присвояване на над 445 000 лева. Това съобщиха от пресцентъра на  Окръжна прокуратура – Сливен . Жената с инициали Б.М. е обвинена за това, че през периода 28 ноември 2018 г. – 01 февруари 2019 г. в град Нова Загора, при условията на продължавано престъпление, използвала  без съгласието на титуляра платежни инструменти – дебитни карти с титуляри двама мъже от  гр. Нова Загора. За периода тя е извършила общо 105 успешни операции „теглене“ от банкомати в града, като по този начин е получила общата сума от 45 200 лева. \r\nТя е обвинена и за това, че през периода  от месец юни 2016 г. до 05 февруари 2019 г. в гр. Нова Загора, като длъжностно лице - банков служител, в условията на продължавано престъпление е присвоила пари, собственост на банката – сумата от 400 000 лева, като длъжностното присвояване е в особено големи размери и случаят е особено тежък. \r\nОкръжен съд – Сливен е насрочил заседанието си за 15.00 часа.", "date": "2019.02.20", "title": "Сливен: Окръжната прокуратура внесе искане за постоянен арест на банковата служителка от Нова Загора, обвинена за присвояване на над 445 000 лева"}
{"url": "http://www.focus-news.net/news/2019/02/20/2625811/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.02.20", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/02/20/2625814/dobrich-ekipat-na-hudozhestvenata-galeriya-zapochna-rabota-po-noviya-obrazovatelen-proekt-golemite-maystori-i-malkite-hudozhnitsi.html", "text": "Екипът на Художествената галерия в Добрич започна работа по новия образователен проект „Големите майстори и малките художници“, предаде кореспондент на  Радио „Фокус” – Варна . Партньори на галерията са три училища – СУ „Димитър Талев“, СУ „Св. Климент Охридски“ и ОУ „Христо Смирненски“. В средата на месеца в СУ “Димитър Талев“ пред  ученици от третите класове, преподаватели и родители, екип на галерията проведе първото си занимание. Началото беше поставено с презентация, посветена на живота и творчеството на Владимир Димитров – Майстора, запазил националния дух в картините си, като възпява труда на селянина, свързан със земята и нейното плодородие, както и красотата на българската мома. В една от следващите срещи с изкуството, вече в галерията, децата ще имат за задача да открият оригиналните картини на автора. Проектът ще продължи до края на учебната година с представяне на изявени български художници и провеждане на няколко творчески ателиета. \r\nЖулиета НИКОЛОВА", "date": "2019.02.20", "title": "Добрич: Екипът на Художествената галерия започна работа по новия образователен проект „Големите майстори и малките художници“"}
{"url": "http://www.focus-news.net/news/2019/02/20/2625804/ministar-ekaterina-zaharieva-privetstva-ratifikatsiyata-na-protokola-za-prisaedinyavane-na-republika-severna-makedoniya-kam-nato.html", "text": "Вицепремиерът и министър на външните работи Екатерина Захариева представи в парламента проекта на Закон за ратификация на Протокола към Северноатлантическия договор за присъединяването на Република Северна Македония, а след гласуването му разговаря с Талат Джафери, председател на парламента на Република Северна Македония. Това съобщиха от пресцентъра на  Министерството на външните работи . \r\n„Моментът е исторически за разширяването на НАТО“, заяви министър Захариева пред депутатите. Тя посочи, че през 2019 г., когато Алиансът навършва 70 г., Република Северна Македония ще стане 30-та му държава-член. \r\n„Република България е последователен поддръжник на европейската и евроатлантическата интеграция на страните от Западните Балкани. Това бе ясно демонстрирано по време на Българското председателство на Съвета на ЕС“, подчерта вицепремиерът. Тя припомни, че още с влизането си в НАТО преди 15 г. България е поела ясен ангажимент да работи за насърчаване на процеса на евроатлантическа интеграция на онези страни, които се стремят към членство. \r\n„В наш национален интерес е югозападната ни съседка да бъде част от зоната на споделени демократични ценности, да поеме своя дял от отговорностите и задълженията, произтичащи от членството в НАТО, както и да допринася за евроатлантическата сигурност“, допълни министърът преди парламентът да приеме закона със 140 гласа „за“ при нито един „въздържал се“ и „против“. \r\nВ разговора си с Джафери, който също проследи вота, министър Захариева сподели, че днешният ден е вълнуващ и изрази надежда, че и останалите членки на НАТО ще ратифицират възможно най-скоро протокола, за да може Република Северна Македония да стане пълноправен член на Алианса преди края на годината. \r\nВицепремиерът припомни, че приемането в НАТО е първата крачка, но България ще подкрепя Република Северна Македония и в целта ѝ за започване през юни на преговори за членство в Европейския съюз. \r\n„България ще бъде и занапред вашият най-силен глас в ЕС, но трябва да свършите работата си на над 100 процента“, подчерта Екатерина Захариева. \r\nТя изрази очакване, че парламентът в Скопие ще приеме закони за осъществяване на съдебната реформа, борбата с корупция, административната реформа и утвърждаване върховенството на закона. \r\nМинистърът изрази също увереност, че двете страни ще продължават и занапред да спазват буквата и духа на подписания през 2017 г. Договор за приятелство, добросъседство и сътрудничество. „Защото когато приятелството не се изгражда върху стабилни основи, то може да се разклати и от най-малкия вятър\", подчерта министърът. „А ние искаме бъдещите политици да са сигурни, че и най-силната буря няма да развали приятелството ни“, каза още тя \r\nТалат Джафери благодари за подкрепата на българското правителство, за последователните лични усилия на министър Захариева и за приятелството на българския народ.", "date": "2019.02.20", "title": "Министър Екатерина Захариева приветства ратификацията на Протокола за присъединяване на Република Северна Македония към НАТО"}
{"url": "http://www.focus-news.net/news/2019/02/20/2625812/veliko-tarnovo-46-godishen-mazh-e-postradal-pri-katastrofa-na-patya-selo-arbanasi-grad-lyaskovets.html", "text": "46-годишен мъж от Горнa Оряховица е пострадал при катастрофа на пътя село Арбанаси – град Лясковец, съобщиха от  ОДМВР – Велико Търново . Сигналът за произшествието е получен в 07.00 часа на 19 февруари. Изпратеният на мястото полицейски екип е установил, че лек автомобил „Мерцедес“, управляван от 34-годишен мъж от град Ямбол. Превозното средство е напуснало очертанията на пътното платно и се е ударило в крайпътно дърво. В резултат на това е пострадал 46-годишен пътник от Горна Оряховица, който е настанен за лечение във великотърновската болница с дифузна травма на главата, без опасност за живота. Водачът е напуснал местопроизшествието и два часа по-късно е бил установен в Горна Оряховица. Взета му е кръвна проба за химичен анализ. По случая е образувано досъдебно производство.", "date": "2019.02.20", "title": "Велико Търново: 46-годишен мъж е пострадал при катастрофа на пътя село Арбанаси – град Лясковец"}
{"url": "http://www.focus-news.net/news/2019/02/20/2625817/v-prisastvieto-na-vitsepremiera-i-ministar-na-vanshnite-raboti-ekaterina-zaharieva-dnes-beshe-validirana-yubileyna-marka-posvetena-na-15-ata-godishnina-ot-chlenstvoto-na-balgariya-v-nato.html", "text": "В присъствието на вицепремиера и министър на външните работи Екатерина Захариева днес беше валидирана юбилейна марка, посветена на 15-ата годишнина от членството на България в НАТО. Това съобщиха от пресцентъра на  Министерството на външните работи . На церемонията в Министерския съвет министър Захариева подчерта значението на Северноатлантическия алианс за сигурността и просперитета на България и изтъкна, че откакто през 2004 г. страната ни се присъедини към алианса, БВП на страната се е увеличил повече от 3 пъти.    \r\n„НАТО не е само военен съюз. НАТО е преди всичко политически съюз, съюз за сигурност, за мир, съюз на държави, които са сходно мислещи, алианс на демократични държави, като единствената му цел е запазване на сигурността, мира демокрацията и просперитета“, заяви Екатерина Захариева.    \r\nВъншният министър на България подчерта и, че именно днес Народното събрание  ратифицира Протокола към Северноатлантическия договор относно присъединяването на Република Северна Македония.    \r\n„Имаме много поводи за гордост и за радост днес, защото от 2004 г., когато станахме съюзници в НАТО, ние последователно и трайно, всички правителства, сме отстоявали, че най-добрият начин за мир, просперитет, сигурност в региона ни е политиката на отворените врати на НАТО“, заяви министър Захариева.    \r\nВалидирането на юбилейна пощенска марка е част от утвърдения Национален план от инициативи за отбелязване на 15-та годишнина от членството на България в НАТО и 70-та годишнина от създаването на Организацията на Северноатлантическия договор, които се навършват през 2019 г. Художник на марката е Николай Младенов.   \r\nВ церемонията по валидирането на юбилейната марка участваха още министърът на транспорта, информационните технологии и съобщенията Росен Желязков, главният изпълнителен директор на „Български пощи“ Деян Дънешки, бившият министър на външните работи Соломон Паси.", "date": "2019.02.20", "title": "В присъствието на вицепремиера и министър на външните работи Екатерина Захариева днес беше валидирана юбилейна марка, посветена на 15-ата годишнина от членството на България в НАТО"}
{"url": "http://www.focus-news.net/news/2019/02/20/2625816/prez-2018-g-saveta-za-administrativnata-reforma-raboti-za-podobryavane-na-kachestvoto-na-administrativnite-uslugi.html", "text": "Правителството одобри доклада за дейността на Съвета за административната реформа (САР) през 2018 г., съдържащ информация за основните взети решения и за реализираните инициативи. Това съобщиха от  правителствената информационна служба . \r\nСред главните дейности на Съвета през изминалата година е подобряването на качеството на административните услуги, като за целта са приети важни документи в областта на административната реформа. Членовете на Съвета одобриха резултатите по ключови проекти, финансирани от Оперативна програма „Добро управление“, сред които Каталог „10 Епизода от живота“ с услуги за гражданите и бизнеса.  \r\nСъветът разгледа и утвърди законопроекти и закони за извършване на предварителна или последваща оценка на въздействие, Доклад за стандартизиране, унифициране и опростяване на услугите за гражданите и бизнеса, предоставяни от общинските администрации, както и провеждане на функционални анализи по пет пилотни политики. Одобрен беше и Единният модел за заявяване, заплащане и предоставяне на електронни административни услуги, изготвен от Държавна агенция „Електронно управление“.", "date": "2019.02.20", "title": "През 2018 г. Съвета за административната реформа работи за подобряване на качеството на административните услуги"}
{"url": "http://www.focus-news.net/news/2019/02/20/2625810/valeri-simeonov-nfsb-deystva-za-samostoyatelno-yavyavane-na-evropeyskite-izbori.html", "text": "Заявявам категорично, че НФСБ извършва необходимите действия за самостоятелно явяване на европейските избори. Това каза пред журналисти в парламента депутатът от „Обединени патриоти“ и лидер на НФСБ Валери Симеонов, предаде репортер на  Агенция „Фокус“ . „С оглед на взаимоотношенията в коалицията „Обединени патриоти“, съвсем естествено е НФСБ да предприема необходимите действия за подготовка на самостоятелно явяване на европейските избори“, заяви той. „Това не е окончателно решение, защото не съм лидер на еднолична партия. Решенията в НФСБ се вземат от Политическия съвет, както е записано в Устава. Няма как Уставът да бъде заобиколен“, посочи Валери Симеонов. „Казвам го открито. Не го крием и не извършваме задкулисни договорености. Не подхвърляме на медиите, че ще вкараме 3-4 депутати общо с разни консервативни псевдосубекти, нито пък водим подготвителна кампания за издигане на наш кандидат още от миналата година, без да уведомяваме партньорите си“, коментира той. В отговор на въпрос кога ще има Политически съвет на НФСБ, лидерът на партията уточни: „Когато е необходимо“. „Не мога да спра номинациите за изборите, които вървят, с оглед на линията за подготовката за самостоятелно явяване“, посочи Симеонов. Попитан дали „Атака“ и ВМРО знаят за действията на НФСБ за самостоятелно явяване на евроизборите, той коментира: „Ако следят новинарските емисии, съм сигурен, че ги знаят“. В отговор на питане защо е отсъствал от Коалиционния съвет вчера, Валери Симеонов каза: „Имал съм някакви други ангажименти. Това не е важно. Имаше представител на НФСБ“. \r\nБиляна ИВАНОВА", "date": "2019.02.20", "title": "Валери Симеонов: НФСБ действа за самостоятелно явяване на европейските избори"}
{"url": "http://www.focus-news.net/news/2019/02/20/2625818/odobren-e-godishniyat-plan-za-vanshen-kontrol-na-izpalnenieto-na-kontsesionni-dogovori-ot-agentsiyata-za-privatizatsiya.html", "text": "Министерският съвет одобри Годишния план за извършване на независим външен контрол на изпълнението на концесионни договори от Агенцията за приватизация и следприватизационен контрол за 2019 г. Това съобщиха от  правителствената информационна служба . \r\nПравителственото Решение е във връзка с изпълнението на Закона за концесиите, приет в началото на 2018 г., по силата на който Агенцията извършва независим външен контрол на определени концесионни договори.", "date": "2019.02.20", "title": "Одобрен е Годишният план за външен контрол на изпълнението на концесионни договори от агенцията за приватизация"}
{"url": "http://www.focus-news.net/news/2019/02/20/2625798/asotsiatsiyata-na-evropeyskite-zhurnalisti-shte-sledi-vliyanieto-na-zakona-za-lichnite-danni-varhu-pravoto-na-izrazyavane.html", "text": "Асоциацията на европейските журналисти-България ще следи влиянието на Закона за личните данни върху правото на изразяване, съобщават от  АЕЖ . „В окончателния вариант на закона останаха десет критерия, с които журналистите, писателите и научните работници би трябвало да се съобразяват в работата си. Въпреки отпадналото изискване тези критерии да се прилагат кумулативно, а изричното посочване, че трябва да бъдат съобразен само относимите към всеки конкретен случаи, смятаме, че това изискване създава предпоставки за цензура и автоцензура при журналистите“, съобщават от АЕЖ-България.  \r\nСпоред Асоциацията предвидените глоби на стойност от до 5000 лв. биха могли да имат смразяващ ефект върху свободата на изразяване, а също така биха могли да се използват от държавата в лицето на Комисията за защита на личните данни за репресия над неудобни медии и журналисти.  \r\n„Оценяваме уверенията, които получихме от председателя на Комисията по вътрешна сигурност и обществен ред и лидер на парламентарната група на ГЕРБ Цветан Цветанов и от председателя на комисията за защита на личните данни Венцислав Караджов, че въпросните критерии по своя замисъл не са контролен лист и никой журналист или медия няма да бъдат обект на натиск посредством тях, но смятаме, че подобни устни ангажименти не са достатъчни, за да внесат спокойствие в гилдията“, посочват от АЕЖ. \r\n„Намираме, че би било уместно Конституционният съд да се произнесе относно съответствието на измененията в Закона за личните данни с Конституцията и бихме внесли становище, в случай че тази инстанция бъде сезирана от някой от имащите право на това. Заявка, че Конституционният съд ще бъде сезиран от една пета от депутатите, пред нас пое Корнелия Нинова на срещата, която проведохме с нея като председател на парламентарна група. Конституционният съд би могъл да бъде сезиран по този въпрос и от други институции, посочени в Конституцията“, отбелязват от Асоциацията. \r\nОт АЕЖ заявяват, че очакват допълнителни гаранции относно прилагането на Закона и помиряването на правото на защита на личните данни с правото на свободно изразяване в подзаконови нормативни актове. „Ще продължим да следим за баланса между двете права и ще реагираме, включително и с уведомяване на международните си партньори, ако констатираме, че защита на лични данни се използва за неправомерен натиск над журналисти“, посочват от Асоциацията. \r\nВ сряда Народното събрание преодоля ветото на президента върху част от Закона за личните данни. Държавният глава върна за ново обсъждане част от измененията след призив на Асоциацията на европейските журналисти - България и други организации, които смятат, че въпросните законови текстове създават предпоставки за неправомерно ограничаване на свободата на изразяване и биха могли да доведат до цензура и автоцензура.", "date": "2019.02.20", "title": "Асоциацията на европейските журналисти ще следи влиянието на Закона за личните данни върху правото на изразяване"}
{"url": "http://www.focus-news.net/news/2019/02/20/2625821/kyustendil-zapochva-danachnata-kampaniya-v-dupnitsa.html", "text": "В града започва данъчната кампания. Това съобщи за  Радио „Фокус” – Кюстендил  Христо Апостолов, пресаташе на Община Дупница. От днес дължимите суми за данък върху недвижимите имоти, данък за моторно превозно средство, както и такса за битови отпадъци се заплащат на две вноски – до 30 юни и до 31 октомври на календарната година. На предплатилите размерът на задълженията в пълен размер до 30 април се прави 5% отстъпка. „Събраните през календарната година местни данъци и такси влизат в приход на бюджета на Община Дупница. Разходването на събраните данъци е съгласно приетия от Общински съвет - Дупница бюджет, и се използва за финансиране на местни дейности, издръжка на детски градини, детски ясли, домашен социален патронаж, ремонт и осветление на улици и площади, озеленяване, поддържане и ремонт, изграждане на пътища и др., както и за капиталови разходи”, каза Христо Апостолов. Събраните приходи от такса битови отпадъци се използва изцяло за поддържане чистотата на населените места. \r\nВенцеслав ИЛЧЕВ", "date": "2019.02.20", "title": "Кюстендил: Започва данъчната кампания в Дупница"}
{"url": "http://www.focus-news.net/news/2019/02/20/2625820/pregled-na-mezhdunarodnite-novini-do-13-chasa-agentsiya-fokus.html", "text": "Всички трябва да разберат, че Русия е била и ще бъде суверенна, независима държава, заяви президентът Владимир Путин в хода на традиционното си послание пред Федералното събрание, предава  ТАСС . \r\n„Русия е била и ще бъде суверенна, независима държава. Това трябва да е ясно на всички“, заяви руският лидер. „Русия не може да бъде държава, ако не е суверенна. Някои страни могат, Русия не“. \r\nПутин подчерта, че изграждането на отношения с Москва означава „намиране на съвместно разрешаване на най-сложните въпроси, а не диктуване на условия“. \r\n*** За първи път в историята, резервите на Русия изцяло покриват външния държавен и търговски дълг, заяви президентът на страната Владимир Путин в посланието си пред Федералното събрание, предава  ТАСС . \r\n„Имаме мощен финансов еърбег. Мога да ви информирам - това е приятна, добра информация - за първи път в нашата история нашите резерви покриват изцяло външния дълг на държавата, който е много малък, както и на търговския сектор“, заяви руският лидер. \r\n***  Българският парламент ратифицира Протокола за членство на Северна Македония в НАТО. Решението бе гласувано единогласно от присъстващите 140 депутати в парламента, където нямаше нито един народен представител от БСП, отбелязват македонските телевизионни канали  „Телма“ ,   „Алсат-М“ ,  „Сител“ ,   „Канал 5“ ,   „ТВ 21“  и други, както и агенциите  МИА ,  Макфакс ,  МЕТА , електронните издания на вестниците   „Нова Македония“  ,  „Вечер“  ,   „Фокус“  ,   „Независен“   и  „Денешен“  и електронните издания  „Фактор“  ,  „А1 Он“  ,   „Локално“  ,  „Сакам да кажам“  ,  Радио „Свободна Европа“   и други. \r\nМедиите отбелязват, че „за“ са гласували ГЕРБ, Обединени патриоти, ДПС, Воля и независимите депутати. \r\nПосочва се още, че България е четвъртата държава, която ратифицира документа след Гърция, Словения и Албания. \r\nОбръща се и внимание на присъствието на председателя на македонския парламент Талат Джафери по време на гласуването и предстоящата му кратка среща с неговата колежка Цвета Караянчева, след която двамата ще дадат изявления за медиите и разговора с българския външен министър Екатерина Захариева. \r\n*** Президентът на Русия Владимир Путин заяви, че страната трябва да се движи само напред, увеличавайки темпото на своето развитие, предава  ТАСС . \r\n„Длъжни сме да се движим само напред, постоянно увеличавайки темпото на това движение“, заяви той в посланието си пред Федералното събрание (Сената) на Русия. \r\nПрезидентът предупреди, че правителството на първо място отговаря за това страната да се променя към по-добро. \r\n„Не можеш да излъжеш хората, те чувстват лицемерието, неуважението към тях и всяка несправедливост. Тях не ги интересува бюрокрацията. За хората е важно какво е направено реално и как то ще подобри животът им, животът на семействата им и то не някога си, а веднага“, заяви той. \r\nПутин подчерта: „Ние не трябва да повтаряме грешките от миналите десетилетия и да чакаме пришествие на комунизма, трябва да променяме ситуацията към по-добро още сега“. Той посочи, че „работата на изпълнителната власт на всички нива трябва да бъде хармонична, смислена и енергична“. „Правителството на Руската Федерация трябва да задава тона“, уверен е президентът. \r\nПутин възложи на кабинета да предостави предложения за стимули, включително данъчни стимули, за частни инвеститори в стартиращи предприятия. \r\nДържавният глава отбеляза, че руснаците трябва да почувстват подобрение в живота след резултатите от изпълнението на националните проекти още през 2019 година. \r\n***  Испански военен кораб, с хора на оръдията, нареди на търговски плавателни съдове да напуснат британските териториални води на Гибралтар, съобщи британското издание Metro. Екипажът на военния кораб може да бъде чут в аудиозапис на радиообмен, в който казват на закотвените край Гибралтар кораби да „напуснат испанските териториални води“. В отговор на инцидента бяха разположени кораби на кралския британски флот, предава  електронното издание на гръцкия вестник Protothema . \r\nВпоследствие корабите, на които е било наредено да се преместят, са получили нареждане да останат на местата си от пристанищната администрация на Гибралтар. \r\nГоворител на правителството на Нейно величество на Гибралтар определи действията на испанската флота като „глупави“. „Има само измислена стойност на тези глупави игри, играни от онези, които не приемат неоспоримия британски суверенитет над водите около Гибралтар, признати от целия свят в Конвенцията на ООН за морското право“, каза говорителят. \r\n***  Заместник-държавния секретар на САЩ Джон Съливан е говорил с външния министър на Гърция Йоргос Катругалос по телефона, за да го поздрави за скорошното назначение и да приветства ратифицирането на Преспанския договор и Протокола за приемане на Северна Македония в НАТО от гръцкия парламент, предава  електронното издание на вестник Kathimerini . \r\nСпоред изявление на Държавния департамент от вторник, „Съливан похвали лидерството на гръцкото правителство и смелостта в преследването на решение на този въпрос, който ще отключи икономически ползи за Гърция и ще затвърди ролята на Гърция като стълб на стабилността в Източното Средиземноморие и Балканите“. \r\n„Заместник-секретарят подчерта силната подкрепа на САЩ за споразумението, тъй като това е историческа възможност за повишаване на сигурността и просперитета в целия регион“, се казва в изявлението. \r\n*** Премиерът на Косово Рамуш Харадинай обвини Върховният представител на ЕС за външните работи и политиката на сигурност Федерика Могерини, че е водила тайни разговори между Прищина и Белград, пише  прищинският ежедневник „Коха Диторе“ . \r\nПо думите на министър,председателя, „Могерини е водила полу-секретен диалог. Ще бъде добре ако осветли ситуацията около този диалог“. \r\nИзданието неуспешно е поискало коментар относно изявлението на Харадинай от пресслужбата на правителството. \r\nПремиерът, в рамките на изказването си, отново е настоял, че вносните мита върху стоките от Сърбия и Босна и Херцеговина няма да бъдат отменени. „Ние вървим към окончателно споразумение със Сърбия. Ако на този етап започнем да правим крачки назад, от нас ще поискат още много такива крачки. Не става дума само за митата, уверявам ви“, е заявил Харадинай. \r\n***  Майката на бившия полковник от ГРУ Сергей Скрипал, който бе отровен в Солсбъри, поиска да признаят сина й за безследно изчезнал, съобщи пред  РИА Новости  неговата племенница Виктория Скрипал. \r\nКакто разказа събеседницата на агенция, заявлението е подадено в московската полиция, по мястото на регистрацията на дъщерята на бившия полковник Юлия, която бе отровена заедно с баща си. По думите на Виктория, ако Скрипал бъде признат за изчезнал безследно, неговата майка ще наследи апартамента, колата и кучето му. \r\n„Трябва някак си да спасим имуществото", "date": "2019.02.20", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/02/20/2625815/vladimir-putin-nyakoi-darzhavi-mogat-da-sashtestvuvat-ako-ne-sa-nezavisimi-rusiya-ne.html", "text": "Всички трябва да разберат, че Русия е била и ще бъде суверенна, независима държава, заяви президентът Владимир Путин в хода на традиционното си послание пред Федералното събрание, предава  ТАСС . \r\n„Русия е била и ще бъде суверенна, независима държава. Това трябва да е ясно на всички“, заяви руският лидер. „Русия не може да бъде държава, ако не е суверенна. Някои страни могат, Русия не“. \r\nПутин подчерта, че изграждането на отношения с Москва означава „намиране на съвместно разрешаване на най-сложните въпроси, а не диктуване на условия“. \r\nПревод и редакция:", "date": "2019.02.20", "title": "Владимир Путин: Някои държави могат да съществуват ако не са независими, Русия не"}
{"url": "http://www.focus-news.net/news/2019/02/20/2625823/dobrich-narodno-chitalishte-dobrich-2017-zapochva-satrudnichestvo-s-universiteta-po-bibliotekoznanie-i-informatsionni-tehnologii.html", "text": "Народно читалище (НЧ) „Добрич - 2017“ започва сътрудничество с Университета по библиотекознание и информационни технологии (УниБИТ). Това съобщи председателят на читалището Николай Нейчев, предаде кореспондент на  Радио „Фокус” – Варна . Университетът ще оказва научна, методическа и административна помощ на библиотеката на читалището, която предстои да отвори врати след няколко седмици. На откриването се очаква да присъстват преподаватели от университета. С негово съдействие, съвместно с българска звукозаписна компания, ще бъде създадена нова музейна колекция „Грамофонната плоча“. НЧ „Добрич - 2017“ поема координацията на летните практики на студентите от Университета по библиотекознание и информационни технологии на територията на област Добрич. Читалището ще оказва логистична помощ при провеждане на изнесени обучения, семинари, научни конференции и други, провеждани в Добрич и областта. „Читалището ще партнира на университета в различни европейски проекти също\", посочи Николай Нейчев. „Надяваме с помощта на УниБИТ новата добричка библиотека, разполагаща вече с около 20 000 книги от дарения на граждани, да се превърне в средище на духовността“, отбеляза председателят на читалището \r\nЖулиета НИКОЛОВА", "date": "2019.02.20", "title": "Добрич: Народно читалище „Добрич - 2017“ започва сътрудничество с Университета по библиотекознание и информационни технологии"}
{"url": "http://www.focus-news.net/news/2019/02/20/2625813/ministar-kiril-ananiev-ne-moga-da-razbera-protesta-na-farmatsevtite-ne-mozhem-da-predostavim-resurs-za-vavezhdaneto-na-verifikatsiya-pri-lekarstvata-zashtoto-tova-shte-se-tretira-kato-darzhavna-pomosht.html", "text": "Не мога да разбера протеста на фармацевтите, ние не можем да предоставим ресурс за въвеждането на верификация при лекарствата, защото това ще се третира като държавна помощ. Това каза министърът на здравеопазването Кирил Ананиев след правителственото заседание, относно протеста на фармацевти в страната, които искат политики подпомагане за въвеждане на новата верификация за лекарствата, предаде репортер на  Агенция „Фокус” . „Аз не мога да разбера за какво е този протест. Първо това е европейска директива, имахме достатъчно дълъг период на обучение - от 3 600 аптеки над 2 100 имат нови регистрации, близо по 10 аптеки на ден. Не виждам някакъв проблем. До колкото знам никъде в ЕС няма протест, какъвто се създава при нас“, посочи той. „Ние дадохме не по-малко от 6-месечен период от време, за да може всяка аптека да се включи и да изпълни всички изисквания, които са изключително ясни“, отбеляза Ананиев. „Аз чух, че държавата не е знаела, какво да прави. Това за мен е неразбираемо. Имаме ясна програма и ясни изисквания, критерии, методология и с всеки изминал ден се увеличава броят на аптеките, които влизат в нашата система на верификация“, уточни той. „Всички аптеки, които имат договор с НЗОК, имат своите компютри и програми, те са готови и включени в системата на верификация. Тези, които са далеч по-малко от тези 700, за които се говори в момента, ние не можем да им предоставим ресурс, защото това ще се третира за държавна помощ“, допълни здравният министър. \r\nДаяна ДЮЛГЕРОВА", "date": "2019.02.20", "title": "Министър Кирил Ананиев: Не мога да разбера протеста на фармацевтите - не можем да предоставим ресурс за въвеждането на верификация при лекарствата, защото това ще се третира като държавна помощ"}
{"url": "http://www.focus-news.net/news/2019/02/20/2625825/valeri-simeonov-nfsb-za-vrashtaneto-na-preferentsiite-chovek-ostava-s-vpechatlenieto-che-balgariya-ne-e-parlamentarna-demokratsiya-a-monarhiya.html", "text": "Човек остава с впечатлението, че България не е парламентарна демокрация, а парламентарна монархия. Това каза пред журналисти в парламента депутатът от „Обединени патриоти“ и лидер на НФСБ Валери Симеонов в отговор на въпрос как ще коментира решението на ГЕРБ за връщане на преференциите, предаде репортер на  Агенция „Фокус“ . Попитан дали прагът на преференциите го притеснява, ако се явява на европейските избори, той коментира: „Да ме притеснява? Не, не ме притеснява“. „Против сме намаляването на прага и оставянето му в размера, който е сега. По този начин даваме възможност в Народното събрание и в институциите на България да влизат неопределено количество Бай Ганьовци“, заяви лидерът на НФСБ. „Това са хора с болни амбиции и със средства, с които си купуват местата в общинските съвети и в парламента“, каза още Валери Симеонов. \r\nБиляна ИВАНОВА", "date": "2019.02.20", "title": "Валери Симеонов, НФСБ за връщането на преференциите: Човек остава с впечатлението, че България не е парламентарна демокрация, а монархия"}
{"url": "http://www.focus-news.net/news/2019/02/20/2625828/zam-ministar-krasimir-zhivkov-shte-predstavlyava-balgariya-v-komisiite-za-opazvane-na-cherno-more-i-na-reka-dunav.html", "text": "Заместник-министърът на околната среда и водите Красимир Живков ще е новият представител на България в Комисията за опазване на Черно море от замърсяване и в Международната комисия за опазване на река Дунав. Това съобщиха от  правителствената информационна служба . \r\nКомисията за опазване на Черно море от замърсяване е създадена с Конвенцията за опазване на Черно море от замърсяване, по която страни са шестте държави от Черноморския регион - България, Грузия, Румъния, Руската федерация, Турция и Украйна. Работата на Комисията и консултативните групи се състои от годишни срещи на комисията и работни срещи на консултативните групи. Обсъждат се координирани действия по опазване на морската среда и живите ресурси, отчитайки икономическите, социалните и здравните аспекти на проблема. \r\nМеждународната комисия за опазване на река Дунав е органът, който координира изготвянето и прилагането на Плана за управление на международния район за басейново управление на реката, съгласно изискванията на Рамковата директива за водите.", "date": "2019.02.20", "title": "Зам.-министър Красимир Живков ще представлява България в комисиите за опазване на Черно море и на река Дунав"}
{"url": "http://www.focus-news.net/news/2019/02/20/2625827/pazardzhik-kmetat-na-obshtina-peshtera-nikolay-zaychev-postavi-vaprosa-za-ostaryalata-materialna-baza-na-detskite-gradini-pred-obrazovatelni-eksperti.html", "text": "Актуален въпрос, свързан с предучилищното образование, бе поставен от кмета на Община Пещера Николай Зайчев по време на дискусионна среща на тема “Образование и мотивация на младите хора за повече знания и перспективи за развитието на България и Европа“, проведена в Пазарджик, съобщиха от  Община Пещера . Срещата бе инициирана от заместник-министъра на образованието Деница Сачева и заместник-председателя на парламентарната комисия по образование Галя Захариева и бе под надслов „Европа в нашия дом“. Пред представителите на изпълнителната и законодателната власт Николай Зайчев засегна проблема с остарялата материална база на детските градини, в които оборудването често е на повече от 40 години – легла, шакфчета, маси. Особено тежък е проблемът за по-малките общини, които имат нужда от държавна подкрепа. Според него първата стъпка, за да имаме успешни деца в училище, е те да бъдат обхванати още в детските градини. Добрата основа в детските заведения позволява задържането на децата и след това в училище. Трябва да се помисли как детските градини да бъдат включени в националните и европейските програми и като оборудване, защото към момента те участват само в програми за енергийна ефективност“. Оказа се, че подобен въпрос се поставя за първи път. Според Галя Захариева на общините наистина им се налага да дофинансират градините, както и че има много трудности в събирането на таксите. Според Захариева трябва да се помисли от къде и как да се осигурят средства за осъвременяване на материалната база на детските градини. \r\nЗам.-министър Сачева пое ангажимент и каза, че част от средствата в следващия програмен период ще бъдат насочени към детските градини. Тя посочи, че стартира проект за 82 милиона лева, който ще поеме част от таксите на децата и може би някаква част ще бъде използвана и за подобряване на средата в детските заведения. Община Пещера непрекъснато подпомага детските градини, извършва необходимите ремонтни дейности. Включително две от детските заведения в града защитиха успешно проекти пред Общинския фонд за подкрепа на местни инициативи и се сдобиха с оборудване за физкултурните си салони.", "date": "2019.02.20", "title": "Пазарджик: Кметът на Община Пещера Николай Зайчев постави въпроса за остарялата материална база на детските градини пред образователни експерти"}
{"url": "http://www.focus-news.net/news/2019/02/20/2625801/ministar-kiril-ananiev-171-obshtinski-i-oblastni-bolnitsi-shte-badat-podpomognati-ot-dopalnitelno-otpusnatite-ot-pravitelstvoto-30-mln-lv.html", "text": "171 общински и областни болници ще бъдат подпомогнати от допълнително отпуснатите от правителството 30 млн. лв. Това каза министърът на здравеопазването Кирил Ананиев след правителственото заседание, предаде репортер на  Агенция „Фокус” . „Към края на миналата година просрочените плащания на общинските и областни болници достигнаха 161 млн. лв., от които 126 млн. лв. в областните болници и 35 млн.лв. в общинските болници”, обясни той. Тези 30 млн. ще бъдат разпределени по следния начин: 18 млн. лв. се предоставят на общинските болници, на базата на преминалите болни, в това число и 71 болници, които са във високопланински, отдалечени и труднодостъпни населени места. 2 млн. лв. се отдават на заведенията, оказващи психиатрична помощ. Този ресурс ще отиде в 12 центрове за психично здраве и отделения към общинските и областни болници. Допълнителното финансиране ще бъде на база проведени лечения. 10 млн. лв. се предоставят за Спешна помощ, това са 41 лечебни заведения, от които 26 областни болници. Те ще са финансирани на базата  на преминал брой пациенти, които не трябва да са били хоспитализирани в лечебно заведение“, обясни министър Ананиев. „171 общински и областни болници ще бъдат подпомагани по механизма, който ви обясних“, подчерта тoй, като уточни, че отделянето на средства за увеличение на заплатите на персонала ще зависи от ръководството на лечебното заведение.  \r\nДаяна ДЮЛГЕРОВА", "date": "2019.02.20", "title": "Министър Кирил Ананиев: 171 общински и областни болници ще бъдат подпомогнати от допълнително отпуснатите от правителството 30 млн. лв."}
{"url": "http://www.focus-news.net/news/2019/02/20/2625830/veliko-tarnovo-177-pensioneri-ot-obshtinata-shte-poluchavat-po-2016-lv-godishno-za-pochasova-domashna-grizha.html", "text": "177 пенсионери от общината ще получават по 2016 лв. годишно за почасова домашна грижа. Община Велико Търново вече е подготвила и подала проект за участие в схемата на Министерство на труда и социалната политика за осигуряване на подкрепа за възрастни хора и лица с увреждания. Това каза за  Радио „Фокус“ – Велико Търново  Росица Димитрова, директор Дирекция „Социални дейности и здравеопазване“. По думите ѝ финансирането ще е европейско. Според нея одобрението предстои, но Общината е посочен бенефициент и то ще се случи по всяка вероятност. Тя уточни, че броят на евентуалните потребители е различен за всички общини, спрямо тяхното население. По думите ѝ администрациите ще получат и средства за ремонт на помещения или купуване на автомобил, защото услугата ще е мобилна. „Голямото предизвикателство за нас е кои хора да попаднат в групата на обслужваните, защото новото в тази услуга, която ще се предоставя на територията на цялата страна, е, че предоставянето на подкрепата в домашна среда ще бъде до 2 часа дневно или седмично, според индивидуалните потребности“, обясни още Димитрова. Освен социална и психологическа подкрепа, потребителите ще получават и индивидуална такава.  \r\n„Другото предизвикателство пред нас е как ще убедим личните лекари и медицинските специалисти, защото услугата е здравно-социална, как ще ги убедим за сътрудничество. Не че казвам, че няма да се получи. Но тези хора, които не са в пенсионна възраст – сестри и лекари, са в здравната мрежа. За да се включат в социална услуга, те трябва да го правят извън работно време. Дано да имат желание, за да можем наистина да промотираме на територията на общината почасовите мобилни услуги“, допълни още социалният експерт. Здравната подкрепа ще включва измерване на кръвно налягане и кръвна захар, смяна на превръзки и други подобни. \r\nЛуиза ТРАНЧЕВА", "date": "2019.02.20", "title": "Велико Търново: 177 пенсионери от общината ще получават по 2016 лв. годишно за почасова домашна грижа"}
{"url": "http://www.focus-news.net/news/2019/02/20/2625822/valeri-simeonov-nfsb-ne-mozhem-da-se-pravim-che-ne-vizhdame-kak-ataka-i-vmro-se-podgotvyat-za-samostoyatelno-yavyavane-na-evropeyskite-izbori.html", "text": "Ние не можем да чакаме и да се правим, че не виждаме как паралелно „Атака“ и ВМРО се подготвят за самостоятелно явяване на европейските избори. Това каза пред журналисти в парламента депутатът от „Обединени патриоти“ и лидер на НФСБ Валери Симеонов, предаде репортер на  Агенция „Фокус“ . Попитан как ще коментира думите на лидера на ВМРО Красимир Каракачанов, че най-добрият вариант е „Обединени патриоти“ да се явят заедно на европейските избори, посочи: „Нека отговори защо за два месеца преговори с него, сме говорили за общото ни явяване на европейските избори не повече от 5 минути. Може би едно говори, а на практика не сме стигнали до тази тема след 2 месеца разговори“. „От друга страна сме отворени за разговори. Ще бъдем отворени още известно време. Доколкото технологията за подготовка на изборите го позволява“, заяви Валери Симеонов. В отговор на въпрос приема ли номинацията за евродепутат на част от структурите на НФСБ до момента, той обясни: „Ще отговоря малко по-късно. Вървят номинации по региони, нека този процес да приключи“. Попитан още ли мисли, че европейските избори не са важни, лидерът на НФСБ поясни: „От гледна точка на възможностите за въздействие върху политиката на ЕС, изборите са с нищожно значение. Един или няколко депутати от „Обединени патриоти“, независимо от коя партия, или 17-те българи в ЕП могат да повлияят съществено върху политиката на Европа“. „Изборите са изключително важни от гледна точка на мобилизация на партийните структури, симпатизантите и избирателите, които подкрепят каузата ни“, заяви Симеонов. „Ще ни бъде много интересно да видим какъв резултат ще имаме на тези избори. Те са важни от партийно-политическа гледна точка, с нашите депутати не можем да постигнем кой знае какво при гласуване в 650-членния ЕП“, каза още той. \r\nБиляна ИВАНОВА", "date": "2019.02.20", "title": "Валери Симеонов, НФСБ: Не можем да се правим, че не виждаме как „Атака“ и ВМРО се подготвят за самостоятелно явяване на европейските избори"}
{"url": "http://www.focus-news.net/news/2019/02/20/2625826/afp-vladimir-putin-predupredi-che-novite-raketi-mogat-da-badat-pritseleni-tsentrovete-na-vzimane-na-resheniya.html", "text": "Президентът на Русия Владимир Путин предупреди, че Русия може да прицели своите нови ракети в „центровете на взимане на решения“, ако Вашингтон разположи свои ракети в Европа, предава  AFP . \r\n„Русия ще бъде принудена да разположи оръжия, които могат да бъдат използвани срещу центровете на взимане на решения, които са зад ракетните системи, които ни заплашват“, заяви той по време на ежегодното си обръщение пред Федералното събрание на Русия. \r\nПревод и редакция:", "date": "2019.02.20", "title": "AFP: Владимир Путин предупреди, че новите ракети могат да бъдат прицелени центровете на взимане на решения"}
{"url": "http://www.focus-news.net/news/2019/02/20/2625824/spetsializiranata-prokuratura-vnese-iskane-za-postoyanen-arest-na-vseki-ot-shestimata-obvineni-za-uchastie-v-organizirana-prestapna-grupa-za-izdavane-na-falshivi-telk-resheniya.html", "text": "Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ за всеки от шестимата обвинени за участие в организирана престъпна група за издаване на ТЕЛК-решения с невярно съдържание срещу подкупи. Това съобщиха от пресцентъра на  Апелативна специализирана прокуратура . Предстои съдът да определи час за заседанието по мерките за неотклонение.", "date": "2019.02.20", "title": "Специализираната прокуратура внесе искане за постоянен арест на всеки от шестимата обвинени за участие в организирана престъпна група за издаване на фалшиви ТЕЛК-решения"}
{"url": "http://www.focus-news.net/news/2019/02/20/2625819/ministar-kiril-ananiev-31-sa-registriranite-sluchai-na-zaboleli-ot-morbili-v-stranata.html", "text": "Последната информация, която имаме е, че 31 души са регистрирани като заболели от морбили. Това каза министърът на здравеопазването Кирил Ананиев след правителственото заседание, предаде репортер на  Агенция „Фокус” . 21 са лабораторно показани, останалите са по епидемиологични показатели. От вчера, когато бяха 27, има нови 4 случаи -  3 деца в кв. „Христо Ботев“ и едно дете в ж.к „Студентски град“ в столицата“, отбеляза министър Ананиев.  \r\nДаяна ДЮЛГЕРОВА", "date": "2019.02.20", "title": "Министър Кирил Ананиев: 31 са регистрираните случаи на заболели от морбили в страната"}
{"url": "http://www.focus-news.net/news/2019/02/20/2625832/ministar-krasimir-valchev-shte-uchastva-v-konferentsiya-za-digitalnoto-obrazovanie-na-21-fevruari.html", "text": "Министърът на образованието и науката Красимир Вълчев ще участва в конференция за дигиталното образование. Това съобщиха от пресцентъра на  Министерството . Тя ще се проведе на 21 февруари от 9.00 часа в зала 6 (вход А6) на НДК.", "date": "2019.02.20", "title": "Министър Красимир Вълчев ще участва в конференция за дигиталното образование на 21 февруари"}
{"url": "http://www.focus-news.net/news/2019/02/20/2625834/shte-badat-izplateni-obezshteteniya-za-513-hil-lv-po-resheniya-na-evropeyskiya-sad-po-pravata-na-choveka.html", "text": "Министерският съвет прие решение за изплащане на общо 513 030 лв. обезщетения в изпълнение на пет решения на Европейския съд по правата на човека (ЕСПЧ). Това съобщиха от  правителствената информационна служба . Решенията по делата срещу България са постановени в периода 06 септември 2018 г. - 10 януари 2019 г. Присъдените суми по всяко от делата са в размер между 2400 и 208 500 евро.", "date": "2019.02.20", "title": "Ще бъдат изплатени обезщетения за 513 хил. лв. по решения на Европейския съд по правата на човека"}
{"url": "http://www.focus-news.net/news/2019/02/20/2625807/ministar-predsedatelyat-boyko-borisov-se-sreshtna-s-predsedatelya-na-parlamenta-na-republika-severna-makedoniya-talat-dzhaferi.html", "text": "Министър-председателят Бойко Борисов се срещна с председателя на парламента на Република Северна Македония Талат Джафери, който е на посещение в България по повод гласуването в Народното събрание на законопроекта за ратифициране на Протокола към Северноатлантическия договор за присъединяването на Република Северна Македония. Това съобщиха от  Правителствената информационна служба . Двамата отбелязаха отличното сътрудничество между София и Скопие в последните години, както и усилията на България за подпомагане на Република Северна Македония по европейския й път и развитие. \r\nПремиерът Борисов подчерта, че България е последователна в подкрепата си за Република Северна Македония - и с Договора за приятелство, добросъседство и сътрудничество, подписан през 2017 г., и по време на Българското председателство на Съвета на ЕС през 2018 г., както и днес, когато Народното събрание одобри ратифицирането на Протокола към Северноатлантическия договор за присъединяването на Република Северна Македония. Борисов акцентира върху значението на проектите за инфраструктурна, транспортна и дигитална свързаност и допълни, че страните от региона трябва да работят активно за повишаването на брутния вътрешен продукт. „Колкото сме повече свързани по региони, толкова са по-големи перспективите за инвестиции, за мир и за просперитет“, каза министър-председателят. Борисов посочи, че с осъществяването на проекта за коридор №8 регионът ще изглежда по различен начин. \r\nПредседателят на парламента на Република Северна Македония Талат Джафери благодари на българското правителство, както и за личната ангажираност на премиера Борисов, за усилията, които страната ни положи и продължава да полага за евроатлантическия път на югозападната ни съседка. Той подчерта, че само с добросъседските отношения и тясното сътрудничество страните ни могат да вървят напред.", "date": "2019.02.20", "title": "Министър-председателят Бойко Борисов се срещна с председателя на парламента на Република Северна Македония Талат Джафери"}
{"url": "http://www.focus-news.net/news/2019/02/20/2625829/d-r-konstantin-kachulev-regionalna-farmatsevtichna-kolegiya-blagoevgrad-vapreki-protesta-na-aptekite-nyama-da-ima-patsienti-koito-da-ostanat-bez-lekarstva.html", "text": "Въпреки протеста на аптеките, няма да има пациенти, които да останат без лекарства. Това каза за  Радио „Фокус“ – Пирин  д-р Константин Качулев, председател на Регионална фармацевтична колегия - Благоевград, във връзка с протеста на фармацевтите, поради който над 700 аптеки в страната са затворени. „Основно аптеките затварят за цял ден, но има такива, които са в малки населени места и са единични. Те ще затворят символично и със сигурност няма да има „припаднали“ пациенти пред аптечните врати“, каза още д-р Качулев. По думите му аптеките са заключени със знак за протест отвън. „Но колегите фармацевти са на място. Те или ще правят ревизии, или ще извършват логистични дейности“, заяви д-р Качулев. \r\nЛивия НИНОВА", "date": "2019.02.20", "title": "Д-р Константин Качулев, Регионална фармацевтична колегия  – Благоевград: Въпреки протеста на аптеките, няма да има пациенти, които да останат без лекарства"}
{"url": "http://www.focus-news.net/news/2019/02/20/2625838/balgariya-i-rumaniya-shte-zadalbochat-satrudnichestvoto-si-v-oblastta-na-malkite-i-srednite-predpriyatiya.html", "text": "Правителството одобри проект на Меморандум за разбирателство в областта на малките и средните предприятия между министъра на икономиката на България и министъра на бизнес средата, търговията и предприемачеството на Румъния. Това съобщиха от  правителствената информационна служба . \r\nДокументът предвижда институциите на двете страни да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията от България и Румъния. Двете страни поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия. \r\nБългарската и румънската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други.", "date": "2019.02.20", "title": "България и Румъния ще задълбочат сътрудничеството си в областта на малките и средните предприятия"}
{"url": "http://www.focus-news.net/news/2019/02/20/2625837/bez-problemi-se-osashtestvyava-trafikat-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява трафикът през граничните пунктове с Гърция „Маказа“, „Златоград“ и „Капитан Петко войвода“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.20", "title": "Без проблеми се осъществява трафикът през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/20/2625836/narodnoto-sabranie-prie-godishnite-dokladi-za-mladezhta-za-2016-g-i-2017-g.html", "text": "Народното събрание прие годишните доклади за младежта за 2016 г. и 2017 г., предаде репортер на  Агенция „Фокус“ . В доклада за 2016 г. се посочва, че у нас младите хора на възраст между 15 и 29 години са над 1,1 млн. души, от които почти 850 хил. живеят в градовете. Коефициентът на безработицата е 12,2%, което е с 2.2% по-ниско спрямо 2015 г. Това, което се отчита като негатив, е, че 54% не работят по специалността си, а едва 30% са се реализирали спрямо образованието си. През 2016 г. са финансирани 36 младежки информационно-консултантски центрове на територията на 28 от големите градове и 39 младежки инициативи, свързани с доброволчеството.  \r\nСтатистическите данни в доклада за 2017 г. отчитат, че България следва общата за ЕС тенденция на застаряване на населението. Младите хора на възраст между 15 и 29 г. са малко над 1 млн. души, като постоянно намаляват. За нашата страна това е приблизително с 40 000 младежи за година. Запазва се нивото на миграцията на младите хора от малките населени места към градовете, като повече от ¾ от младежите живеят в градовете и само ¼ в селата. През 2017 г. процента на младите хора, страдащи от хронични заболявания в страната, се запазва – 6%, като се отчитат по-ниски нива на ангажираност към здравословното състояние. Докладът отчита още, че българските младежи нямат сериозни социални дефицити като 70% от тях смятат, че средствата им са достатъчни за пълноценно хранене, закупуване на облекло, обувки, лекарства и заплащане на електрическа енергия. Докладът предоставя и статистика от Агенцията по заетостта, която показва, че безработните до 29-годишна възраст се свиват с почти 16%. \r\nЦветилена СИМЕОНОВА", "date": "2019.02.20", "title": "Народното събрание прие годишните доклади за младежта за 2016 г. и 2017 г."}
{"url": "http://www.focus-news.net/news/2019/02/20/2625831/dots-veselina-mihneva-institut-po-ribni-resursi-varna-posledniyat-sluchay-na-konfiskuvani-evropeyski-zmiorki-beshe-prez-2015-no-togava-kolichestvoto-beshe-po-malko.html", "text": "Последният случай на конфискувани европейски змиорки беше през 2015, но тогава количеството беше по-малко. Това каза в интервю за  Радио „Фокус“ - Варна  доц. Веселина Михнева, ръководител отдел „Хидрология“ при Института по рибни ресурси – Варна, във връзка с 90-те пакета змиорки задържани на летище „София“ на 15 февруари. Според доц. Михнева змиорките по принцип се развъждат в някои ферми с цел зарибяване на реките, за които те са характерни. Тя допълни, че нелегалният износ на тези водни животни е предназначен за азиатските държави, където те се използват за храна свободно от населението. „Този вид се консумира в значителна степен в Азия, тъй като там е местен деликатес. По тази причина една част от европейските змиорки са изнасяни в значителни количества в Азия. Но този процес е прекратен през 2010 година, когато в въведена забрана за търговията с вида и понастоящем, при наличие на такива пратки, те биват конфискувани“, обясни доц. Веселина Михнева. Тя съобщи, че последният случай на спасени змиорки от вида ангуила ангуила, е бил през 2015 година. „Тогава беше с доста по-малък обем, сега в случая обема на пратката беше доста голям. Като цяло това ни достави доста затруднения, тъй като не сме пригодени за поддържане на чак толкова големи обеми от живи организми“, каза още доц. Михнева. По думите ѝ вследствие на регулациите все по-малко са случаите на нелегално отглеждане или износ на ценни видове водни организми. Тя допълни, че видът ангуила ангуила попада в приложение на регламент на Европейската общност за защита на видовете от дивата фауна и флора, чрез регулиране на търговията с тях. \r\nБояна АТАНАСОВА", "date": "2019.02.20", "title": "Доц. Веселина Михнева, Институт по рибни ресурси – Варна: Последният случай на конфискувани европейски змиорки беше през 2015, но тогава количеството беше по-малко"}
{"url": "http://www.focus-news.net/news/2019/02/20/2625842/veliko-tarnovo-39-godishen-mazh-e-zadarzhan-za-napadenie-na-politseyski-sluzhitel-pri-proverka-za-silna-muzika-v-grad-byala-cherkva.html", "text": "39-годишен мъж е задържан за нападение на полицейски служител при проверка за силна музика в град Бяла черква. Това съобщиха от  ОДМВР – Велико Търново . Вчера в 07.30 часа в управлението е бил получен сигнал за нарушаване на тишината в имот в града. Изпратеният на адреса екип е установил собственика на имота. На същия било разпоредено да спре музиката, идваща от две тонколони, поставени на двора. Мъжът не изпълнил полицейските разпореждания, започнал да се заканва на униформените и нанесъл контузна рана в областта на ръката на единия. Той е бил задържан с полицейска мярка до 24 часа. Срещу него е започнато бързо производство.", "date": "2019.02.20", "title": "Велико Търново: 39-годишен мъж е задържан за нападение на полицейски служител при проверка за силна музика в град Бяла черква"}
{"url": "http://www.focus-news.net/news/2019/02/20/2625839/veliko-tarnovo-obshtinata-spodeli-opit-i-dobri-praktiki-v-sferata-na-sotsialnite-uslugi-s-obshtina-montana.html", "text": "Общините Велико Търново и Монтана споделиха опит и добри практики в сферата на социалните услуги. Това съобщиха от пресцентъра на  Общината . Експерти от Община Монтана и управители на социални услуги имаха работно посещение в старопрестолния град. Гостите бяха посрещнати от заместник-кмета по хуманитарни дейности Ганчо Карабаджаков и от директора на общинската дирекция „Социални дейности и здравеопазване“ Росица Димитрова. Те ги запознаха с развитата мрежа от социални услуги във Велико Търново. \r\nАкцент бе поставен върху грижата за възрастни и за хората с увреждания. Росица Димитрова подчерта дългогодишния опит на общинската администрация във Велико Търново в сферата. Сред темите на разговор бяха трудностите и предизвикателствата при грижата за възрастните и за хората с увреждания. В работната среща участваха и ресорни експерти от двете общините, както и управители на центрове за социални услуги в старата българска столица.  \r\nПредставителите на Община Монтана посетиха Центъра за социална рехабилитация и интеграция за възрастни и лица с увреждания над 18 г. и Центъра за настаняване от семеен тип за пълнолетни  лица с умствена изостаналост.", "date": "2019.02.20", "title": "Велико Търново: Общината сподели опит и добри практики в сферата на социалните услуги с Община Монтана"}
{"url": "http://www.focus-news.net/news/2019/02/20/2625841/sofiya-postaveni-sa-parvite-20-postoyanni-konteynera-za-tekstil-na-teritoriyata-na-stolichna-obshtina.html", "text": "Разположени са първите 20 постоянни контейнера за текстил на територията на Столична община. Те са част от системата за събиране и третиране на текстилни отпадъци, която Столична община започна да разработва в началото на 2019 г. Това съобщиха от пресцентъра на  Столична община . Целта е постепенно да се изгради устойчива система за събирането и последващо третиране на този вид отпадъци, подобно на останалите вече изградени и успешно работещи 12 системи за събиране на различни потоци отпадъци в София, включително опаковки, зелени отпадъци, електрическо и електронно оборудване, опасни отпадъци, батерии, акумулатори, излезли от употреба МПС и други. \r\n„През 2018 г. проведохме различни инициативи за събиране на стар текстил от домакинствата, в резултат на които бяха събрани и последващо третирани общи 24.5 тона текстилни отпадъци. Опитът ни през изминалата година показа, че гражданите имат нагласа да изхвърлят разделно и текстилните си отпадъци. Резултатите дадоха основание на кмета в края на 2018 г. да предложим на Столичния общински съвет да започнем да изграждаме система за събиране на текстилни отпадъци. След като преминахме през необходимите нормативни процедури и беше избран изпълнител за събирането и последващото третиране на отпадъците, сега стартираме с разполагане на 20 контейнера в различни квартали на Столичната община, като предстои броят им постепенно да се увеличава“. Това коментира зам.-кметът по екология в Столичната община Йоана Христова при представянето на контейнерите. Тя напомни, че правилното събиране и третиране на текстилните отпадъци намалява вредното влияние на този вид отпадък върху компонентите на околната среда, включително и върху качеството на атмосферния въздух.  \r\nСъбраните в постоянните контейнери текстилни отпадъци се транспортират от специализираните компании за третиране на текстилни отпадъци, до техни площадки, където преминават през процес последващ на разделяне. Годните за повторна употреба се отделят, а негодните текстилни материали (напр. дънки и бял текстил) се сортират по цвят, изрязват се техните ципове и копчета и се предават, както на инсталации за производство на изолационна вата, така за производство на памучни парцали за индустрията. Текстилните материи, които не са подходящи за директна повторна употреба като дрехи или парцали, и други отпадъци, отделени в процеса на сортиране (например опаковки), се балират и предават на други компании за правилно рециклиране и оползотворяване.  \r\nНа територията на Столична община са разположени и временни контейнери за текстил, чийто адреси могат да бъдат намерени на сайта на Столичния инспекторат.  \r\nАдресите на всички контейнери могат да бъдат намерени на сайта на Столична община –  .", "date": "2019.02.20", "title": "София: Поставени са първите 20 постоянни контейнера за текстил на територията на Столична община"}
{"url": "http://www.focus-news.net/news/2019/02/20/2625840/vashe-vech-chehiya-kakvo-ochakva-balkanitei.html", "text": "Еднодневната визита на руския президент в столицата на Сърбия на 17 януари т.г. и преди всичко, повече от стохилядната тълпа сърби, която дойде да види Путин край храма Свети Сава, потвърди, че днес в Сърбия обичат Русия и нейния президент, както никъде другаде по света. Наистина, трябва да се уточни, че не става въпрос само за Сърбия. Въобще целият сръбски народ обича руснаците, включително хората, които живеят във второто сръбско държавно образувание – Република Сръбска, която е свободна част от Босна и Херцеговина, пише  чешкото онлайн списание „Ваше веч“  в материал, представен без редакторска намеса. \r\nХарактерът на руско-сръбските отношения не предизвиква съмнения. Но разпространените на Запад тезиси за „историческата ос Москва – Белград“ са нищо повече от раздут мит. И той въобще не е нов. От подобни митове изхожда още немския кайзер Вилхелм II, когато напада Русия през лятото на 1914 година. \r\nРуско-сръбските отношения в далечното и близкото минало често са били противоречиви. Имам предвид не само съветско-югославската разлъка между Сталин и Тито в периода 1948-1955 година. В най-новата история може да се отбележи съгласието на елцинова Русия, дадено през май 1992 година на заседание на Съвета за сигурност на ООН, да бъдат наложени тежки санкции против Югославия. Друг пример е равнодушното отношение на Елцин към въздушното нападение над Съюзна Република Югославия от страна на НАТО през пролетта на 1999 година. \r\nДнес сръбският народ счита, че путинска Русия е друга. Сърбите се надяват, че тази друга Русия ще им даде реална гаранция, че при търсенето на изход за излизане от положението, в което вече отдавна се намира Сърбия, благодарение на Русия ще бъдат отчетени  жизнено важните интереси на Сърбия. \r\nНа първо място става въпрос, макар и не само, за Косово и военното „окръжаване“ на Сърбия от страни-членки на НАТО. Своята роля играе и явната необходимост да се преразгледа модела, който се налага на Западните Балкани след изчезването на СФРЮ. \r\nНа Западна Европа й е особено неприятно, че процесът на разширяване на Европейския съюз на тази територия предизвиква все по-големи съмнения. Работата е в това, че освен Западните Балкани, които, в крайна сметка поне на думи, все още искат да влязат в Съюза, днес вече никой в Европа не се стреми към ЕС. Исландия напълно се избави от илюзиите си относно Съюза. Някога зле прикритото желание на Брюксел да вкара в ЕС богатата на газ Норвегия днес вече окончателно потъна в забвение. В такава ситуация интересът на балканските страни към присъединяване към ЕС за Брюксел е като манна небесна. \r\nТридесет години след кървавия разпад на Югославия, Титовоте Балкани (не само територията на бившата СФРЮ) отново се пукат по шевовете. Затова Западна Европа и американската „дълбока държава” (не се знае какво мисли Доналд Тръмп) наскоро увеличиха усилията си да вземат този регион под своя пълен контрол. Причината е „проникването” на Русия и Китай на Балканите, както и усилията, които Турция полага в стремежа си към „нео-османизация” на този някога османски регион в Европа. \r\nИзненадващо, дори след 30 години Западът не е усвоил никакви уроци. Той все още не може да разбере мотивите и движещите сили на Балканите. Западът счита, че източникът на всички балкански проблеми не е собствената му политика, а политиката на трети страни - играчи извън региона. \r\nОсновната причина за нестабилността на Балканите е, че модерната структура на региона очевидно не функционира. Балканите са фрагментирани на малки национални държави, които от икономическа гледна точка на практика не са жизнеспособни. Освен това на Балканите царува историческото разочарование на съседите един от друг. Такава ситуация е задънена улица. Това се потвърждава, по-специално, от сложните отношения между бившите републики на СФРЮ. Затруднението е, че това устройство е политическото потомство на Запада и всичко подсказва, че то е мъртвородено. \r\nЗа слепите е ясно, че глобалната система за международни отношения, изградена от Съединените щати след разпадането на СССР (и неговите европейски съюзници) и базирана на монополната роля на Вашингтон, се разпада. Ето защо регионалните системи, които някога бяха създадени от Запада, начело със Съединените щати, започнаха да се разпадат естествено. Балканите са един от „образците“ на това западно геополитическо творчество. Разширяването на НАТО и Европейския съюз е част от един и същ процес. \r\nЗападът смята, че трудностите на Балканите са временни и са предизвикани, както вече споменахме, от Русия, Китай и Турция. Възможно е да се преодолеят, както се твърди, като се овладее региона, т.е. да се изместят всички останали играчи от тази част на континента. \r\nРъководителката на дипломацията на Европейския съюз е симпатична, въпреки че Могерини отдавна не се е проявила в нищо. Наскоро тя заяви без заобикалки, че Балканите са в сферата на интересите на Европейския съюз, а Русия няма какво да прави там (когато руският външен министър Лавров я попита какво има предвид, тя се запъна и каза, че е „неразбрана“). \r\nСтрува си да се отбележи, че в светлината на Брекзит, Могерини гледа на Балканите по същия начин, по който преди много години най-големият защитник на британската империя – Уинстън Чърчил. Той неведнъж съзнателно дава на Сталин лъжливи обещания да открие втори фронт против Хитлер. След победите на Червената армия край Сталинград и Курск, след освобождението на Харков (януари – август 1943 година) премиерът на Негово Величество разбира, че Хитлер ще загуби войната. Вече става невъзможно да продължава да лъже за втория фронт. Напротив, той се превръща в необходимост. Лондон разбира, че е длъжен да се включи в борбата срещу Нацистка Германия, за да не остане встрани при решаването на въпроса за следвоенното развитие на Европа. \r\nЗатова Чърчил искаше англо-американските съюзници да направят десант на Балканите - в тази „меко място на Европа“, както самият сър Уинстън казва. Целта не беше толкова да навреди на Хитлер (по това време Тито и неговите партизански отряди вече отлично се справят с това), а да се вземат партизаните на Тито под контрол и да се използват Балканите като коридор, така че англо-американските войски да проникнат в Централна Европа преди Червената армия да се появи там. В крайна сметка планът се проваля, защото Рузвелт просто не е дава съгласието си. \r\nЗаслужава да се отбележи идиотизмът, с който тогава подхожда Чърчил към Балканите: налични са исторически документи, които потвърждават, че ако англо-американските сили влязат на Балканите, партизаните на Тито ще им дадат въоръжен отпор. \r\nДнес Могерини (и с нея ЕС и НАТО) мисли по същия начин като Чърчил, макар и в обратен геополитически ред. Европейският съюз и НАТО вече контролират Централна Европа и сега трябва да изтласкат Русия от Сърбия и сръбската част на Босна и Херцеговина. Балканите трябва да бъдат „политически“ чисти. \r\nЕвропейският съюз и НАТО не разбират, че ситуацията изисква фундаментална ревизия на геополитиката по отношение на Балканите (а може би и на цяла Европа, но сега това не е тема). Брюксел просто не е готов за нещо подобно. \r\nВ тази връзка той ще трябва да реши как да се справи със Сърбия. Това е алфа и омега на всяко устройство на Балканите, което може да съществува дълго време. По своето време Обама стигна до заключението, че Сърбия е ключът към сигурността на Балканите. Неговият вицепрезидент Джо Байдън откровено каза това по време на посещението си в Белград през 2009 г. Въпреки това,  всичко се ограничи до прости думи. Политиката не се е променила. \r\nАнти-сръбският по дефиниция проект за независимо Косово също не работи. Западът се хвана на собствените си капани и сега не знае какво да прави. Бившите терористи от Армията за освобождение на Косово (АОК) сега го водят, напълно свободни от ръцете на Запада и превърнали се в неуправляема „антизападна“ ракета. \r\nВъпросът за Балканите като цяло остава, дали промените в структурата на полуострова ще бъдат еднократни и толкова внезапни, както в началото на 80-те и 90-те години. И как ще преминат. Възможна е и появата на продължителни, предимно субрегионални конфликти с използването на военна сила. Подобен сценарий ще изведе Балканите на преден план в световната политика. \r\nСъбитията в света и Европа привнесоха след 2000-ата година на балканите (независимо от нарастващите вътрешни проблеми) три важни нови елемента, които включват този регион в световната политика. \r\nПърво, Балканите са се превърнали в източник на международен тероризъм (с разсадник в мюсюлманската част на Босна и Херцеговина и на цялата етническа територия на Албания: Косово, Албания, Северна Македония). \r\nВторо, Балканите се превърнаха в значителен европейски енергиен коридор (той трябваше да стугне до Италия и Западна Европа благодарение на руско-турския газопровод „Южен поток“, но ЕС досега успешно го блокира). \r\nТрето, Балканите са станаха магистрала за бежанци и мигранти. \r\nАко говорим за бъдещето на Балканите, тогава едно от малкото неща, което не предизвиква съмнение, е незаменимата роля на Русия и Китай в бъдещото развитие на региона. И всички опити да се попречи на тези страни само ще доведат до задълбочаваща се криза. \r\n„Руската заплаха“ застави НАТО, като с махване на вълшебна пръчица, да „реши“ за няколко месеца спора между Атина и Скопие, който продължаваше 30 години и се отнасяше до името на Бившата югославска република Македония. Миналогодишният македонски референдум за членство в НАТО и Европейския съюз доведе до трагични последици за атлантистите и въпреки това не притесни никого на Запад. Алиансът не губи време и на 6 февруари Македония се присъедини към НАТО. \r\nФактът, че Западът реши първо да включи Северна Македония във военният съюз, предизвиква безпокойство. В крайна сметка Македония не е в опасност. Така че членството в НАТО се дължи на други причини, които не са свързани със защитата на тази страна. \r\nХипотетично, само нейните съседи, Албания, България, Гърция и Косово, могат да представляват заплаха за македонската държава. Всички те имат териториални претенции към Македония, въпреки че, разбира се, отричат това. Всички те (с изключение на Косово засега) са страните-членки на алианса, но на Балканите това няма да заблуди никого. Ако е необходимо, те ще атакуват. Вярно е, че е малко вероятно да го направят в обозримо бъдеще. \r\nЕдинствената македонска съседка, която не е имала и няма териториални претенции към Македония, е Сърбия. Присъединяването на Македония към НАТО е насочено изключително срещу Сърбия и Русия. Белград трябва да разбере, че „мястото му е в алианса”, където по очевидни причини не се стреми. Конституцията на Сърбия определя неутралния статут на страната. Сърбите трябва да „забележат“, че страните от НАТО са в непосредствена близост, тоест, Сърбия е „обградена“ от страните-членки на съюза. Изключение остава Босна и Херцеговина. Местните сърби не й дават да се присъедини към НАТО. И въпреки че Косово също не е член на НАТО, на нейната територия има американски войници и има американска военна база (под прикритието на мироопазващите „Сили за Косово\"). НАТО нямаше такива идеални военно-политически условия за евентуално нападение срещу СФРЮ преди 20 години. \r\nС влизането на Северна Македония в НАТО, Русия трябва най-накрая да разбере, че Алиансът, както и преди, ще прави каквото си иска. Русия трябва да спре да упорства. Вярно е, че това е толкова идиотска мисъл като идеята на Чърчил, който през 1943 г. искаше да „спаси” Централна Европа от Червената армия, провеждайки нашествие на Балканите. \r\nНежеланието на Европейския съюз и НАТО да си сътрудничат с Русия на Балканите, нежеланието да се използва това сътрудничество за разрешаване на ситуацията в този винаги нестабилен регион е основната причина за размириците на Балканите. \r\nПревод и редакция:", "date": "2019.02.20", "title": "„Ваше веч“ (Чехия): Какво очаква Балканите?"}
{"url": "http://www.focus-news.net/news/2019/02/20/2625843/odobreni-sa-rezultatite-ot-dve-zasedaniya-na-saveta-na-es.html", "text": "Министерският съвет одобри доклада с резултатите от редовното заседание на Съвет „Общи въпроси“, което се проведе на 8 януари в Брюксел. Това съобщиха от  правителствената информационна служба . Съветът изслуша представяне на приоритетите на Румънското председателство. Министрите проведоха и политически дебат по Многогодишната финансова рамка за периода 2021-2027 г. Други важни теми, обсъдени по в рамките на заседанието бяха Брекзит, политиката на разширяване, последният етап от процеса на размисъл за бъдещето на Европа, Европейският семестър и Междуинституционалното споразумение. \r\nОдобрени са също така резултатите от заседанието на Съвета на ЕС по земеделие и рибарство, проведено на 28 януари в Брюксел. Обменени бяха мнения по Пакета за реформата на ОСП след 2020 г. Комисията представи свой доклад за развитието на растителните протеини в Европейския съюз.", "date": "2019.02.20", "title": "Одобрени са резултатите от две заседания на Съвета на ЕС"}
{"url": "http://www.focus-news.net/news/2019/02/20/2625835/evrodeputatat-momchil-nekov-vze-uchastie-v-otkrivaneto-na-nay-golyamoto-zemedelsko-izlozhenie-agra-2019-v-plovdiv.html", "text": "„Радвам се, че за поредна година имам възможност да съм част от специализираното земеделско изложение „АГРА\". Смятам, че това изложение дава чудесна възможност на хората, които работят целогодишно да представят труда си, да се запознаят със ситуацията на пазара, да намерят иновации в технологичен план“. Това коментира Момчил Неков по време на откриването на събитието, което традиционно, ще е ситуирано в сградата на Международния панаир Пловдив, съобщиха от  пресофиса на евродепутата . \r\nЕдин от първите щандове, които посети Момчил Неков по време на посещението си, беше този на Института по криобиология и хранителни технологии, където, благодарение на представителите на Института, се запозна с две иновации- синьо вино и шоколад с намален брой калории, както и със специфичната изработка на космическа храна.  „Щастлив съм, че в България има такива иновации, които смятам трябва да бъдат промотирани, не само в страната ни, а и в целия свят“, посочи евродепутатът.  \r\nНеков посети още щанда на Аграрния институт -София, както и на различни производители, а обиколката му ще продължи до края на деня. „Срещата с хората ми дава възможност най- добре да се запозная с това, което правят, с усилията и с проблемите им. Затова за мен е изключително важен прекият контакт със сектора. Различно е да четеш данни и да получаваш информация от самите земеделци и животновъди“, каза още Неков.  \r\nИзложението „АГРА\" се провежда за 28-и пореден път и ще продължи от 20 до 24 февруари 2019 г. \r\nОчаква се тази година в петдневното изложение да вземат участие повече от 400 изложители от над 20 държави. Като успоредни събития се провеждат „Винария 2019\" и Фудтех 2019. \r\nВ първия ден на изложението стана ясно, че до дни че бъде официално входирано заявление за защита на Българско кисело мляко и българско бяло саламурено сирене. Миналата година Момчил Неков взе участие като презентатор в специално събитие в рамките на „АГРА 2018\" посветено точно на географските означения.", "date": "2019.02.20", "title": "Евродепутатът Момчил Неков взе участие в откриването на най-голямото земеделско изложение „АГРА 2019\" в Пловдив"}
{"url": "http://www.focus-news.net/news/2019/02/20/2625846/tsentralnata-izbiratelna-komisiya-i-svetovnata-asotsiatsiyata-na-organite-za-upravlenie-na-izbori-a-web-organizirat-brifing-na-21-fevruari.html", "text": "Централната избирателна комисия и Световната асоциацията на органите за управление на избори A-WEB организират брифинг на 21 февруари 2019 г. от 13.00 часа в Гранд хотел София, зала София, ет. 2. Това съобщиха от пресцентъра на  ЦИК . Брифингът е по повод домакинството на ЦИК на 7-ото заседание на Изпълнителното бюро на Асоциацията. \r\nЦИК България е сред учредителите на A-WEB, а председателят Ивилина Алексиева е член на Изпълнителното бюро от 2018 г. \r\nНа заседанието на Изпълнителното бюро ще бъдат обсъдени важни въпроси, измежду които промени в Устава на Асоциацията, заявления за ново членство, план за дейността през 2019 г. и др. Ще бъдат обсъдени и инициативи, свързани с обмяната на международен опит и обучения в сферата на организиране и произвеждане на избори. \r\nПо повод предстоящото заседание в България пристига делегация начело с генералния секретар на A-WEB г-н Йонг-Хи Ким, както и председателите на избирателни комисии от Република Корея, Индия, Доминиканска република, Хърватия, Румъния, Република Южна Африка, Тунис, Кения, Палестина, Ел Салвадор, Парагвай, Бангладеш, Узбекистан, Малави и др. \r\nA-WEB е основана през 2013 г. от над 400 делегати от 120 страни и с участието на 175 органи за управление на избори от цял свят, сред които и ЦИК България. Асоциацията има мисията да допринесе за укрепване на демокрацията и произвеждане на свободни, честни и прозрачни избори по света. Една от основните й цели е да осъществява международен обмен на добри практики в управлението на изборния процес и да подпомага осигуряването на прозрачност и легитимност на изборите. Седалището на организацията е в Република Корея.", "date": "2019.02.20", "title": "Централната избирателна комисия и Световната асоциацията на органите за управление на избори A-WEB организират брифинг на 21 февруари"}
{"url": "http://www.focus-news.net/news/2019/02/20/2625847/sport-atletiko-sreshtu-yuventus-mach-na-nay-dobrite-zashtiti.html", "text": "Атлетико Мадрид приема Ювентус в първи осминафинален мач на Шампионска лига. Двата клуба са категорично най-добре играещите в дефанзивен план отбори. През последните 5 сезона в Шампионската лига Атлетико е допуснал най-малко голове - средно по 0,7 на мач. Веднага след него се нарежда Ювентус с 0,8. От 2016 година насам, по същия показател в първенствата двата клуба са лидери с по 0,66 гола. \r\nСимволи на двете защити са култовите играчи Диего Годин и Джорджо Киелини, които са капитани и лидери. Довечера Атлетико ще влезе в мача  с отлична серия - няма загуба в последните си 9 мача срещу италианци 7 победи и 2 равенства. Нито един отбор в Европа не дава толкова малко шансове за съперника. \r\nАлегри е по-предпазлив и разчита на голямата класа на играчите си. Роналдо е вкарал 22 гола на Атлетико в 33 мача.", "date": "2019.02.20", "title": "Спорт: Атлетико срещу Ювентус – мач на най-добрите защити"}
{"url": "http://www.focus-news.net/news/2019/02/20/2625850/blagoevgrad-normalno-se-osashtestvyava-preminavaneto-prez-granichen-punkt-kulata.html", "text": "Нормално се осъществява преминаването през граничен пункт „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, движението също се извършва без забавяния.", "date": "2019.02.20", "title": "Благоевград: Нормално се осъществява преминаването през граничен пункт „Кулата“"}
{"url": "http://www.focus-news.net/news/2019/02/20/2625833/valeri-simeonov-nfsb-kogato-glasuvame-za-prisaedinyavane-na-severna-makedoniya-kam-es-tryabva-da-postavim-uslovie-za-priznavane-na-balgarskata-natsionalnost.html", "text": "В момента Македония не признава правото на самоопределение. Има признати десетки националности, но не и българска националност. Това каза пред журналисти в парламента депутатът от „Обединени патриоти“ и лидер на НФСБ Валери Симеонов по повод ратифицирането на Протокола към Северноатлантическия договор за присъединяването на Р Северна Македония, предаде репортер на  Агенция „Фокус“ . „Трябва да поставим условие, че това трябва да се случи, когато гласуваме за присъединяване на Македония към ЕС“, подчерта той. „Има непрекъснато, доскоро с пълно държавно съдействие, унижаване и унищожаване на българската народност в Македония“, заяви Симеонов. „Да не говорим, че е ясно какъв е произходът на самата Македония. От друга страна няма как да откажем на всеки гражданин на държава извън България да се самоопредели, както си иска“, коментира той. „От гледна точка на общата ни история и на прекалено близката ни обвързаност между родове от България и Македония, е редно хората да не бъдат лишавани от права и свободи и на самоопределение“, заяви Валери Симеонов.  \r\nБиляна ИВАНОВА", "date": "2019.02.20", "title": "Валери Симеонов, НФСБ: Когато гласуваме за присъединяване на Северна Македония към ЕС, трябва да поставим условие за признаване на българската националност"}
{"url": "http://www.focus-news.net/news/2019/02/20/2625848/ministar-rumen-porozhanov-sektorite-na-zemedelieto-hranitelnata-industriya-i-vinarstvo-sa-obrecheni-da-badat-uspeshni-v-badeshte.html", "text": "Това, което с пълна увереност мога да заявя, е, че секторите на земеделието, хранителната индустрия и винарство са обречени да бъдат успешни в бъдеще. Това каза по време на откриването на 28-ата Международна селскостопанска изложба „АГРА“ Румен Порожанов, министър на земеделието, храните и горите, предаде репортер на  Радио „Фокус“ - Пловдив . „Успешни са да печелят и да бъдат в полза на обществото. Неслучайно европейската, разбира се, и българската политика е насочена към подпомагане на тези сектори и тя ще продължи в новия програмен период. Всички, които се занимават с този бизнес, трябва да бъдат спокойни“, каза още министърът. По думите му изложбите „АГРА“, „ВИНАРИЯ“ и „ФУДТЕХ“ са може би едни от най-престижните в Централна Източна Европа. В изложбите участват 650 фирми от 30 държави. „В изложбата можем да видим най-високите технологии в производството на земеделието, всичко точни машини и приспособления, които са свързани със сеитба, с напояване и др. и които водят до нашите високи и ефективни резултати. Изложбата „ФУДТЕХ“ показва нашето високо ниво на преработвателна промишленост, качество на българските продукти и възможността да бъдем конкуретноспособни. С изложбата „ВИНАРИЯ“ се гордеем, защото българските вина първо, са любими на нас, като българи, като нация, но вече са много популярни в целия свят“, каза още в приветственото си слово Румен Порожанов. Министърът пожела успех на участници,  добри контакти и развитие на бизнесите във всяко едно изложение. Румен Порожанов и областният управител Здравко Димитров прерязаха официално лентата на 28-ата Международна селскостопанска изложба „АГРА“. След това официалната делегация разгледа щандовете на участниците, разположени в Палата 6 в Международния панаир-Пловдив. \r\nМария РУСЕВА", "date": "2019.02.20", "title": "Министър Румен Порожанов: Секторите на земеделието, хранителната индустрия и винарство са обречени да бъдат успешни в бъдеще"}
{"url": "http://www.focus-news.net/news/2019/02/20/2625851/veliko-tarnovo-razbit-e-stomatologichen-kabinet-v-zdravnata-sluzhba-v-selo-petko-karavelovo.html", "text": "Разбит е стоматологичен кабинет в Здравната служба в село Петко Каравелово, съобщиха от  Областна дирекция на МВР – Велико Търново . Престъплението е извършено в периода от 16 до 19 февруари. При оглед на местопроизшествието е установено, че е разбита стена от гипсокартон и е взломена вътрешна врата на кабинета. По случая е образувано досъдебно производство.", "date": "2019.02.20", "title": "Велико Търново: Разбит е стоматологичен кабинет в Здравната служба в село Петко Каравелово"}
{"url": "http://www.focus-news.net/news/2019/02/20/2625856/stara-zagora-biblioteka-iskra-v-kazanlak-shte-obuchava-detsa-po-programirane-s-roboti-finch.html", "text": "Общинска библиотека „Искра“ е сред малкото библиотеки у нас, които бяха избрани за изпълнението на проект „Генерация Код”. Това каза за  Радио „Фокус”  директорът на културния институт Анна Кожухарова. Тя поясни, че проектът цели обучение по програмиране с роботи „Финч“ и е адресиран към деца на възраст от 10 до 11 години, които в рамките на месец и половина ще преминат безплатно обучение по програмиране. Обучението ще завърши с тест и излъчване на участници за пролетен учебен лагер с най-добре представилите се участници. \r\nЦелта на проекта е да подкрепи дейности, чрез които да бъде повишен общественият интерес към новите технологии, да бъдат насърчавани младежите да усъвършенстват дигиталните си умения и да осъществяват своите идеи с помощта на програмирането. Проектът ще бъде реализиран с подкрепата на Фондация „Глобални библиотеки – България”, като обучението ще се проведе в рамките на грант от Посолството на САЩ за осъществяване на дейности по програмиране. \r\nСлавяна ГАЙДАРОВА", "date": "2019.02.20", "title": "Стара Загора: Библиотека „Искра” в Казанлък ще обучава деца по програмиране с роботи „Финч”"}
{"url": "http://www.focus-news.net/news/2019/02/20/2625844/spetsializiraniyat-nakazatelen-sad-shte-gleda-myarkata-za-neotklonenie-na-shestimata-obvineni-za-uchastie-v-prestapna-grupa-za-izdavane-na-falshivi-telk-resheniya.html", "text": "Специализираният наказателен съд ще гледа мярката за неотклонение на шестимата обвинени за участие в престъпна група за издаване на фалшиви ТЕЛК-решения. Това съобщиха от пресцентъра на  Специализирания наказателен съд . Мярката за неотклонение ще бъде гледани след внесено искане от страна на Специализираната прокуратура за вземане на мярка за неотклонение „Задържане под стража“ спрямо Петко Ников, Юлиян Крумов, Райян Шахуд, Ваня Петкова, Мима Великова и Уафик Шахуд, с повдигнати обвинения за това, че от 2008 г. до настоящия момент, на територията на град Варна, са ръководили и участвали в организирана престъпна група, създадена с цел да върши престъпления по чл. 301 от НК.  \r\nДелото ще се разгледа в 15.00 часа от 15-и състав на Специализирания наказателен съд.", "date": "2019.02.20", "title": "Специализираният наказателен съд ще гледа мярката за неотклонение на шестимата обвинени за участие в престъпна група за издаване на фалшиви ТЕЛК-решения"}
{"url": "http://www.focus-news.net/news/2019/02/20/2625849/elena-yoncheva-bsp-gerb-ne-sa-partiya-a-grupirovka-s-vozhd-koyto-im-kazva-kakvo-da-pravyat.html", "text": "Няма политически субект, на който да бъдем опозиция. ГЕРБ не са партия, те са групировка, която има един главатар, един вожд. Този вожд им казва какво да правят. Това каза пред журналисти в парламента говорителят на ПГ на БСП Елена Йончева, предаде репортер на  Агенция „Фокус“ . „На практика в парламента няма управляваща партия, има групировка“, заяви тя. „В този смисъл ние не можем да бъдем опозиция, защото няма политически диалог. Няма политически сблъсък, няма политически субект от другата страна“, коментира Елена Йончева. Попитана как ще коментира, че отсъствието на БСП от пленарна зала, е била една от основните теми днес, тя посочи: „Казахме, че няма да влезем в парламента и обяснихме защо. Това, което се случи с Изборния кодекс, на практика е покушение срещу демокрацията. Нямаме намерение да участваме в този цирк“. В отговор на въпрос вярно ли е, че решението да не се влиза в пленарна зала е еднолично на Корнелия Нинова, Елена Йончева поясни: „Не е еднолично. Решението беше гласувано“. Попитана ще влезе ли БСП в зала, ако президентът Румен Радев наложи вето на Изборния кодекс, говорителят на ПГ на левицата заяви: „Казахме, че ще влезем, ако бъдат изпълнени основните ни искания. Те са не само за нов избор на ЦИК и във възстановяването на преференциалния вот, а и за машинното гласуване и за вземането на решения в избирателните комисии“.  \r\nЕлена Йончева не влезе в пленарна зала. Тя уточни, че е в парламента да си вземе пощата и да свърши някои задачи.  \r\nБиляна ИВАНОВА", "date": "2019.02.20", "title": "Елена Йончева, БСП: ГЕРБ не са партия, а групировка с вожд, който им казва какво да правят"}
{"url": "http://www.focus-news.net/news/2019/02/20/2625858/pazardzhik-vazpomenatelna-tseremoniya-po-povod-106-godini-ot-izmrazvaneto-na-voynitsi-ot-27-mi-chepinski-polk-pri-bulair-se-provede-v-grada.html", "text": "Възпоменателна церемония по повод 106 години от измръзването на войници от 27-ми пехотен Чепински полк при Булаир, се проведе пред паметника на полка в Пазарджик, предаде репортер на  Радио \"Фокус\" - Пазарджик.  Слово за събитията от преди повече от век произнесе председателят на Общинския съюз на офицерите и сержантите от запаса и резерва подполковник Трифон Калпаков. Той прочете част от спомените на д-р Илия Матакиев, който описва събитията от средата на февруари 1913 година.  \r\n\"Една история не трябва да се разглежда като увлекателен разказ за миналото. Тя трябва да съдържа всичко това, което трябва да послужи за поука за настоящето и бъдещето. Тук сме, за да се поклоним пред героизма и мъченичеството на нашите деди и прадеди, да им отдадем заслужена почит. Воините от 27-ми Чепински полк, проникнати от беззаветна преданост към народ и родина, със своята саможертва, умираха, за да поднесат свободата на своя народ. С гордост може за пореден път да кажем: \"Българийо, за тебе те умряха\"... Вечна слава на воините от 27-ми Чепински полк, поклон пред светлата им памет\", каза о. р. подп. Калпаков. След словото му Константийският епископ Яков отслужи панихида за загиналите войници, фелдфебели, поручици и офицери. Цветя пред паметника на 27-ми пехотен Чепински полк поднесоха областният управител Стефан Мирев, кметът на Пазарджик Тодор Попов, представители на областната и общинската администрации, бивши военни, много граждани.  \r\nПрез февруари 1913 година по време на Балканската война в смъртоносния капан на снежната виелица и буря край Булаир загиват 255 войници, сержанти и офицери. Силно измръзнали са 1062, а по-слабо засегнати от студа са още 1071 воини от полка.  \r\nВаня НИКОЛОВА", "date": "2019.02.20", "title": "Пазарджик: Възпоменателна церемония по повод 106 години от измръзването на войници от 27-ми Чепински полк при Булаир се проведе в града"}
{"url": "http://www.focus-news.net/news/2019/02/20/2625857/v-tsik-se-provede-sreshta-sas-sekretariata-na-svetovnata-asotsiatsiya-na-organite-za-upravlenie-na-izbori-a-web-po-povod-predstoyashtoto-7-mo-zasedanie-na-izpalnitelnoto-byuro-na-asotsiatsiyata.html", "text": "В Централната избирателна комисия се проведе протоколна среща между ЦИК и Секретариата на Световната асоциация на органите за управление на избори A-WEB по повод предстоящото 7-мо заседание на Изпълнителното бюро на Асоциацията. Това съобщиха от пресцентъра на  ЦИК .", "date": "2019.02.20", "title": "В ЦИК се проведе среща със Секретариата на Световната асоциация на органите за управление на избори A-WEB по повод предстоящото 7-мо заседание на Изпълнителното бюро на Асоциацията"}
{"url": "http://www.focus-news.net/news/2019/02/20/2625859/veliko-tarnovo-predlozheniyata-za-nagrazhdavane-sas-zvanieto-pocheten-grazhdanin-se-podavat-v-srok-do-kraya-na-mesets-fevruari.html", "text": "Общинският съвет напомня, че предложенията за награждаване със званието „Почетен гражданин“ се подават в срок до края на месец февруари. Това съобщиха от пресцентъра на  Община Велико Търново . Те трябва да бъдат депозирани в деловодството на Великотърновски общински съвет. Званието се присъжда по повод Празника на Велико Търново 22 март.  \r\nСъгласно Наредбата за символите и наградите на Община Велико Търново, със званието „Почетен гражданин на Велико Търново“ се удостояват български и чуждестранни граждани за:  \r\n- Постоянен и изключителен принос или заслуги за развитието на град Велико Търново, Община Велико Търново и Република България; \r\n- Изключителни постижения в областта на обществено-икономическия, научния, стопанския, социалния, спортния, културния и духовния живот на общината; \r\n- Дългогодишна творческа и общественополезна дейност за община Велико Търново; \r\n- Дарителство с непреходна стойност и обществена значимост за община Велико Търново;  \r\n- Спечелени високи държавни и международни отличия в областите по т.2;  \r\n- Проявен изключителен героизъм.", "date": "2019.02.20", "title": "Велико Търново: Предложенията за награждаване със званието „Почетен гражданин“ се подават в срок до края на месец февруари"}
{"url": "http://www.focus-news.net/news/2019/02/20/2625853/evgeni-marinov-regionalna-farmatsevtichna-kolegiya-veliko-tarnovo-zad-vavezhdaneto-sistemata-za-verifikatsiya-na-lekarstvata-prozira-zhelanieto-na-farmatsevtichnite-giganti-da-sledyat-pazara.html", "text": "Зад въвеждането системата за верификация на лекарствата прозира желанието на фармацевтичните гиганти да следят пазара. Това каза Това съобщи за  Радио „Фокус“ – Велико Търново  Евгени Маринов, председател на Регионалната фармацевтична колегия. Той посочи, че регламентите обслужват чужди интереси. „Никой не иска да има фалшиви лекарства. Истината е, че в аптеките няма фалшиви лекарства. Такова нещо в Европа не съществува. Фалшивите лекарства са под 1%. Те се предлагат в интернет и тази промяна по никакъв начин няма да повлия на продажбата им. Зад всичко прозира следене на пазара от големите фармацевтични гиганти. Благодарение на новата система те ще получават информация къде от кое колко се отпуска и се продава. Тази информация е изключително ценна за тях“, посочи Евгени Маринов.  \r\nТой заяви, че новите системи са влезли в сила от 9 февруари, но масово аптеките не са готови да работят с тях, тъй като те не функционират правилно. „Това, което виждам и чувам от колегите е, че голяма част от производителите все още не са качили информация за продуктите и дори да искаш да ги отпускаш, те светват в червено. Просто тази система все още не функционира правилно“, посочи Евгени Маринов. Той допълни, че въвеждането на системите не е обнародвано все още със закон в България. Предстои промените да бъдат гласувани, но все още фармацевтите нямат яснота кога ще се случи това. \r\nНадежда КРЪСТЕВА", "date": "2019.02.20", "title": "Евгени Маринов, Регионална фармацевтична колегия – Велико Търново: Зад въвеждането системата за верификация на лекарствата прозира желанието на фармацевтичните гиганти да следят пазара"}
{"url": "http://www.focus-news.net/news/2019/02/20/2625863/veliko-tarnovo-obshtinata-priema-proektni-predlozheniya-za-programa-izkustvo-i-kultura-za-2019-g.html", "text": "Общината обявява сесия за приемане на проектни предложения за 2019 година по програма „Изкуство и култура Велико Търново“. Това съобщиха от пресцентъра на  Община Велико Търново . За поредна година в бюджета на програмата са заложени 50 000 лева.  \r\nПравила за реда и условията за финансиране на проекти в областта на изкуството и културата са публикувани в интернет сайта на Общината в раздел „Култура и туризъм“   . \r\nСрокът за подаване на предложенията е до 22 март 2019 година. Допълнителна информация може да бъде получена от гл. експерт Албена Ангелова - тел. 062/619 411.", "date": "2019.02.20", "title": "Велико Търново: Общината приема проектни предложения за програма „Изкуство и култура“ за 2019 г."}
{"url": "http://www.focus-news.net/news/2019/02/20/2625861/ministar-rumen-porozhanov-okolo-2-e-iznosat-na-balgarski-zemedelski-i-hranitelni-produkti-za-velikobritaniya.html", "text": "Около 2% е износът на български земеделски и хранителни продукти за Великобритания. Това каза пред журналисти в Пловдив Румен Порожанов, министър на земеделието, храните и горите, във връзка с Брекзит, предаде репортер на  Радио „Фокус“-Пловдив . По думите му Англия не е основен партньор на България. „В този контекст преки загуби не би следвало да имаме много. Единствено в нашия отрасъл това, което автоматично трябва да влезе в Брекзит без споразумение, е че всяка една търговия, включително на плодове, зеленчуци, животинска продукция, живи животни, вече преминава в рамките на всички правила за търговия с трети страни. Това означава малко повече документация, малко повече сертификати“, посочи министър Порожанов. Той добави, че както английските, така и българските производители ще трябва подготвят своята документация.  \r\n„В останалите области нашата експертиза показа, че нямаме като сектор в рамките на министерството друго, което пряко да ни засяга“, заяви Румен Порожанов. \r\nМария РУСЕВА", "date": "2019.02.20", "title": "Министър Румен Порожанов: Около 2% е износът на български земеделски и хранителни продукти за Великобритания"}
{"url": "http://www.focus-news.net/news/2019/02/20/2625852/vladimir-putin-drsmo-e-ostaryal.html", "text": "Президентът на Русия Владимир Путин призна, че Договорът за ликвидация на ракетите със среден и малък обсег (ДРСМО) е остарял, но САЩ са използвали измислени обвинения по адрес на Русия, за да излязат от него, предава  ТАСС . \r\nТой отбеляза, че „най-острият и обсъждаем към ден днешен въпрос от руско-американските отношения остава едностранното излизане на САЩ от ДРСМО“. „Да, действително, от момента на сключването на този договор през 1987 година се станаха сериозни промени по света“, заяви руският лидер в посланието си пред Федералното събрание на страната. „Много страни развиваха и продължават да развиват тези оръжия, а Русия и САЩ не, ние доброволно се ограничихме сами себе си. Това положение на нещата, разбира се, може да предизвика въпроси“. \r\n„Но американските партньори трябваше да кажат именно това, да говорят честно, а не да използват измислени обвинения по адрес на Русия, за да обосноват своето едностранно излизане от Договора“, подчерта Путин. „Щяха да направят по-добре, ако както през 2002 година, когато излязоха открито от договора за Противоракетната отбрана,  бяха го направили честно. Добро или лошо – това е друг въпрос. Аз считам, че е лошо. Но направиха така и това е“. \r\n„А как действат в действителност? Сами нарушават всичко, а след това търсят оправдание и назначават виновник“, продължи президентът, „ освен това мобилизират своите сателити“. \r\nПревод и редакция:", "date": "2019.02.20", "title": "Владимир Путин: ДРСМО е остарял"}
{"url": "http://www.focus-news.net/news/2019/02/20/2625860/sport-nad-30-shampioni-ot-golemi-parvenstva-si-davat-sreshta-na-dan-kolov-nikola-petrov.html", "text": "Над 30 шампиони и повече от 50 чуждестранни медалисти от големи първенства си дават среща на турнира „Дан Колов – Никола Петров“ в Русе (28 февруари – 3 март). За първи път за надпреварата идват рекорден брой състезатели 530 от 43 държави. В последния момент участие е заявено и от Ливан, с дебют на турнира. \r\nДвама наши борци ще гонят реванш за загубите си от последното световно. Китайката Нингнинг Ронг, от която Биляна Дудова (57 кг) загуби на финала в Будапуща, пристига у нас. В крайдунавския град ще се бори и руснакът Муса Евлоев, който надви Кирил Милов за титлата при 97-килограмовите на мондиала. „Надъхан е този път да го победи“, разкри старши треньорът на класиците Армен Назарян. \r\nВ същата категория надпреварата ще пропусне Николай Байряков, който стана първи на родния шампионат през януари, а след претърпя операция на минискуса. Петият от олимпиадата Рио 2016 ще пропусне и европейското в Букурещ през април. На „Никола Петров“ няма да се бори и капитанът на националите Иво Ангелов. На него треньорският щаб се разчита за европейските игри през юни в Минск и за мондиала в Астана през септември. Призьорът от европейски първенства Даниел Александров пък ще се бори в по-горната, олимпийска категория до 77 кг. \r\nТурнирът „Дан Колов“ в свободния стил за мъже и жени ще бъде рейтингов и ще носи точки за световната ранглиста. Но не и „Никола Петров“ в класическия стил, което не прави надпреварата по-малко слаба. \r\nПри класиците Русия идва с първия си състав, както и Армения, а японците са с олимпийския вицешампион от Рио 2016 Шинобу Ота. \r\nСъщевременно екип на Японската национална телевизия е у нас, за да заснеме филм за световната и европейска шампионка Тайбе Юсеин, която през 2018-а бе избрана за спортист №1 на България. Гостите ще останат у нас близо месец, а продукцията ще бъде излъчена в началото на месец април. \r\n„За щастие Тайбе не се е възгордяла, тренира усилено, знае си целите и ги гони“, каза селекционерът на женския национален отбор Петър Касабов, обявен за най-добър треньор на 2018-а в анкетата на в. „Труд“. \r\nНаставникът пристигна на пресконференцията като филмова звезда, следван неотлъчно от камерите на Японската телевизия. Още вчера азиатците пристигнаха в лагера на националките в Благоевград, като ще следват тима и на „Дан Колов“. \r\nПри жените повторен дебют ще направи и Мария Оряшкова, петкратна световна и 9-кратна европейска шампионка по самбо (първият бе през 2010-а). През лятото тя стана и шампионка на България по борба, а миналата година спечели 4 европейски титли в неолимпийските стилове борба.„Ще се опитаме да „внедрим“ Мария Оряшкова в нашия спорт – обяви Касабов. „Тя е невероятен спортист. Иска ми се да пробудим младите ни състезатели, като гледат как тренира, как се влага в това, което прави. И тъй като все пак вече е на години, й бях казал че може да тренира на облекчен режим. Но тя до момента нито една тренировка не е пропуснала. Много съм доволен от нея, и че я имаме в отбора“. \r\nВ свободния стил световният и европейски вицешампион Владимир Дубов ще стартира в по-горната за него категория до 65 кг, която е олимпийска, разкри старши треньорът Валентин Ангелов. А дебют пред българска публика ще направи дагестанецът с наш паспот Ахмед Магамаев.  \r\nФиналите ще бъдат предавани пряко по БНТ 3 съответно в петък и събота от 18 часа, а в неделя от 11,30 часа.", "date": "2019.02.20", "title": "Спорт: Над 30 шампиони от големи първенства си дават среща на „Дан Колов – Никола Петров“"}
{"url": "http://www.focus-news.net/news/2019/02/20/2625864/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  на  Радио „Фокус“ – Пирин  продължаваме да следим всичко интересно, свързано с общината. 10 771 432 лева е Бюджет-2019 на Община Симитли. Какви са основните приоритети в него ще имате възможността да чуете в първата част от предаването. Акцент ще бъде и социалната политика на общината, тъй като вече близо 7 години на територията на Симитли функционира Център за настаняване от семеен тип за лица с психични разстройства. Той е създаден през 2012 година като и до днес е една от най-добре функциониращите институции на територията на общинския център. Във втората част от изданието отново ще ни гостува докторант Кристиян Ковачев, който ще ни разкаже повече за конкурс, организиран за децата от училищата в Симитли и селата, посветен на 90-ата годишнина от освещаването на храм „Рождество Богородично“. Очакваме и вас, нашите слушатели, на телефоните в студиото 0885 303 373 и 073/ 88-55-81, както и на e-mail: pirin@focus-news.net. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда, от 15.00 до 16.00 часа, с водещ Ливия Нинова.", "date": "2019.02.20", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/02/20/2625865/sergey-lavrov-zapadat-zasmukva-balkanite-v-nato-bez-da-se-saobrazyava-s-volyata-na-narodite-na-stranite-ot-regiona.html", "text": "Западът „засмуква“ Балканите в НАТО, без да се съобразява с волята на народите на страните от региона, заяви в сряда министърът на външните работи на Русия Сергей Лавров на конференция, в памет на бившия постоянен представител на Русия при ООН Виталий Чуркин, в Дипломатическата академия на МВнР на Русия, предава  ТАСС . \r\n„Западът следва безцеремонна линия на засмукване на този регион в НАТО, без да се съобразява нито с волята на народите на съответстващите стани, нито с уроците по история, нито с елементарното дипломатическо приличие“, заяви Лавров. \r\nТой отбелязва, че Русия отдавна и настойчиво призовава „за връщане към извора – фиксираните в Устава на ООН и документите на ОССЕ основополагащи принципи на международния живот: суверенно равенство на държавите, невмешателство във вътрешните работи, неизползване на сила или заплахи със сила, разрешаване на споровете изключително с мирни средства“. \r\nПревод и редакция:", "date": "2019.02.20", "title": "Сергей Лавров: Западът „засмуква“ Балканите в НАТО, без да се съобразява с волята на народите на страните от региона"}
{"url": "http://www.focus-news.net/news/2019/02/20/2625862/ministar-neno-dimov-podpisa-dogovor-za-kompostirashta-instalatsiya-na-obshtina-lom.html", "text": "Министърът на околната среда и водите Нено Димов и кметът на община Лом Пенка Пенкова подписаха договор за изграждане на компостираща инсталация. Това съобщиха от  пресцентъра на министерството . По проекта ще се построи съоръжение за преработка на разделно събрани зелени и/или биoразградими отпадъци, образувани на територията на общината. Инсталацията е с капацитет над 3000 тона годишно и ще обслужва близо 25 000 жители. \r\nОбщият размер на инвестицията е над 3,2 млн. лв. Оперативна програма „Околна среда 2014-2020 г.“ осигурява безвъзмездна финансова помощ в размер на 2,4 млн. лв. Срокът за изпълнение на проекта е 17 месеца. \r\nПроектът е в съответствие с йерархията за управление на отпадъците и с европейските и националните цели за поетапно намаляване на количествата на биоразградимите битови отпадъци, предназначени за депониране.", "date": "2019.02.20", "title": "Министър Нено Димов подписа договор за компостираща инсталация на Община Лом"}
{"url": "http://www.focus-news.net/news/2019/02/20/2625869/pravitelstvoto-predlaga-promeni-v-zakona-za-ustroystvo-na-chernomorskoto-kraybrezhie.html", "text": "Министерският съвет одобри проект на Закона за изменение и допълнение на Закона за устройство на Черноморското крайбрежие (ЗИД на ЗУЧК) и предлага на Народното събрание да разгледа и приеме проекта. Това съобщиха от  правителствената информационна служба . \r\nЗаконопроектът предвижда изменения в административно-наказателните разпоредби на ЗУЧК. Административните наказания са определени в съответствие с извършена преценка на степента на засягане на обществения интерес при нарушаването на съответната разпоредба на закона. \r\nПредвиждат се санкции за поставяне на преместваем обект върху неохраняем морски плаж в нарушение на закона, за поставяне на плажни принадлежности и преминаване или спиране с пътно превозно средство върху подвижни: (бели) дюни, неподвижни дюни с тревна растителност (сиви дюни) и облесени дюни. Включени са и санкции за плажни оператори, ако не осигурят равностоен достъп за свободно разполагане на плажни принадлежности от посетителите, както и санкции за субект, който в нарушение на закона ограничава правото на гражданите за свободен и безплатен достъп до морските плажове. \r\nПрецизирани са също така нормите, засягащи и органите, които са ангажирани с административното производство при установяването на нарушенията и определянето на наказанията. Предвижда се препращане към правилата за реализиране на административно наказателното производство в съответния закон, в случаите, в които се засяга област на регулиране в компетентността на друг административен орган.", "date": "2019.02.20", "title": "Правителството предлага промени в Закона за устройство на Черноморското крайбрежие"}
{"url": "http://www.focus-news.net/news/2019/02/20/2625868/repsol-balgariya-han-kubrat-sa-poema-20-ot-pravata-za-tarsene-i-prouchvane-na-neft-i-priroden-gaz-v-blok-han-kubrat.html", "text": "Двадесет на сто от правата за търсене и проучване на нефт и природен газ в „Блок 1-14 Кубрат“ ще бъдат прехвърлени от „Шел Интернешънъл Експлорейшън енд Дивелъпмънт Италия С.П.А.“ на „Репсол България Хан Кубрат С.А.“. Това е регламентирано в решение на Министерския съвет, взето на днешното му заседание. Това съобщиха от  правителствената информационна служба . \r\nПрез октомври 2015 г. Министерският съвет даде разрешение на „Шел Експлорейшън енд прадакшън (LIX) Б.В.“, да извърши търсене и проучване на нефт и природен газ в площ „Блок 1-14 Силистар“, разположена в континенталния шелф и в изключителната икономическа зона на Република България в Черно море. Договорът за търсене и проучване е подписан на 23.02.2016 г. \r\nПрез април 2017 г. Министерският съвет даде съгласие правата и задълженията по предоставеното разрешение до бъдат прехвърлени изцяло от „Шел Експлорейшън енд прадакшън (LIX) Б.В.“ на „Шел Интернешънъл Експлорейшън енд Дивелъпмънт Италия С.П.А.“. Тогава е променено и наименованието на проучвателната площ - „Блок 1-14 Хан Кубрат“. \r\nПрез декември 2018 г. Министерският съвет даде разрешение за прехвърляне на 30 на сто от правата и задълженията по предоставеното разрешение от „Шел Интернешънъл Експлорейшън енд Дивелъпмънт Италия С.П.А.“ на „Уудсайд Енерджи (България) Лимитид“. \r\nВъзможността за прехвърляне на правата и задълженията по предоставено разрешение за търсене и проучване, е регламентирана в Закона за подземните богатства.  \r\nС днешното си решение Министерският съвет упълномощи министъра на енергетиката да сключи допълнително споразумение към договора за търсене и проучване на нефт и природен газ с „Шел Интернешънъл Експлорейшън енд Дивелъпмънт Италия С.П.А.“, „Уудсайд Енерджи (България) Лимитид“ и „Репсол България Хан Кубрат С.А.“. Разходите по прехвърлянето на правата и задълженията са за сметка на „Шел Интернешънъл Експлорейшън енд Дивелъпмънт Италия С.П.А.“.", "date": "2019.02.20", "title": "„Репсол България Хан Кубрат С.А.“ поема 20% от правата за търсене и проучване на нефт и природен газ в блок „Хан Кубрат“"}
{"url": "http://www.focus-news.net/news/2019/02/20/2625845/afp-trima-deputati-izlyazoha-ot-konservativnata-partiya-na-velikobritaniya-zaradi-brekzit.html", "text": "Трима народни представители от управляващата във Великобритания Консервативна партия я напуснаха в сряда заради Брекзит, като заявиха, че въпросът е „редефинирал“ фракцията и „отменя всички усилия за модернизацията й“, предава  AFP . \r\n„Със съжаление ние пишем, за да си подадем оставката от групата на Консерваторите и да се откажем от членството в партията“, заявиха в съвместно писмо до премиера Тереза Мей Ана Соубри, Хайди Алън и Сара Уоластън. \r\nТриото добави, че планира да седне в парламента заедно с осем бивши депутати от лейбъристите, които също се оттеглиха от опозиционната си партия тази седмица, за да формират новата независима група. \r\nПревод и редакция:", "date": "2019.02.20", "title": "AFP: Трима депутати излязоха от Консервативната партия на Великобритания заради Брекзит"}
{"url": "http://www.focus-news.net/news/2019/02/20/2625854/shumen-okrazhen-sad-shte-gleda-deloto-sreshtu-64-godishniya-petar-petrov-obvinen-za-predumishleno-ubiystvo-na-chetirima-dushi.html", "text": "В Окръжния съд днес се гледа делото срещу 64-годишния Петър Петров за предумишлено убийство на четирима души, предаде репортер на  Радио „Фокус“ - Шумен . Той е обвинен за това, че на 24 септември 2018 г. в град Каспичан умишлено е убил Славка Петрова, Веселин Петров, Георги Великов и Гуля Великова, по особено мъчителен начин за убитите и с особена жестокост. Обвиняемият признава вината си като извършител на престъпното деяние и посочи, че не желае да се събират нови доказателства. По негово искане делото ще се гледа по съкратено съдебно следствие. Пред съда той заяви, че съжалява. Съдът ще се произнесе с присъда от 16.00 часа днес. Прокурор по делото е Румен Рачев, адвокат Станчев е служебен защитник на Петър Петров. През 2015 г. обвиняемият Петров се пенсионирал и се върнал да живее в двуфамилната къща в гр. Каспичан, където живеели възрастният му баща, а в другия вход – и пострадалите Георги и Гуля Великови, които са негови чичо и стринка. Между Петров и Великови възниквали конфликти, налагала се и намеса на полицията. Причина за пререканията било това, че Великови често гонели Петров от къщата, тъй като смятали, че не трябва да живее там.  \r\nПрез есента на 2018 г., пред свидетели обвиняемият отправял закани по адрес на родствениците си. \"Два дни преди инцидента е имало разправия на висок глас между Петър Петров и близките му, живеещи на първия етаж, чути от свидетели\", посочи прокурор Рачев. \"Седмица по рано, докато помагал на свой приятел в стопанска работа, Петров се оплакал от тормоз от страна на своите чичо и стринка, като използвал фраза, която може да се приеме като обида и като закана за нещо много лошо\", заяви прокурор Рачев. На 23 септември, Петров отишъл при двама съседи, които стояли на повалено дърво на около 100 метра от дома му, бил засегнат от обстоятелството, че близките му обрали дървета и лоза, която се намира на границата на двата имота, съседите му забелязали, че става нервен при споменаването на имената им и заявил „не се наядоха, обраха асмата на сиромаха“. На 24 септември на улицата пред къщата между Петров, който се намирал в лека към средна степен на алкохолно опияняване, и пострадалата Гуля Великова възникнал конфликт. Обвиняемият се прибрал в дома си, сложил малка брадвичка за месо в найлонова торбичка и се отправил към дома на чичо си. Намерил чичо си и стринка си в стая на първия етаж и ги попитал, кога ще спрат да го гонят от къщата и да го тормозят. \"Гуля му отговорила, че няма да спрат нито те, нито децата им след тях. Тогава Петров извадил брадвичката и нанесъл на Гуля 16 удара, основно в областта на главата, шията и по ръцете, при опита и да се предпази. Веднага след това се нахвърлил върху чичо си Георги. Нанесъл му 24 удара. След извършване на деянието, Петров се запътил да излиза от къщата, но в коридора срещнал Веселин, син на току-що умъртвените му чичо и стринка. Няма данни за са говорили, Петров е започнал да го удря с брадвата\", заяви прокурор Рачев. Нанесени са му 14 удара. Влиза и Славка, дъщеря на убитите чичо и стринка, до входната врата Петров се нахвърля с брадвичката и срещу нея, като я умъртвява по идентичен начин. Нанесени са и 26 удара. „В системата съм отдавна, посещавал съм произшествия, събирал съм хора на части, не е като да не съм виждал кръв, но за първи път ми се случи да не мога да забравя картината на произшествието и да сънувам пострадали“, каза прокурор Рачев. След като свършил с ударите, Петров отново се върнал при Веселин. Протоколите от аутопсията сочат, че пострадалият е аспирилал кръв, предполага се, че агонизирайки е издавал хъркащи звуци , отчетливи и продължителни, бил е паднал по лице в коридора. При огледа са били констатирани следи от кръв по тавана на помещението. След деянието Петров излязъл от къщата, заключил входната врата, хвърлил ключа под шкафчето за обувки, оставяйки кървави дири от чехлите, с които бил обут. Прибрал се в дома си, който се намирал на втория етаж на същата къща, но с друг вход, където бил намерен на следващия ден от органите на полицията. Дрехите, с които бил хвърлил в пералнята, торбата с брадвичката оставил на стелаж. Прокурор Рачев посочи, че обвиняемият не е правил опит да изпере дрехите си, да скрие брадвата, да прикрие по някакъв начин следите от деянието. „Не оправдавам Петър Петров, мога да разбера много от нещата, които са му се случили, но е начинът, по който е тръгнал да разрешава проблемите. за извършеното от Петър Петров следва да му бъде наложено справедливо наказание, като при определянето му бъдат отчетени всички смекчаващи и утежняващи  отговорността му обстоятелства“, заяви прокурор Рачев. Сред смекчаващите обстоятелства той посочи, чисто съдебно минало, след като Петров е бил реабилитиран за случай през 1989 г. в Смолян, при който обвиняемият Петров, при конфликт, наранил човек с нож в областта на корема, направените самопризнания за четворното убийство в Каспичан, изказаното съжаление за стореното. Служебният защитник на Петър Петров поиска при определянето на присъдата съдът да отчете няколко процесуални факта- системният тормоз, основно психически, който чичото и стринката на обвиняемия са упражнявали върху него в периода 2015-2018 година, както и факта, че Петров не е опитал да избяга или да прикрие следите на деянието, заболяванията  и възрастта на обвиняемия. \r\nИвелина ИВАНОВА", "date": "2019.02.20", "title": "Шумен: Окръжен съд ще гледа делото срещу 64-годишния Петър Петров, обвинен за предумишлено убийство на четирима души"}
{"url": "http://www.focus-news.net/news/2019/02/20/2625855/kyustendil-obshtina-ima-gotovnost-da-predostavi-obshtinsko-zhilishte-na-maykata-na-pokoyniya-valeri-dabov-ubit-pri-masovoto-sbivane-v-grada.html", "text": "Община има готовност да предостави общинско жилище на майката на покойния Валери Дъбов, убит при масовото сбиване в града. Това съобщиха от пресцентъра на  Общината . Проверява се информация относно извършителя на престъплението Алекс Анков. Изясняват се обстоятелствата по неговото придвижване в нощта на масовото сбиване. Проверява се информация, според която, след като Алекс Анков е бил в заведение в квартал \"Изток\", е засечено евентуално негово посещение в заведение в центъра на град Кюстендил, в компанията на младежи от село Слокощица, участници в последвалия по-късно фатален инцидент.", "date": "2019.02.20", "title": "Кюстендил: Община има готовност да предостави общинско жилище на майката на покойния Валери Дъбов, убит при масовото сбиване в града"}
{"url": "http://www.focus-news.net/news/2019/02/20/2625871/prieta-e-naredba-za-deynostite-i-zadachite-po-otbranitelno-mobilizatsionna-podgotovka-usloviyata-i-reda-za-tyahnoto-osashtestvyavane.html", "text": "Правителството прие Наредба, с която се актуализират дейностите и задачите по отбранително-мобилизационна подготовка, условията и реда за тяхното осъществяване, както и финансовото им осигуряване. Това съобщиха от  правителствената информационна служба . \r\nОчертава се обхватът на отбранително-мобилизационната подготовка и се регламентират отговорностите на държавните органи, органите на местното самоуправление и местната администрация при изпълнение на тези дейности и задачи. Фокусът е върху организацията на функциониране на системата и методическото ръководство и контрол при осъществяване на дейностите и задачите по отбранително- мобилизационна подготовка. \r\nНаредбата се приема в изпълнение на изискванията на чл.34 от Закона за отбраната и въоръжените сили на Република България.", "date": "2019.02.20", "title": "Приета е Наредба за дейностите и задачите по отбранително-мобилизационна подготовка, условията и реда за тяхното осъществяване"}
{"url": "http://www.focus-news.net/news/2019/02/20/2625872/premierat-boyko-borisov-davame-osnovata-za-promeni-v-zakona-za-mestnoto-samoupravlenie-i-mestnata-administratsiya.html", "text": "Днес даваме основата, върху която в парламента да се проведе дебат, отбеляза премиерът Бойко Борисов по време на правителственото заседание, на което бяха одобрени изменения и допълнения в Закона за местното самоуправление и местната администрация. Това става ясно от стенограмата на седмичното заседание на кабинета, разпространена от  правителствената информационна служба.  Решението на Министерския съвет е във връзка с ангажимента, който министър-председателят пое в края на миналата година по време на срещата си с представители на сдружението на кметовете на кметства. Тогава премиерът Борисов разпореди на финансовия министър изготвянето на законодателни промени, които да подобрят субординацията между общинските кметове и кметовете на кметства. \r\n„С този законопроект сме предложили изменения, които според нас са балансирани и приемливи“, заяви министърът на финансите Владислав Горанов по време на правителственото заседание. Той изтъкна, че проектът предвижда задължение на общинския съвет при приемането на бюджета на общината да одобрява разходи по определени показатели на кметствата в рамките на общия бюджет на общината. Изрично се регламентира задължението за кмета на общината в хода на изпълнение на бюджета да осигурява своевременно през годината одобрените разходи по бюджетите на кметствата. Създава се възможност кметовете чрез свои представители да участват в цялостния процес по подготовката на офертите, строително-ремонтните работи и приемателните комисии за обекти, които се намират на територията на кметството.  \r\nМинистър Горанов отбеляза, че на база на становищата, постъпили в рамките на общественото обсъждане на текстовете, може да се направи извода, че няма единно мнение между Националното сдружение на общините и Националното сдружение на кметовете на кметства. „Считам, че не е роля на изпълнителната власт да бъде арбитър между двете сдружения. Независимо от липсата на единно мнение, предлагам този законопроект да бъде одобрен от Министерския съвет и внесен в Народното събрание, където да продължи дебатът по законопроекта, тъй като тази тема продължава да бъде обект на политически спекулации между отделни представители на политическите сили“, каза още министърът на финансите.", "date": "2019.02.20", "title": "Премиерът Бойко Борисов: Даваме основата за промени в Закона за местното самоуправление и местната администрация"}
{"url": "http://www.focus-news.net/news/2019/02/20/2625870/ministar-temenuzhka-petkova-razgovarya-sas-sandra-udkirk-ot-darzhavniya-departament-na-sasht.html", "text": "Министърът на енергетиката Теменужка Петкова запозна заместник-помощник секретаря в Бюрото за международни енергийни въпроси към Държавния департамент на САЩ Сандра Удкирк с активната работа на правителството за осигуряване диверсификация на източниците и маршрутите за доставка на природен газ за страната и региона. Разговорите се водиха в рамките на петото заседание на Консултативния съвет за изграждане на Южния газов коридор, който се провежда в гр. Баку, Азербайджан. В центъра на дискусията бе напредъкът по реализация на междусистемната връзка Гръция-България, която има ключово геостратегическо значение за целия регион на Югоизточна Европа. \r\nВъпросът със структурата и източниците за финансиране на проекта е решен изцяло, информира Петкова. Тя припомни, че е осигурена държавна гаранция за проекта  в размер на 110 млн. евро, както и допълнителен грант от 39 млн. евро от Европейските структурни и инвестиционни фондове.  \r\nКъм настоящия момент проектът е в решителната си фаза, очаква се  до края на месец април да приключат обществените поръчки за избор на инженер-консултант, за доставчик на тръби и за строителство. \"Непосредствено след това ще бъде даден старт на строителството на газопровода. \r\nИнтерконекъорът ще бъде въведен в експлоатация към 2020 г.  в синергия с проекта ТАП\", каза енергийният министър.  \r\nГ-жа Удкирк оцени високо усилията на българското правителство за диверсификация на източниците и маршрутите за доставка на природен газ и декларира подкрепата на САЩ за реализирането на тази цел. \"За България и Европа е от ключово значение да диверсифицират източниците и маршрутите си на природен газ и вашата страна има изключително важна роля в тази верига\", подчерта тя. \r\nНамерението на българското правителство да участва като акционер в изграждането на терминала за втечнен природен газ край Александруполис също получи подкрепа от САЩ. И двете страни се съгласиха, че това е ключово условие за осигуряване на втечнен газ и от по-далечни дестинации, като САЩ, Катар, Алжир и др. Сандра Удкирк оцени високо фокуса на целия Европейски съюз върху търговията с втечнен природен газ, който се наблюдава през последната година.", "date": "2019.02.20", "title": "Министър Теменужка Петкова разговаря със Сандра Удкирк от Държавния департамент на САЩ"}
{"url": "http://www.focus-news.net/news/2019/02/20/2625873/pravitelstvoto-odobri-proekta-na-zakon-za-izmenenie-i-dopalnenie-na-zakona-za-bankovata-nesastoyatelnost.html", "text": "Министерският съвет одобри проекта на Закон за изменение и допълнение на Закона за банковата несъстоятелност. Това съобщиха от  правителствената информационна служба . \r\nС предложения законопроект се въвеждат разпоредбите на Директива (ЕС) 2017/2399 на Европейския парламент и на Съвета от 12 декември 2017 г. за изменение на Директива 2014/59/ЕС във връзка с реда на вземанията по необезпечени дългови инструменти при несъстоятелност. \r\nС Директива (ЕС) 2017/2399 се хармонизира частично йерархията на кредиторите при несъстоятелност на банки и инвестиционни посредници. Хармонизацията се отнася до реда на вземанията на притежателите на необезпечени първостепенни дългови инструменти, които са приемливи за целите на минимално изискване за собствен капитал и приемливи задължения (МИПЗ), съгласно Директива 2014/59/ЕС на Европейския парламент и на Съвета от 15 май 2014 г. за създаване на рамка за възстановяване и преструктуриране на кредитни институции и инвестиционни посредници и стандарта за общия капацитет за поемане на загуби на Съвета за финансова стабилност, и по-специално на изискването за подчиненост. \r\nС приемането на законопроекта за изменение и допълнение на Закона за банковата несъстоятелност българското законодателство ще бъде приведено в съответствие с европейското право, ще се гарантира правната сигурност и ще бъдат осигурени необходимите законови положения за изграждане на капацитет за поемане на загуби и рекапитализация на банките.", "date": "2019.02.20", "title": "Правителството одобри проекта на Закон за изменение и допълнение на Закона за банковата несъстоятелност"}
{"url": "http://www.focus-news.net/news/2019/02/20/2625874/malina-krumova-e-opredelena-za-predsedatel-na-darzhavna-agentsiya-bezopasnost-na-dvizhenieto-po-patishtata.html", "text": "Правителството определи Малина Крумова за председател на Държавна агенция „Безопасност на движението по пътищата“. Това съобщиха от  правителствената информационна служба . Малина Крумова започва да работи по проекти и програми от 1998 г. От 2007 г. е експерт в Управляващия орган на Оперативна програма „Околна среда“ към Министерството на околната среда и водите. През 2009 г. е назначена за директор на дирекция и ръководител на тази оперативна програма. В периода от 13 март 2013 г. до 29 май 2013 г. е назначена за заместник-министър на околната среда и водите в правителството с министър-председател Марин Райков. От ноември 2014 г. участва в координацията на Европейските структурни и инвестиционни фондове, както и в групата на високо равнище на Европейската комисия за опростяване на кохезионната политика. Ръководи дирекция „Централно координационно звено“ до януари 2017 г., когато е назначена за служебен заместник министър-председател, отговарящ за европейските фондове. На 9 май 2017 г. е назначена за заместник- министър на регионалното развитие и благоустройството. От октомври 2018 г. работи по създаването на Държавна агенция „Безопасност на движението по пътищата“.", "date": "2019.02.20", "title": "Малина Крумова е определена за председател на Държавна агенция „Безопасност на движението по пътищата“"}
{"url": "http://www.focus-news.net/news/2019/02/20/2625875/pravitelstvoto-predlaga-promeni-v-zakona-za-mestnoto-samoupravlenie-i-mestnata-administratsiya.html", "text": "Министерският съвет одобри проект на Закон за изменение и допълнение на Закона за местното самоуправление и местната администрация. Това съобщиха от  правителствената информационна служба . \r\nПроектът предвижда въвеждане на задължение на общинския съвет при приемането на бюджета на общината да одобрява разходи по определени показатели на кметствата в рамките на общия бюджет на общината. Изрично се регламентира задължение за кмета на общината в хода на изпълнение на бюджета да осигурява своевременно през годината одобрените разходи по бюджетите на кметствата. Създава се и възможност кметовете на кметства или оправомощени от тях лица да участват в комисиите за подбор на кандидатите и участниците, разглеждане и оценка на офертите и провеждане на преговори и диалог при реализиране на обществени поръчки, в комисиите за въвеждане в експлоатация на строежите, както и при съставяне на актове и протоколи по време на строителството, когато обектите са на територията на кметствата. \r\nПредлаганите промени ще гарантират по-голяма финансова самостоятелност на кметствата, ще се засили личната отговорност на всеки кмет на кметство по отношение изразходването на одобрените годишни разходи по бюджета на общината, ще се даде възможност кметовете чрез свои представители да участват в цялостния процес по подготовката на офертите, строително-ремонтните работи и приемателните комисии за обекти, които се намират на територията на кметството. \r\nКонтролът по спазване на новите разпоредби ще бъде изпълняван по общия ред при финансови инспекции - от органите на Агенцията за държавна финансова инспекция за спазване на нормативните актове, уреждащи бюджетната, финансово-стопанската и отчетната дейност на общините", "date": "2019.02.20", "title": "Правителството предлага промени в Закона за местното самоуправление и местната администрация"}
{"url": "http://www.focus-news.net/news/2019/02/20/2625877/odobreni-sa-promeni-v-zakona-za-avtorskoto-pravo-i-srodnite-mu-prava.html", "text": "Министерският съвет прие Решение за одобряване на проект на Закон за изменение и допълнение на Закона за авторското право и сродните му права. Това съобщиха от  правителствената информационна служба . \r\nОсновната част от текстовете в проекта произтичат от масовото неразрешено използване на телевизионни програми и необходимостта от по-ефективен контрол върху дейността на кабелните, сателитните и други оператори, както и от негативната тенденция лицата - нарушители по Закона за авторското право и сродните му права, които са предимно юридически лица и еднолични търговци, да избягват административно-наказателна отговорност за извършените от тях нарушения, като се укриват и осуетяват връчването на издадените в хода на производствата документи.  \r\nТекстовете са инициирани от Съвета за защита на интелектуалната собственост - консултативен орган към министъра на културата, в рамките на който бяха обсъдени съществуващите дефицити в законовата уредба, идентифицирана бе необходимостта от посочените изменения и допълнения в Закона за авторското право и сродните му права и Закона за електронните съобщения, както и бяха обсъдени и съгласувани предложенията за измененията в двата закона. Измененията в Закона за електронните съобщения са включени в проекта на закон по предложение на Министерството на транспорта, информационните технологии и съобщенията, отправено в хода на междуведомственото съгласуване. \r\nПроектът включва също и норми, насочени да прецизират формирането и работата на комисиите за утвърждаване на тарифи на организациите за колективно управление на права, начинът на съставяне на списъка на медиаторите към министъра на културата, както и да преодолеят съществуващия законов дефицит по отношение на хипотезите, при които е допустимо да се назначи проверка на лица, регистрирани за дейност по колективно управление на права.", "date": "2019.02.20", "title": "Одобрени са промени в Закона за авторското право и сродните му права"}
{"url": "http://www.focus-news.net/news/2019/02/20/2625878/ministar-mladen-marinov-po-dobroto-upravlenie-na-migratsionnite-protsesi-iziskva-spodelenoto-razbirane-za-vseobhvaten-i-balansiran-podhod.html", "text": "Министърът на вътрешните работи Младен Маринов участва в Шестата министерска конференция на Будапещенския процес, която се провежда днес в Истанбул, под патронажа на турския министър на вътрешните работи Сюлейман Сойлу. Това съобщиха от пресцентъра на  МВР . Специален гост на събитието е европейският комисар по миграция, вътрешни работи и гражданство Димитрис Аврамопулос. Участват ресорните министри и заместник-министри на страните от процеса, както и високопоставени представители на международни и регионални  организации.  \r\nКонференцията си поставя за цел да отчете последните развития в областта на миграцията и сътрудничеството между страните членки на Будапещенския процес и на тази база да се подновят ангажиментите за засилване на сътрудничеството и диалога по въпросите на миграцията между държавите на произход, транзит и дестинация.  \r\nВ изказването си на форума министър Маринов подчерта значението на Будапещенския процес като уникална платформа за изграждане на партньорства между различни култури и общества по актуални въпроси от миграционния дневен ред. Отбеляза необходимостта от решителни мерки за пресичане на бизнес модела на трафикантите на мигранти и справянето с първопричините на миграцията. Вътрешният министър подкрепи предложените мерки за укрепване на капацитета в страните на произход и транзит и акцентира върху диалога и споделеното разбиране за необходимостта от всеобхватен и балансиран подход за по-добро управление на миграцията.", "date": "2019.02.20", "title": "Министър Младен Маринов: По-доброто управление на миграционните процеси изисква споделеното разбиране за всеобхватен и балансиран подход"}
{"url": "http://www.focus-news.net/news/2019/02/20/2625876/blagoevgrad-kmetat-na-petrich-dimitar-brachkov-predstavi-proekta-za-byudzhet-na-obshtinata-za-2019-g.html", "text": "За 2019 г бюджетът на община Петрич възлиза на 40 638 376 лв. и e с над 5 млн. лв. повече сравнено с предходната година. Това съобщиха от пресцентъра на  Общината . Държавната субсидия е с 3 400 000 лв. повече спрямо 2018 г. През тази година поименният списък за капиталовите разходи включва инвестиции в размер на 5 255 392 лв. „Ще продължим да работим, както за благоустрояване на инфраструктурата в града, така и в селата. За водопроводи и канализации насочваме 1 412 948 лв. Те са разпределени, както следва: за канализация село Кавракирово – 200 000 лв., тъй като започва поетапното изграждане; за нова хлораторна станция на Петрич 30 000 лв.; за саниране и рехабилитация на резервоар Марикостиново – 25 000 лв.; за сондаж село Капатово и село Ново Кономлади – 30 000 лв.; за сондаж на село Тополница 20 000 лв., за да станат независими от Санданска община тези села по отношение на водоснабдяването; за нови водопроводи по улици в града и последващо цялостно асфалтиране са отпуснатите от МРРБ средства в размер на 1 107 000 лв. Миналата година по същия проект усвоихме 500 хил. лв. за две от деветте улици“, каза кметът Димитър Бръчков. На следващо място в бюджет 2019 са заложени 1 182 133 лв. за подобряване състоянието на пътната инфраструктура в града и селата. За град Петрич – изграждане на тротоари по улиците „Цар Симеон“ и „Европа“; ремонт на ул. „Беласица“ в участъка от ул. „Струмешница“ до ул. „Градска“, защото проблемите там датират от години насам; ул. „Тома Митов“ за разширяване на тротоара откъм ДГ „Слънце“ и Млечна кухня и укрепване на стената там; благоустрояване на ул. „Просвета“ и ул. „Здравец“. Освен това временните кръгови кръстовища по ул. „Рокфелер“ ще бъдат преобразувани в постоянни. За благоустрояване на улици по селата са предвидени над 800 хил. лв. - с. Кърналово – 180 000 лв.; с.Марикостиново – 130 000 лв. за улици и нова спирка; с.Михнево – 130 000 лв.; с. Старчево – 80 000 лв.; с. Първомай – 77 133 лв.; с. Самуилово – 65 000 лв.; с. Габрене – 50 000 лв.; с. Тополница – 50 000 лв.; с. Генерал Тодоров – 45 000 лв.; с. Скрът – 30 000 лв. Предвиден в бюджет 2019 е и ресурс, за да бъде напълно завършен паркинга към Гробищен парк Петрич и благоустроени подходите към него, както и за изграждане на асфалтиран път към обект Античен град „Хераклея Синтика“ от храма на Ванга до обекта. За подпомагане дейността на спортните клубове и пенсионерските клубове са заложени 547 000 лв. за 2019 година. „40 000 лв. са предложени за изграждането на нов пенсионерски клуб в с. Кърналово. Ще има средства и за ремонт на помещение за пенсионерски клуб в кв. „Виздол“. По този начин във всеки един квартал на Петрич ще има вече клуб на пенсионера“, посочи кметът Димитър Бръчков. Отделно от това има отпуснати от държавата 1 млн. лв. за Социален комплекс за лица с увреждания. За отпускане на помощи по решение на ОбС за нуждаещи се граждани са предложени 80 хил. лв. включително за инвитро процедури, за обезпечаване на културния календар средствата са 339 000 лв. 88 000 лв. ще бъдат насочени за  ремонти в детски градини и Общински детски комплекс Петрич. 20 000 лв. се предлага да бъдат за ремонт на танцовата зала и съседно помещение в кв. „Дълбошница“, където да се правят репетиции. Продължава работата и по европейски програми. По ОП „Околна среда 2014-2020“ е защитено финансиране за проектиране и изграждане на компостираща инсталация и инсталация за предварително третиране на битови отпадъци в размер над 10 млн. лв., като през тази година ще се усвоят малко над 7 млн. лв., както и допълнителни средства за довършване на новата клетка 4 към Депото. По ОП „Региони в растеж“ продължава изпълнението на проекти: подобряване на градската среда с изграждането на градски парк, където строителните дейности са в ход; обновяване на образователната инфраструктура; подобряване на енергийната ефективност на обществени сгради и многофамилни жилищни сгради; както и проект за подкрепа деинституционализация на грижата за деца в община Петрич на стойност . По ОП „Човешки ресурси“ освен проект за подобряване на административния капацитет на Община Петрич, се работи: по проект „Равен шанс за всички деца“ – 155 000 лв; проект „Осигуряване на топъл обяд“ – 69 000 лв.; проект „Общинско социално предприятие „Петрички следи“ – 238 000 лв. По ОП „Развитие на селските райони“ Община Петрич защити 3 684 000 лв. за реконструкция и рехабилитация на общински пътища, включително съоръженията и принадлежностите към тях. Става въпрос за общинска пътна мрежа в район Подгорие, високия Огражден в посока Чуриловски манастир, както и възстановяване на стария път от град Петрич към село Беласица. Не на последно място е и проектът по програма „Интерегг – А Гърция - България“ за създаване на културен дипол Серес – Петрич. По линия на този съвместен проект ще бъде изградена нова сграда на Исторически музей Петрич. Финансирането е 1 548 000 лв. „Това е проектът за бюджет, който ние предлагаме на вниманието на общинските съветници. Балансиран и напълно реалистичен“, обобщи на срещата с медиите кметът Димитър Бръчков. Утре е заседанието на ОбС за приемане на бюджет 2019 г.", "date": "2019.02.20", "title": "Благоевград: Кметът на Петрич Димитър Бръчков представи проекта за бюджет на Общината за 2019 г."}
{"url": "http://www.focus-news.net/news/2019/02/20/2625867/ministar-rumen-porozhanov-v-momenta-ima-zabrana-na-ulov-nad-kvotite-za-kalkan-i-tsatsa.html", "text": "В момента има забрана на улов над квотите за калкан и цаца. Това каза пред журналисти в Пловдив министърът на земеделието, храните и горите Румен Порожанов, предаде репортер на  Радио „Фокус“-Пловдив . „Има квоти за два вида риба - калкан и цаца. Цацата не можа да се усвои, а калканът се разпределя съгласно установени правила. От гледна точка на запаси квотата за калкани е малко по-рестриктивна, макар че миналата година успяхме да я повишим с 1/3“, обясни министърът на земеделието, храните и горите. По думите му от време на време се появяват забрани за улов на друг вид риба, свързани с размножителния период на различните видове и те са за определен срок. Те обаче не са стандартни за годината. \r\nМария РУСЕВА", "date": "2019.02.20", "title": "Министър Румен Порожанов: В момента има забрана на улов над квотите за калкан и цаца"}
{"url": "http://www.focus-news.net/news/2019/02/20/2625880/pernik-obshtinata-prizovava-grazhdanite-da-pochistyat-grobnite-mesta-na-blizkite-si-po-povod-predstoyashtata-zadushnitsa.html", "text": "Общината призовава гражданите да почистят гробните места на близките си по повод предстоящата Задушница. Това съобщиха от пресцентъра на  Община Перник . \r\n„Нека заедно с гражданите обединим усилията си и още преди да е тръгнала голямата растителност да се почистят гробните места. По този начин ще  дадем друг вид на Гробищния парк и ще отдадем почит на нашите близки. Общината ще разчисти алейната мрежа и подстъпите към гробищните паркове на територията ѝ и ефектът ще бъде съвсем различен. Ще има поставени контейнери и техника за извозване на боклука“, каза Захариев. По думите му в момента тече замерване на площта на Гробищния парк, който е над 300 дка.  \r\n„Освен традиционното косене на алеите тази година сме решили да приложим препарати за спиране на тревата и на дървесната растителност. Ще почистим изсъхналите треви, след това ще използваме методики за третиране на площите“, обясни Захариев. \r\nОт общинското ръководство предприемат и мерки към фирмите, които работят на Гробищния парк. \r\nСлужители от Общинския инспекторат и отдел „Екология“ ще бъдат безкомпромисни към нарушителите.  \r\n„Задължение е на фирмите всички строителни отпадъци  да бъдат извозени  до Депото, защото тази услуга влиза в цената на гражданите, които я ползват. Благодарение на извършения контрол от  Инспектората  беше измит и почистен пътят към Централния гробищен парк от „Мини Перник“. Утре аз лично ще отида на проверка, за да видя състоянието му“, посочи Захариев.", "date": "2019.02.20", "title": "Перник: Общината призовава гражданите да почистят гробните места на близките си по повод предстоящата Задушница"}
{"url": "http://www.focus-news.net/news/2019/02/20/2625881/varna-na-13-godini-i-3-mesetsa-zatvor-sa-osadeni-dvamata-izvarshiteli-na-grabezh-pridruzhen-s-ubiystvo-na-59-godishen-mazh-ot-selo-voyvodino.html", "text": "Варненският окръжен съд призна за виновни Ивелин М. и Ангел П., като съизвършители, и Владимир С., като подбудител и помагач, за това, че на 16 ноември 2017 г. са извършили грабеж придружен с убийството на 59-годишен мъж от село Войводино, съобщиха от пресцентъра на съда.  \r\nДелото беше решено в едно заседание, след като подсъдимите признаха изцяло фактите и обстоятелствата изложени в обвинителния акт и отказаха да се събират други доказателства в съдебната фаза. Съдът уважи искането на страните за провеждане на съкратено съдебно следствие. \r\nВ този случай, според Наказателно-процесуалния кодекс, съдът не може да наложи наказание доживотен затвор без право на замяна, а наказанието доживотен затвор заменя с лишаване от свобода от 20 до 30 г. или ако прецени, че наказанието ще е лишаване от свобода от 15 до 20 г., е длъжен да го редуцира с една трета. \r\nВарненският окръжен съд наложи на подсъдимия Ивелин М.  наказание „лишаване от свобода“ за срок от 20 години, което намали с една трета до размер 13 г. и 3 месеца. Същият размер на наказанието беше наложено и на Ангел П. – „лишаване от свобода“ за срок от 20 години, което след редукцията с една трета е с размер 13 г. и 3 месеца. „Лишаване от свобода“ за срок от 5 години, което беше намалено с една трета до размер 3г. и 3 месеца e присъдата на Владимир С. Ивелин М. и Ангел П. са осъдени да платят солидарно обезщетение на наследниците на починалия мъж за претърпените неимуществени вреди в резултат на престъплението – сума в размер на 100 000 лв., ведно със законната лихва върху нея, считано от 16 ноември 2017 г., до окончателното й изплащане. Съдът отхвърли гражданския иск до сумата от 150 000 лв. като неоснователен. Ивелин М., Ангел П. и Владимир С., ще трябва да платят и направените разходи по делото в размер на 7010 лв. \r\nПрипомняме хронологията  според обвинителния акт. Ивелин М. и Ангел П. от Вълчи дол се познавали от години. През лятото на 2017 г. на 30-годишният Ивелин М. му се наложило да вземе 80лв. заем от 34-годишния Владимир С., който имал бизнес в Суворово. След като сумата не му била върната в уговорения срок, той започнал да я олихвява. Владимир често посещавал Ивелин във Вълчи дол, за да му напомня за дълга, които достигнал 300лв. При една от срещите предложил на подсъдимите Ивелин М. и Ангел П. да ограбят къщата на мъж от с. Войводино, за който имал информация, че разполага с много средства от продажба на земи. Владимир С. поел ангажимент да разбере, кога пострадалият щял да отсъства от дома си, за да откраднат парите. \r\nНа 16 ноември 2017 г. вечерта тримата пристигнали с колата на Владимир С. във Войводино. Ивелин М. и Ангел П. проникнали в къщата на самотно живеещия човек. Той, обаче се събудил, усетил ги, започнал да вика за помощ и опитал да избяга. Нанесени му били множество удари, в следствие на които мъжът починал. Тъй като не открили пари, извършителите откраднали бакърена тава и котел. \r\nПрисъдите могат да се обжалват или протестират пред въззивната инстанция – Апелативен съд – Варна – в 15-дневен срок.", "date": "2019.02.20", "title": "Варна: На 13 години и 3 месеца затвор са осъдени двамата извършители на грабеж, придружен с убийство на 59-годишен мъж от село Войводино"}
{"url": "http://www.focus-news.net/news/2019/02/20/2625882/ministerskiyat-savet-prie-rabotnata-programa-na-komunikatsionnata-strategiya-na-republika-balgariya-za-es-za-2019-g.html", "text": "Министерският съвет одобри Работната програма на Комуникационната стратегия на Република България за Европейския съюз за 2019 г. и прие Отчета за изпълнение на Работната програма за 2018 г. Общият бюджет на програмата за 2019 г. възлиза на 900 000 лв., като за изпълнението на Националния и на Международния план са предвидени съответно по 450 000 лв. Това съобщиха от  правителствената информационна служба . \r\nВ Националния план на Работната програма са включени дейности, които ще бъдат осъществени с цел повишаване информираността на българското общество относно актуалните теми от дневния ред на Европейския съюз, резултатите от първото Българско председателство на Съвета на ЕС през първата половина на 2018 г. и продължаване на дебатите по заложените приоритетни въпроси като европейската перспектива на Западните Балкани, Брекзит и др. Във връзка с годината на избори за Европейски парламент един от фокусите в дискусиите ще бъде визията на обществото за бъдещето на ЕС. Акцент ще бъде поставен и върху комуникационни инициативи, свързани с културното многообразие в ЕС: популяризиране на съвременното европейско изкуство и мястото, което българската култура заема на европейската сцена. \r\nВ Международния план дейностите са насочени към утвърждаване на положителния образ на България като държава - член на ЕС, и изпълнение на дългосрочните приоритети на страната ни в областта на външната политика. Ще продължат усилията за популяризиране на активната политика в подкрепа на европейската интеграция на страните от Западните Балкани, повишаване видимостта на България като член на ЕС в държавите от Източното партньорство и задълбочаване на сътрудничеството с българските общности. Сред акцентите в дейностите за 2019 г. ще бъде отбелязването на 140-годишнинината от приемането на Първата конституция на България, основаването на МВнР и установяването на дипломатически отношения между България и редица държави. Ще продължи популяризирането ролята на България за спасяването на българските евреи, включително в контекста на приемането на България за пълноправен член на Международния алианс за възпоменание на Холокоста.", "date": "2019.02.20", "title": "Министерският съвет прие Работната програма на Комуникационната стратегия на Република България за ЕС за 2019 г."}
{"url": "http://www.focus-news.net/news/2019/02/20/2625884/pravitelstvoto-otpuska-dopalnitelno-30-mln-lv-za-obshtinskite-bolnitsi-i-za-lechebni-zavedeniya-okazvashti-psihiatrichna-i-speshna-pomosht.html", "text": "Правителството одобри допълнителни средства по бюджета на Министерството на здравеопазването за 2019 г. с цел осигуряване на равнопоставен достъп до медицинска помощ на гражданите, посредством общинските и държавни лечебни заведения, включително и тези в труднодостъпни и/или отдалечени райони. Това съобщиха от  правителствената информационна служба . \r\nНа основание чл. 106 и чл. 106а от Закона за лечебните заведения, Министерството на здравеопазването субсидира общински и държавни лечебни заведения по критерии и по ред, определени с наредба на министъра на здравеопазването за оказване на спешна медицинска помощ, за консултативна медицинска помощ на пациенти, преминали през спешните отделения, за психиатрична помощ и за други дейности, определени като държавна отговорност въз основа на едногодишни договори, в рамките на средствата за тези дейности по бюджета на Министерството на здравеопазването за съответната календарна година и при спазване на изискванията на Закона за държавните помощи. \r\nОдобрените допълнителни средства са в размер на 30 000 000 лева по бюджета на Министерството на здравеопазването за 2019 г. От тях 18 000 000 лв. са предназначени за общинските лечебни заведения, вкл. за 71 лечебни заведения в труднодостъпни и/или отдалечени райони на страната, разпределени на база брой обслужвано население и брои преминали болни през предходната година. За лечебни заведения, оказващи психиатрична помощ се отпускат 2 000 000 лв., разпределени за 12 Центрове за психично здраве и психиатрични отделения към държавни и общински болници на база проведен леглоден лечение. За лечебни заведения за оказване на спешна помощ са предвидени останалите 10 000 000 лв. - за 41 болници, вкл. 26 областни болници, разпределени на база брой преминали болни, нехоспитализирани в същото лечебно заведение. \r\nС предоставянето на допълнителните средства ще се осигури равнопоставен достъп до медицинска помощ на гражданите, вкл. и в труднодостъпни и/или отдалечени райони на страната и ще се даде възможност на общинските и държавни лечебни заведения да осъществяват медицинска дейност в съответствие с потребностите на населението и съобразно правилата за добра медицинска практика. Ще се подпомогне и осъществяването на дейността и достигането на определени нива на заплащане на персонала, осъществяващ медицинските дейности.", "date": "2019.02.20", "title": "Правителството отпуска допълнително 30 млн. лв. за общинските болници и за лечебни заведения, оказващи психиатрична и спешна помощ"}
{"url": "http://www.focus-news.net/news/2019/02/20/2625885/blagoevgrad-kmetat-d-r-atanas-kambitov-napravi-ogled-na-dg-8-vechernitsa-i-dvornoto-myasto-predi-starta-na-stroitelno-montazhnite-deynosti.html", "text": "Кметът на Благоевград д-р Атанас Камбитов направи оглед на детска градина „Вечерница“ и дворното място преди старта на строително-монтажните дейности по проект „Обновяване и модернизация на образователната инфраструктура в Благоевград“. Това съобщиха от пресцентъра на  Общината . В изпълнение на проекта ще бъде изградена  нова сграда за целодневна грижа за децата. В основната сграда на детската градина ще бъдат доставени и монтирани нови уреди в кухненското и пералното помещение, ще бъдат подменени мебелите в занималните и спалните. Ще бъдат ремонтирани и обновени детските площадки и ще бъде изградена една нова такава в двора на ДГ „Вечерница“. \r\nВ рамките на проект „Обновяване и модернизация на образователната инфраструктура в Благоевград“, който се финансира по Приоритетна ос 1 „Устойчиво и интегрирано градско развитие”, Инвестиционен приоритет „Образователна инфраструктура”, Оперативна програма „Региони в растеж” 2014-2020 се предвижда още и ремонт на  училищните сгради на III ОУ „Димитър Талев“, V СУ „Георги Измирлиев“ и НХГ „Св.св. Кирил и Методий“, където ще бъде изграден и физкултурен салон.", "date": "2019.02.20", "title": "Благоевград: Кметът д-р Атанас  Камбитов направи оглед на ДГ №8 „Вечерница“ и дворното място преди старта на строително-монтажните дейности"}
{"url": "http://www.focus-news.net/news/2019/02/20/2625888/savmestno-druzhestvo-shte-se-sazdade-mezhdu-ministerstvoto-na-zemedelieto-hranite-i-gorite-i-kompaniyata-za-investitsii-v-zemedelieto-i-zhivotnovadstvoto-na-sauditska-arabiya.html", "text": "Министерският съвет прие решение, с което се разрешава създаването на съвместно дружество между Министерството на земеделието, храните и горите и Компанията за инвестиции в земеделието и животновъдството (SALIC) на Кралство Саудитска Арабия. Приема се и Постановление за одобряване на промени по бюджета на МЗХГ за 2019 г. за създаване на дружеството. Това съобщиха от  правителствената информационна служба . \r\nСъвместната компания ще бъде акционерно дружество, с капитал 784 000 лева. Акционерите са с участие 50/50 с място на регистрация България. Целта е да се подкрепят бизнес проекти на български компании чрез изготвяне на проучвания и бизнес планове от реномирани международни организации. Ще се засилят бизнес-контактите и преговорите между фирми от двете страни, за да се привлекат инвестиции в българското земеделие, животновъдство и преработвателна промишленост. \r\nПолзите за Кралство Саудитска Арабия и за България са увеличаване на експортния потенциал на българските земеделски продукти и осигуряване на продоволствената сигурност на арабската държава.", "date": "2019.02.20", "title": "Съвместно дружество ще се създаде между Министерството на земеделието, храните и горите и Компанията за инвестиции в земеделието и животновъдството на Саудитска Арабия"}
{"url": "http://www.focus-news.net/news/2019/02/20/2625886/veliko-tarnovo-11-novi-turisticheski-marshruta-predlaga-tsarevgrad-tarnov-na-posetitelite-na-grada.html", "text": "11 нови туристически маршрута предлага „Царевград Търнов“ на посетителите на града. Те включват различни близки дестинации, до съседни общини, една от които е Свищов. Това каза в ефира на  Радио „Фокус“ – Велико Търново  управителят на предприятието Борислав Йорданов. Той ги определи като мини екскурзии, чиято цел е да задържат туристите в старата столица за повече от ден. „Във всички изложения, в които участваме, ние представяме абсолютно всички туристически обекти и атракции, които Търново има. Акцентираме най-вече върху спектакъла „Звук и светлина“, който е визитната картичка на нашия град. Малките екскурзии ще са до съседни общини-близки дестинации до Търново, които сега ще се пробват пробно, за да видим дали ще са атрактивни“, каза още Йорданов. \r\nТой уточни, че се работи за развитието на Велико Търново като най-добрата дестинация за културен туризъм в България. Освен различните исторически обекти в района, за това спомагат и множеството събития, които се случват в града и околностите. \r\nЛуиза ТРАНЧЕВА", "date": "2019.02.20", "title": "Велико Търново: 11 нови туристически маршрута предлага „Царевград Търнов“ на посетителите на града"}
{"url": "http://www.focus-news.net/news/2019/02/20/2625887/blagoevgrad-v-obshtinata-shte-se-provede-preskonferentsiya-za-predstavyane-na-proekta-kultura-bez-granitsi.html", "text": "На 22 февруари 2019 г. от 11.00 часа, в зала №5 в сградата на Община Благоевград ще се проведе пресконференция за представяне на проект „Интегриране на трансграничното значение на историческите и археологически ценности на България и Гърция в една устойчива тематична туристическа дестинация”, с акроним: „Култура без граници“, финансиран по Програмата за трансгранично сътрудничество ИНТЕРРЕГ V-A “Гърция-България” 2014-2020 г. Това съобщиха от пресцентъра на  Община Благоевград . \r\nНа пресконференцията ще присъстват представители на партньорите от Гърция и България и ще представят целите, дейностите и планираните резултати от изпълнението на проекта пред медии и широката общественост.  \r\nОбщина Благоевград изпълнява проекта в партньорство с:  \r\n- Министерство на културата и спорта на Република Гърция- Главна дирекция по антиките и културното наследство – Водещ партньор;  \r\n- Министерство на вътрешните работи на Република Гърция (сектор Македония-Тракия); \r\n- Община Амфиполи (Р. Гърция);  \r\n- Факултет по изкуствата към ЮЗУ „Неофит Рилски”;  \r\n- Община Благоевград, Регион Централна Македония (Р. Гърция);  \r\n- Център за учене през целия живот – ниво 2 в Регион Централна Македония – регионална единица Серес (Р. Гърция).", "date": "2019.02.20", "title": "Благоевград: В Общината ще се проведе пресконференция за представяне на проекта „Култура без граници“"}
{"url": "http://www.focus-news.net/news/2019/02/20/2625883/georgi-mitev-sds-na-23-mart-shte-se-provede-traditsionnoto-vazpomenatelno-shestvie-do-kontslagera-slanchev-bryag-v-lovech.html", "text": "На 23 март ще се проведе традиционното възпоменателно шествие до концлагера „Слънчев бряг“ в Ловеч. Това каза в предаването „Вече 30 години-времето е наше“ на  Радио „Фокус“  Георги Митев, председател на областния съвет на СДС в Ловеч. Първото проведено шествие е през 1990 година по инициатива на СДС, като идеята на тогавашните Клуб за демокрация в гр. Ловеч, Социалдемократическата партия, БЗНС „Никола Петков“, Радикалдемократическа партия и Демократическа партия е да се отдаде почит на хората, загубили живота си на това ужасяващо място, обясни той и добави, че трудно би могла да се даде точна бройка на загиналите в лагера „Слънчев бряг“. „По официални данни на един журналист, който се занимава с проблемите на лагера „Слънчев бряг“, 155 души намират смъртта си там. Според други данни числото е между 144 – 146, но това са по официални документи, които са намерени, когато лагерът е закрит. Говори се обаче за много по-голяма бройка жертви. Един от оцелелите лагерници, който всяка година идва от село Торос, бай Колю Вутев -той казва че не по-малко от 650 човека са загинали в лагера. По неговите думи почти всеки ден са убивани между 10-20 човека. Това говори, че вероятно числото е много по-голямо. Вероятно над 600-700 са жертвите. Но по официални данни се водят между 144 до 155“, каза Митев. Той добави още, че се работи по идеята за създаване на мемориал на мястото, на което се е помещавал лагерът. „Сега водим процедура за преотреждане на земята, която да стане публична, общинска собственост. Вече сме към края на тази процедура. След това има готовност да бъде изкаран документ за този мемориален комплекс, който да бъде гласуван от Общински съвет -Ловеч. След това вече да се направи преотреждане на земята в публична общинска собственост. И наистина там да създадем мемориал за жертвите на комунистическия режим, специално в лагера в Ловеч. Това е нашето огромно желание и  смятам, че тази година ще може да бъде направено, има заделени пари в общинския бюджет. Очакваме март месец окончателно процедурата за преотреждане на земята да бъде завършена и живот и здраве да се направи един конкурс, в който да участват историци, проектанти, архитекти, дизайнери, всички, които могат да дадат своите идеи и да направим един мемориал в памет на тези жертви на  комунизма“, разясни още Георги Митев.  \r\nВиктория МЕСРОБОВИЧ-КУВЕНДЖИЕВА", "date": "2019.02.20", "title": "Георги Митев, СДС: На 23 март ще се проведе традиционното възпоменателно шествие до концлагера „Слънчев бряг“ в Ловеч"}
{"url": "http://www.focus-news.net/news/2019/02/20/2625894/veliko-tarnovo-tsirk-balkanski-i-darzhavna-opera-stara-zagora-podgotvyat-savmestno-predstavlenie-grada.html", "text": "Цирк „Балкански“ и Държавна опера – Стара Загора със съвместно представление във Велико Търново. То ще е част от съпътстващите събития към летния оперен фестивал „Сцена на вековете“ 2019, но ще се случи на цирковата площадка в града през октомври. Това каза за  Радио „Фокус“ – Велико Търново  Нелина Църова, директор на Дирекция „Култура, туризъм и международни дейности“  в Общината. Тя уточни, че през предстоящия сезон на Царевец ще бъдат представени класическите заглавия – опера, оперета, балет и симфоничен концерт. „Имаме още едно различно синкретично заглавие – това е Опера в цирка „Палячи“от Тенджера Леонкавало. Един спектакъл, съвместен, иновативен, различен, на Държавна опера – Стара Загора с Академичен цирк „Балкански“. Премиерата беше през миналата година, а на 4 октомври ще бъде представен и в Търново“, посочи още Нелина Църова. Тя допълни и, че  на сцената в Летния театър ще има мюзикъли, различни концерти и танцови изпълнения, всички част съпътстваща програма за Сцена на вековете. \r\nЛуиза ТРАНЧЕВА", "date": "2019.02.20", "title": "Велико Търново: Цирк „Балкански“ и Държавна опера – Стара Загора подготвят съвместно представление града"}
{"url": "http://www.focus-news.net/news/2019/02/20/2625892/georgi-mitev-sds-komunisticheskata-partiya-vse-oshte-se-krie-i-otkazva-da-priznae-zlodeyaniyata-izvarsheni-v-lageri-kato-slanchev-bryag-v-lovech.html", "text": "Комунистическата партия все още се крие и отказва да признае злодеянията, извършени в лагери като „Слънчев бряг“ в Ловеч. Това каза в предаването „Вече 30 години-времето е наше“ на  Радио „Фокус“  Георги Митев, председател на областния съвет на СДС в Ловеч. По думите му тази ужасяваща част от историята ни продължава да се неглижира и случилото се през тези години да не се изучава в училище. „Макар че последният парламент прие все пак едно решение за вкарване в учебната програма по история за изучаване на зверствата на комунистическия режим, досега не съм чул в учебните програми експерти да са вкарали такъв материал. По този начин младите хора в страната не могат да оформят своя мироглед, те не знаят какво се е случвало. Четат се едни фантасмагории за някаква партизанска война, партизански движения и т.н. Няма дума за избитите в тези лагери, няма дума за Горянското движение. Не знам докога ще продължава това нещо. И в момента пипалата на Държавна сигурност, която де факто е един от организаторите на този лагер, са навсякъде и по всякакъв начин  пречат на младите хора в страната да знаят какво е станало в тези лагери“, обясни той. Георги Митев коментира още, че хората, присъстващи на ежегодните шествия не търсят мъст, но заслужават справедливост, която не е получена през годините. „ Докато ние не отворим тази страница, не я прочетем и виновниците не получат осъдителната си присъда от разстояние на времето, няма как страната ни да върви към по-добро.  \r\nВиктория МЕСРОБОВИЧ-КУВЕНДЖИЕВА", "date": "2019.02.20", "title": "Георги Митев, СДС: Комунистическата партия все още се крие и отказва да признае злодеянията, извършени в лагери като „Слънчев бряг“ в Ловеч"}
{"url": "http://www.focus-news.net/news/2019/02/20/2625895/gerb-pochete-141-godini-ot-osvobozhdenieto-na-ruse.html", "text": "Венец от името на областната структура на ГЕРБ положиха днес пред вечния огън в Пантеона на възрожденците  членове на МГЕРБ – Русе. Това стана по време на официалната церемония по отбелязване 141 години от Освобождението на град Русе. Това съобщиха от пресцентъра на  ПП ГЕРБ .  \r\nСъбитието, организирано от Община Русе и Русенската света митрополия,  бе открито от проф. д-р Николай Ненов – директор на Регионален исторически музей – Русе.  \r\nСлово за празника произнесе Пламен Стоилов – кмет на Община Русе. „Днес честваме един изключително значим празник. Подобни дни са повод да се преклоним пред силния и борбен дух на нашия народ и да си спомним за хилядите сънародници, които са отстоявали свободата ни“, заяви кметът и отправи пожелание да съхраним славните дела на предците ни, да се гордеем с корените си и да градим заедно по-доброто бъдеще на Русе. \r\nБлагодарствен молебен за извоюваната свобода отслужиха Негово високопреосвещенство Русенският митрополит Наум и свещеници от Русенската митрополия. \r\nВ програмата взеха участие хор „Свети Георги Победоносец“ с диригент Мина Влайкова. \r\nПо – рано пред Пантеона звучаха патриотични мелодии в изпълнението на Биг Бенд Русе, а русенци имаха възможност да разгледат оръжия от онова време, представени от членове на Национално дружество „Традиция“ – регионален клуб Русе. По повод празника Национално дружество „Традиция“ представи изложбата с репродукции на руски автори „Епизоди от Освободителната война“.", "date": "2019.02.20", "title": "ГЕРБ почете 141 години от Освобождението на Русе"}
{"url": "http://www.focus-news.net/news/2019/02/20/2625896/hristina-nedelcheva-sayuz-na-ekskurzovodite-varna-chuzhdi-ekskurzovodi-ne-predstavyat-korektno-informatsiyata-za-kulturno-istoricheskite-ni-zabelezhitelnosti.html", "text": "В разгара на туристическия сезон във Варна често идват екскурзоводи с чуждестранни групи, които обаче не винаги представят информацията за културните забележителности коректно. Затова от Съюза на екскурзоводите в България ще настояват да не се допускат нискоквалифицирани или неподготвени гидове да водят туристически групи в страната. Това коментира в интервю за  Радио „Фокус“ – Варна  председателят на организацията Христина Неделчева. Според нея, в града през активния сезон пристигат групи с туристически автобуси от Полша, Украйна, Молдова. Те обаче ползват техен водач, който понякога представя забележителностите с неточности. „Наши колеги често дават сигнали за такива чужди граждани, които се представят за екскурзоводи. Такива хора представят неверни факти и по този начин уронват престижа на държавата и съответно на културно-историческия обект“, подчерта Христина Неделчева.  \r\nСпоред нея, правилата трябва да важат за всички екскурзоводи както у нас, така и в Европейския съюз и да се спазват. От Съюза на екскурзоводите в България се надяват, след промените в Наредбата за професията на екскурзовода, да има строг контрол и всекидневни проверки. „В реализиране на нашата професия ние срещаме редица трудности, но има и много приятни моменти. На този етап най-важна за нас е законовата рамка. В момента се правят изменения и допълнения към действащата Наредба за професия екскурзовод. Ние представихме нашите искания за промени в и силно се надяваме, че част от тях ще се вземат под внимание“, обясни Христина Неделчева. \r\nДиана СТОЕВА", "date": "2019.02.20", "title": "Христина Неделчева, Съюз на екскурзоводите – Варна: Чужди екскурзоводи не представят коректно информацията за културно-историческите ни забележителности"}
{"url": "http://www.focus-news.net/news/2019/02/20/2625866/kyustendil-okrazhniyat-sad-gleda-myarkata-na-19-godishniya-mladezh-obvinen-za-ubiystvoto-pri-masovo-sbivane-v-grada.html", "text": "Окръжният съд гледа мярката на 19-годишния младеж, обвинен за убийството при масово сбиване в града, предаде репортер на  Радио \"Фокус\" . Съдът заседава по искането за налагане на мярка \"Задържане под стража\" спрямо Алекс Димитров, обвинен в убийството на 35-годишен мъж от Кюстендил. Искането е направено от страна на Окръжната прокуратура. Стана ясно, че младежът се е признал за виновен в хода но досъдебното производство. Решението на съда ще стане ясно след около 30 минути.", "date": "2019.02.20", "title": "Кюстендил: Окръжният съд гледа мярката на 19-годишния младеж, обвинен за убийството при масово сбиване в града"}
{"url": "http://www.focus-news.net/news/2019/02/20/2625897/narodniyat-predstavitel-ot-gerb-d-r-aleksandar-aleksandrov-organizira-priemen-den-v-breznik-na-25-fevruari.html", "text": "Народният представител от ПП ГЕРБ - Перник д-р Александър Александров организира приемен ден за жители на Брезник и населените места в общината. Това съобщиха от пресцентъра на  ПП ГЕРБ . Приемната ще се проведе на 25 февруари от 10.00 часа в читалище „Просвещение 1870“ в град Брезник.", "date": "2019.02.20", "title": "Народният представител от ГЕРБ д-р Александър Александров организира приемен ден в Брезник на 25 февруари"}
{"url": "http://www.focus-news.net/news/2019/02/20/2625889/vladimir-putin-neka-amerikanskite-stratezi-presmetnat-za-kolko-minuti-shte-doletyat-nashite-raketi.html", "text": "Русия е готова за диалог със САЩ, но вече няма да чукаме на затворени врати и да позволяваме да ни заплашват. Нека американските стратези пресметнат за колко минути ще долетят нашите ракети, а след това да приемат поредното антируско решение, заяви в сряда руският президент Владимир Путин в рамките на ежегодното си обръщение пред Федералното събрание на страната, предава  агенция EA Daily . \r\n„Ние искаме да имаме приятелски отношения със САЩ“, заяви държавният глава. „Но политиката на САЩ едва ли може да бъде наречена приятелска. Продължават антируските санкции, демонтират се нормите на международното право. При това определят Русия като заплаха. Но това не е истина, Русия не заплашва никого, ние не искаме конфронтации“. \r\nЗа устойчивото развитие на Русия е нужен мир и затова страната развива своя военно-промишлен комплекс и разработва оръжие, за да не се осмелява никой да оказва силов натиск, поясни президентът и предложи на американците да пресметнат обсега и скоростта на руските ракетни системи и чак след това да взимат решения. \r\n„Нашите партньори продължават разрушителната си политика“, констатира Путин. „Това са умни и талантливи хора. Но сред тях има много, които са увлечени от идеята за превъзходството на САЩ над целия останал свят. Обръщам се към тях – нека първо пресметнат времето на пристигането на нашите ракети, а след това да взимат решения“. \r\n„Сигурността на Русия безусловно ще бъде обезпечена и ние повече няма да чукаме на затворени врати. Ще продължим да развиваме нашите въоръжени сили, включително, ползвайки се от опита натрупан по време на антитерористичната операция в Сирия. За да не може никой и да си помисли за агресия срещу Русия“, предупреди Путин. \r\nПревод и редакция:", "date": "2019.02.20", "title": "Владимир Путин: Нека американските стратези пресметнат за колко минути ще долетят нашите ракети"}
{"url": "http://www.focus-news.net/news/2019/02/20/2625893/korneliya-ninova-bsp-tryabva-da-se-udalzhi-srokat-za-vavezhdane-na-novite-merki-v-aptekite-da-ima-edinen-softuer-i-razhodite-da-sa-za-smetka-na-proizvoditelite-na-lekarstva.html", "text": "Трябва да се удължи срокът за въвеждане на новите мерки в аптеките, да има единен софтуер и разходите да са за сметка на производителите на лекарства. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . „Както знаете, днес има протест на фармацевтите и стотици аптеки в страната са затворени. Изпълнителното бюро на БСП проведохме среща с Националната аптечна камара по тяхно желание тук в сградата на „Позитано“ 20. За да няма спекулации и фалшиви новини, че БСП яха протестите, всички наши обсъждания се базират на споразумение за сътрудничество“, заяви още Нинова. Тя обясни, че по време на срещата фармацевтите са запознали опозицията с няколко проблема: едновременното вкарване на четири софтуерни системи; притесненията на фармацевтите, че НАП иска да вижда цялата база данни, както и проблема с разходите по този софтуер.   \r\nНинова обясни, че фармацевтите са притеснени, тъй като НАП иска освен да вижда информацията за търговски оборот и цялата база данни.   „„Класическият казус е един пациент иска да кандидатства за кредит, да си купи едно лечение, което здравната каса не плаща, обаче изтече информация за една банка и тя казва, че няма да има кредит, защото той ще почине. Теглят се лични данни на пациенти“, каза Нинова.  \r\n„Проблемите имат решения. Обсъдихме всичко в детайли. Краткосрочни и дългосрочни мерки. Първо обединихме се в мнението, че трябва да се удължи срокът, за да се въведат тези мерки в аптеките. По информация на камарата тези мерки не са започнали още в редица европейски държави. Нито Германия, нито Франция, нито Норвегия са започнали с тези мерки. Полша, Чехия, Унгария и Словакия даже не са подписали споразумението за присъединяване. Имаме основание да поискаме удължаване на срока. Да се изпълни регламента и разходите, които трябва да направят аптеките, да бъдат за сметка на производителите на лекарства“, заяви Нинова и добави, че е не е необходимо да се правят четири различни софтуера, а  един. „Знаем докъде стигнаха успехите на електронното управление“, подчерта лидерът на БСП.  \r\nДеница КИТАНОВА", "date": "2019.02.20", "title": "Корнелия Нинова, БСП: Трябва да се удължи срокът за въвеждане на новите мерки в аптеките, да има единен  софтуер и разходите да са за сметка на производителите на лекарства"}
{"url": "http://www.focus-news.net/news/2019/02/20/2625899/burgas-obshtinskiyat-savetnik-ot-gerb-lilyana-dragoeva-organizira-priemna-za-grazhdani-na-21-fevruari.html", "text": "Общинският съветник от ГЕРБ - Бургас Лиляна Драгоева ще проведе приемен ден на 21 февруари. Това съобщиха от пресцентъра на  ПП ГЕРБ . Тя ще очаква гражданите от 17.00 до 18.00 часа в централата на партията в града на ул. „Конт Андрованти” 5. \r\nЛиляна Драгоева участва в постоянните комисии по здравеопазване и социални дейности и по транспорт и морско дело. Тя е включена и в Комисия по чл.4 на Правилника за финансово подпомагане на процедури \"ин витро\" на лица, двойки и семейства с репродуктивни проблеми. \r\nЗа традиционната приемна на общинските съветници от ПП ГЕРБ записвания се правят на място в офиса на партията или на телефон 056 81 90 40.", "date": "2019.02.20", "title": "Бургас: Общинският съветник от ГЕРБ Лиляна Драгоева организира приемна за граждани на 21 февруари"}
{"url": "http://www.focus-news.net/news/2019/02/20/2625879/srabski-ministar-srabskite-stoki-stigat-do-kosovo-po-alternativni-patishta.html", "text": "Сръбският министър на търговията, телекомуникациите и туризма Расим Ляич заяви, че в цяло Косово има сръбски продукти, които са там чрез алтернативни маршрути, предава  македонският портал „А1 Он“ . \r\n„Имате ситуация, в която нашата пшеница отива в Хърватия, а след това се транспортира като хърватска пшеница и се продава в Косово. Някои от продуктите отиват по този начин, например, те се продават на бизнесмен в Македония, а след това ги реекспортират и продава в Косово“, каза Ляич за РТС. \r\nСпоред него през трите месеца загубите ще бъдат с около 90 милиона по-малко от постъпленията от продажбата на стоки през същия период на миналата година, т.е. преди въвеждането на косовските мита върху вноса на сръбски продукти. \r\n„Мисля, че ще бъде по-голяма загуба, ако тези такси останат, защото нашите бизнесмени ще загубят този пазар. Видяхме, че има бизнесмени от Словения, Унгария, Хърватия, Албания, Македония ... Други се възползваха от това пространство като алтернатива на продуктовата си оферта“, обясни министърът на търговията на Сърбия. \r\nПревод и редакция:", "date": "2019.02.20", "title": "Сръбски министър: Сръбските стоки стигат до Косово по „алтернативни пътища“"}
{"url": "http://www.focus-news.net/news/2019/02/20/2625891/parlamentarnata-pravna-komisiya-otlozhi-glasuvaneto-za-vrashtane-praga-na-preferentsiite-na-7.html", "text": "Парламентарната правна комисия отложи гласуването за връщане прага на преференциите на 7%, предаде репортер на  Агенция „Фокус“ . Предложението беше направено от народния представител от ГЕРБ и председател на комисията Данаил Кирилов. „Искането за отлагане е с оглед обстоятелството, че е добре деинституциално да изчакаме становище на администрацията на президента. Вносителите имахме волята, че сме готови да подложим въпросът за преференциите отново на обсъждане. Това е индикатив за това, че сме готови да се осмисли решението“, заяви Кирилов. Депутатите от БСП не присъстват на заседанието. Агенция \"Фокус\" припомня:  На 14 февруари след 12-часови дебати парламентът прие промени в Изборния кодекс, които предвиждат изменения в преференциите - за евроизборите кандидатът трябва да получи действителни гласове не по-малко от националната избирателна квота, а за парламентарните не по-малко от регионалната квота, като по този начин отпадна предишното изискване за валидност на преференцията от минимум 7% от гласовете. Няколко дни по-късно – на 18 февруари, председателят на ГЕРБ и министър-председател Бойко Борисов свика спешно заседание на Изпълнителната комисия и от партията обявиха, че ще върнат преференциите и ще задействат процедура за нова избирателна комисия.  \r\nЦветилена СИМЕОНОВА", "date": "2019.02.20", "title": "Парламентарната правна комисия отложи гласуването за връщане прага на преференциите на 7%"}
{"url": "http://www.focus-news.net/news/2019/02/20/2625903/ek-komisiyata-privetstva-predvaritelnoto-sporazumenie-otnosno-badeshtiya-evropeyski-fond-za-otbrana.html", "text": "Европейските институции постигнаха частично политическо споразумение по Европейския фонд за отбрана, който ще стимулира иновативната и конкурентоспособна отбранителна индустриална база и ще допринесе за стратегическата автономност на Съюза, съобщава представителството на ЕК в България. \r\nВ свят на задълбочаваща се нестабилност и растящи трансгранични заплахи за нашата сигурност, нито една страна не може сама да се справи с тях. Ето защо Комисията „Юнкер“ полага безпрецедентни усилия за да предпази и защити европейските граждани. Предложеният от Комисията през юни 2018 г. като част от Дългосрочния бюджет на ЕС за периода 2021—2027 г. Европейски фонд за отбрана е част от тези инициативи за укрепване на капацитета на ЕС за защита на неговите граждани.  \r\nПредварителното политическо споразумение, постигнато от Европейския парламент, Съвета и Комисията в рамките на тристранните преговори, предстои да бъде официално одобрено от Европейския парламент и от Съвета. Бюджетните аспекти и някои свързани с това хоризонтални разпоредби на бъдещия Европейски фонд за отбрана са предмет на цялостното споразумение относно следващия дългосрочен бюджет на ЕС, предложен от Комисията през май 2018 г.", "date": "2019.02.20", "title": "ЕК: Комисията приветства предварителното споразумение относно бъдещия Европейски фонд за отбрана"}
{"url": "http://www.focus-news.net/news/2019/02/20/2625898/korneliya-ninova-bsp-gerb-vlyazoha-sami-v-kashata-da-predlagat-popravki-na-popravkite-i-sega-se-otkazvat-etiketat-na-vsichko-tova-e-praven-haos.html", "text": "ГЕРБ влязоха сами в кашата да предлагат поправки на поправките и сега се отказват – етикетът на всичко това е правен хаос. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.   „По отношение на ветото и това, че днес са оттеглили предложението си парламентът да гледа поправки на поправките, които още не са публикувани, вече не смея нищо да коментирам преди да изтекат поне няколко часа от последната им приумица. 26 часа им обяснявахме не правете тези грешки. Нареди им Борисов, та се поправиха. Сега ще гласуват точно обратното. Влязоха сами в кашата да предлагат поправки на поправките, сега се отказват“, коментира Нинова. Тя определи това като правен хаос. По думите й това е подигравка с правото и с парламентаризма. „Така не се прави. Неслучайно всички и юристи, и конституционалисти, и адвокати се оттеглиха и от Правен съвет. Изтеглиха си имената от страницата на парламента, защото не искат да ги мърсят с това най-ниско равнище на законодателния процес в България“, подчерта лидерът на БСП.  \r\nДеница кИТАНОВА", "date": "2019.02.20", "title": "Корнелия Нинова, БСП: ГЕРБ влязоха сами в кашата да предлагат поправки на поправките и сега се отказват – етикетът на всичко това е правен хаос"}
{"url": "http://www.focus-news.net/news/2019/02/20/2625902/yambol-okrazhniyat-sad-ostavi-v-aresta-mazh-obvinen-za-kontrabandno-prenasyane-na-stoki-za-nad-371-000-leva.html", "text": "По искане на Окръжна прокуратура – Ямбол, съдът определи мярка за неотклонение „задържане под стража“ спрямо Любомир Л., обвинен за контрабандно пренасяне на стоки за над 371 000 лева. Това съобщиха от пресцентъра на  Окръжна прокуратура – Ямбол . Той е обвинен за това, че на 16 февруари 2019 г. през ГКПП „Лесово“ от Република Турция в Република България, на трасе за обработка на входящи товарни автомобили, товарен автомобил влекач, в едно с полуремарке, пренесъл през границата на страната, без знанието и разрешението на властите, стоки за търговски цели в големи размери (бутилки с газ фреон) и препарати за растителна зашита, които са били целия товар в камиона – на обща стойност 371 760 лева. \r\nСпоред прокурора, налице е обосновано предположение за това, че Любомир Л. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. Съдът прие мотивите на прокурора и задържа под стража обвиняемия. \r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2019.02.20", "title": "Ямбол: Окръжният съд остави в ареста мъж, обвинен за контрабандно пренасяне на стоки за над 371 000 лева"}
{"url": "http://www.focus-news.net/news/2019/02/20/2625890/d-r-konstantin-kachulev-regionalna-farmatsevtichna-kolegiya-blagoevgrad-iskame-aptekite-da-badat-finansirani-pri-vavezhdaneto-na-sistemite-za-verifikatsiya-na-lekarstvata.html", "text": "Едно от нещата, които искаме, е да се измисли инструмент, с който аптеките да бъдат финансирани при въвеждането на системите за верификация на лекарствата. Това каза за  Радио „Фокус“ – Пирин  д-р Константин Качулев, председател на Регионална фармацевтична колегия – Благоевград във връзка с протеста на фармацевтите, поради който над 700 аптеки в страната са затворени. „Защото, ако има аптеки, които могат да си позволят въвеждането им, то има и такива, които не могат. Дори може да се получи така, че по-малки населени места ще останат без аптека“, посочи д-р Качулев. По отношение на дадения гратисен период за въвеждането на новия специален софтуер за продажба на лекарства, той заяви, че въпросният период е за три системи, които не си „говорят“ по между си.  \r\n„Това е една от мерките, които се прилагат. Защо трябва да правим всичко на парче? Истината е, че има много въпроси, които трябва да седнем и в диалог да уточним. Даването на този гратисен период ни удовлетворява до толкова, до колкото ние няма да понасяме санкции и глоби, които така или иначе все още не са въведени. Да, те може би вече са разписани в министерството, но още не са въведени. Това ни удовлетворява от гледна точка на финансовите санкции и последствията за аптеките, защото все пак ние не сме престъпници“, посочи д-р Качулев. Според него в момента се получава така, че влиза една система, която не е обезпечена чисто технически и логистично. „Във всичко това се корени разликата. Най-сериозният проблем е липсата на диалог и възможностите, които ни дава държавата. Писахме дори писмо до Европейската комисия, която ни отговори ясно и точно, че отговорен за въвеждането на директивата за фалшивите лекарства е държавата. От своя страна тя може да намери фондове от структурните фондове на Европейския съюз, с които да изградят системата. Ние сме просто изпълнители“, коментира д-р Качулев.  \r\nТой цитира ѝ  проф. Тенчо Колев и неговият учебник по законотворчество, в който се казва, че този, който предлага промените, трябва да даде и финансова обосновка – как това трябва да се случи. \r\nЛивия НИНОВА", "date": "2019.02.20", "title": "Д-р Константин Качулев, Регионална фармацевтична колегия – Благоевград: Искаме аптеките да бъдат финансирани при въвеждането на системите за верификация на лекарствата"}
{"url": "http://www.focus-news.net/news/2019/02/20/2625910/the-jerusalem-post-vizitata-na-benyamin-netanyahu-v-moskva-e-otlozhena-shte-bade-nasrochena-nova-data.html", "text": "Планираната за 20 февруари визита на министър-председателя на Израел Бенямин Нетаняху в Москва е отложена, съобщава вестник  The Jerusalem Post . \r\nНетаняху трябваше да проведе среща с държавния глава на Руската федерация Владимир Путин, в рамките на която да бъде обсъдена ситуацията в Сирия. От пресслужбата му обаче обявиха, че пътуването няма да се състои. Причини за отлагането й не бяха приведени, но според информация в медиите решението е взето във връзка с вътрешнополитическата ситуация в Израел.  \r\nУточнява се, че отлагането на визитата е съгласувано от двете страни. Очаква се в четвъртък, 21 февруари, Нетаняху и Путин да проведат телефонен разговор. Нова дата за посещение ще бъде определена в следващите дни. \r\nПоследната среща между руския президент и премиера на Израел се състоя в кулоарите на 100-годишнината от отбелязването на края на Първата световна война, което се състоя през ноември миналата година в Париж. Тереза Герова", "date": "2019.02.20", "title": "The Jerusalem Post: Визитата на Бенямин Нетаняху в Москва е отложена, ще бъде насрочена нова дата"}
{"url": "http://www.focus-news.net/news/2019/02/20/2625900/ministar-rumen-porozhanov-shte-badat-plateni-parite-na-fermerite-v-chast-ot-neoblagodetelstvenite-rayoni-po-vtora-os-po-op-razvitie-na-selskite-rayoni.html", "text": "Ще бъдат платени парите на фермерите в част от необлагодетелствените райони по втора ос по Оперативна програма (ОП) „Развитие на селските райони“. Това каза пред журналисти в Пловдив Румен Порожанов, министър на земеделието, храните и горите, предаде репортер на  Радио „Фокус“-Пловдив . По думите му плащанията към фермерите се извършват регулярно. През месец декември са били изплатени над 650 млн. лева, които са първото базово директно разплащане към обвързаното производство в животновъдството.  \r\n„През януари бяха доразплатени акцизът и преходната национална помощ в животновъдството, така че всичко, което е по график, ще се направи. Ще направим с Европейски фонд за развитие на селските райони всичко възможно да изтеглим плащанията към обвързаното производство за плодове и зеленчуци. Това са близо между 75-80 млн. лева, от април през март, но това е свързано с обработка на документи и мисля, че ще се справим“, посочи министър Румен Порожанов. \r\nМария РУСЕВА", "date": "2019.02.20", "title": "Министър Румен Порожанов: Ще бъдат платени парите на фермерите в част от необлагодетелствените райони по втора ос по ОП „Развитие на селските райони“"}
{"url": "http://www.focus-news.net/news/2019/02/20/2625905/korneliya-ninova-bsp-nyama-da-poluchavame-zaplati-za-dnite-v-koito-sme-otsastvali-ot-parlamenta.html", "text": "Няма да получаваме заплати за дните, в които сме отсъствали от парламента. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . „Има правила за ходенето на работа и заплащането. Наричат се правилник за дейността на Народното събрание и той има силата на закон. Там ясно е разписано, че като не ходим през деня на работа, не ни се плаща. Няма да ползваме коли, няма да ползваме бензин, няма да си получаваме надниците в дните, които сме на работа. Това е ясно разписано в правилника и предлагам да се изпълнява. Правилникът е закон“, каза Нинова. Тя подчерта, че в последните дни всичко, за което БСП настоява е единствено да се спазват законите на държавата.  \r\nДеница КИТАНОВА", "date": "2019.02.20", "title": "Корнелия Нинова, БСП: Няма да получаваме заплати за дните, в които сме отсъствали от парламента"}
{"url": "http://www.focus-news.net/news/2019/02/20/2625911/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на Белово инж. Костадин Варев за проектите, свързани със социални дейности и благоустрояване на населените места. Ще продължим с разговор със Севдалина Попова, старши експерт „Музейно дело“ в община Белово за ролята на Тодор Каблешков при изграждането на революционния комитет в село Голямо Белово. В предаването ще чуете повече и за историята на читалището в селото, което носи името на революционера. В края на днешното издание ще ви поканим на турнирите по тенис и шахмат, които организира общината през почивните дни. Повече за тяхната организация и награди ще чуете от Ангел Стоев, старши специалист „Спортни бази и спорт за всички“ в община Белово.  Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.02.20", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/02/20/2625913/veliko-tarnovo-predstaviha-proekt-edinni-standarti-povishena-koordinatsiya-obshta-sigurnost-v-svishtov.html", "text": "Встъпителна пресконференция по проект „Единни стандарти, повишена координация – обща сигурност“ се спорведе в Свищов, съобщиха от пресцентъра на  Общината . Финансирането е осигурено по програма „INTERREG V-A ROMANIA-BULGARIA” 2014-2020 и е на обща стойност 989 405 ?. Срокът за изпълнение е 24 месеца, а бенефициенти по проекта са Община Свищов и Община Зимнич. \r\nПроектът има за цел да обхване всички жители в района на програмата и да създаде мерки за защита в областта на наводненията, опазване на горите, земетресенията и други бедствия, при които хората да бъдат подпомогнати от  Кризисния център. \r\nНаселението, което ще се възползва от мерките за защита на проекта, е около 65 000 жители.Чрез проекта ще се създаде съвместно партньорство и ще се извършва обмяна на опит в областта на съвместното ранно предупреждение, както и реагиране при извънредни ситуации. \r\nТематични цели на проекта са: Насърчаване на адаптирането към изменението на климата, предотвратяването и управлението на риска; Опазване на околната среда и насърчаване на ефективното използване на ресурсите; Чрез изпълнението на  проекта ще се подобри качеството на съвместното управление на риска в района на изпълнението на проекта за трансгранично сътрудничество. \r\nПроектът ще включва още изготвяне на планове за действие и устойчивост при бедствия, както и кампании за повишаване на осведомеността за трансграничното население, относно опасностите и смекчаване на риска от кризисни ситуации. \r\nОчаквани резултати: Създаване на два напълно оборудвани центъра за аварийни ситуации – Кризисни центрове в с. Овча Могила, Община  Свищов и град Зимнич; Конкретизиране на мерки за предотвратяване на наводнения, пожари и други бедствия; Създаване на система за управление на риска и трансгранични спасителни услуги/системи; Съвместно предотвратяване и управление на риска от бедствия като един от основните трансгранични приоритети; Подобряване на съвместното управление на общите рискове на трансгранично равнище.", "date": "2019.02.20", "title": "Велико Търново: Представиха проект „Единни стандарти, повишена координация – обща сигурност“ в Свищов"}
{"url": "http://www.focus-news.net/news/2019/02/20/2625909/korneliya-ninova-bsp-otkazat-ni-da-vlizame-v-zala-ne-mozhe-da-e-konyunkturna-priumitsa-tova-e-tezhko-politichesko-reshenie-koeto-nie-shte-izpalnyavame.html", "text": "Отказът ни да влизаме в зала не може да е конюнктурна приумица, това е тежко политическо решение, което ние ще изпълняваме. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . На въпрос как би реагирала БСП на евентуално вето и дали ще се върне в зала, Нинова заяви, че все пак има решение на Националния съвет. „Никой от нас, включително и аз не можем да променим решението на Националния съвет. Това е наш висш орган. Там са участвали 120 човека, гласували, взели решение. Ние го изпълняваме. Докато това решение е в сила, ние не влизаме в зала. Не може да е такава конюнктурна приумица, влизаме или неизлизаме. Това е тежко политическо решение, което ние ще изпълняваме“, допълни Нинова.  \r\nДеница КИТАНОВА", "date": "2019.02.20", "title": "Корнелия Нинова, БСП: Отказът ни да влизаме в зала не може да е конюнктурна приумица, това е тежко политическо решение, което ние ще изпълняваме"}
{"url": "http://www.focus-news.net/news/2019/02/20/2625915/stara-zagora-na-1-mart-se-praznuva-den-na-martenitsata-v-zooparka.html", "text": "На 1 март Баба Марта ще посрещне любителите на животните на входа на Старозагорския зоопарк. Това съобщиха от пресцентърa на  общината . Пъргава, и усмихната, понякога сърдита, но изпълнена с радост и огромно желание, тя ще завърже мартенички на ръчичките на децата за здраве и берекет. В Деня на мартеницата Баба Марта ще премете, ще извърши обреди за гонене на змии, гущери и всякакви лошотии, и ще направи наричания за здраве, дълъг живот, плодовитост и изобилие за всички. Първите деца, които прекрачат прага на дома на животните, ще имат правото да завържат мартенички на клетките им.  \r\nМартениците по традиция са изработени от сръчните помощници на Баба Марта от Дневен център „Св. св. Козма и Дамян“. \r\nЩе ви очакваме от 11.00 до 13.00 часа в зоопарка, за да си пожелаем заедно да сме здрави и да ни съпътстват добри дела!,", "date": "2019.02.20", "title": "Стара Загора: На 1 март се празнува Ден на мартеницата в зоопарка"}
{"url": "http://www.focus-news.net/news/2019/02/20/2625904/d-r-viktor-kirchev-rzi-kardzhali-nyama-zaboleli-ot-morbili-v-oblastta-ustanoveni-neimunizirani-nezabavno-shte-badat-vaksinirani.html", "text": "Няма заболели от морбили в област Кърджали, установени неимунизирани незабавно ще бъдат ваксинирани. Това съобщи за  Радио „Фокус“  д-р Виктор Кирчев – директор на РЗИ-Кърджали. По предписание на министерството ще се проверява от личните лекари в Кирковска, Крумовградска, Момчилградска, Джебелска общини, особено в ромските квартали, за пропуски в имунизациите. Кърджалийски регион има доста висок имунизационен обхват по отношение на морбили, паротит и рубеола, за миналата година той е бил над 96 процента. С комбинирана ваксина срещу морбили, паротит и рубеола ще бъдат ваксинирани всички неваксинирани. \r\nРегулярният ежеседмичен надзор, който се провежда за мониторинг в града е установил общо 59 заболявания от грип миналата седмица. Броят на заболелите на 10 000 души е 136, което е под епидемичната стойност за гр. Кърджали. През изминалата седмица са регистрирани следните остри заразни заболявания: Чревни инфекции - 12 случая на ентероколити и един случай на листериоза, двама са заболелите от скарлатина, а от варицела – 5-има. Няма констатирани заболявания за болести, предавани по полов път. Само 3-ма са заболели  от  паразитозата аскаридоза. За периода не са регистрирани хранителни взривове и взривове от вътреболнични инфекции на територията на областта. \r\nИ тази седмица продължава анонимното и безплатно изследване за ХИВ/СПИН, което РЗИ-Кърджали започна на 13 февруари и което ще продължи до 22 февруари 2019 г., в Микробиологичната лаборатория на Инспекцията, в рамките на кампанията \"Проверете своя ХИВ статус – бъдете отговорни  за своето здраве и здравето на своите партньори\". \r\nДарина ДЕЕНИЧИНА", "date": "2019.02.20", "title": "Д-р Виктор Кирчев, РЗИ-Кърджали: Няма заболели от морбили в  областта, установени неимунизирани незабавно ще бъдат ваксинирани"}
{"url": "http://www.focus-news.net/news/2019/02/20/2625907/ministerstvo-na-zdraveopazvaneto-32-sa-obshto-sluchaite-na-morbili-v-stranata.html", "text": "Към 20 февруари общо за страната са регистрирани 32 случая на морбили. 26 случая са съобщени от РЗИ Благоевград, 4 – от Столична РЗИ, 1 – от РЗИ  София област и 1 от РЗИ Хасково. Това съобщиха от  пресцентъра на Министерството на здравеопазването.  \r\nРазпределението по възрастови групи е както следва:  \r\n- във възрастовата група под 1 г. – 7 случая;  \r\n- във възрастовата група 1-4 г. – 16 случая;  \r\n- във възрастовата група 5-9 г. – 4 случая;  \r\n- във възрастовата група 10-14 г. – 1 случая;  \r\n- във възрастовата група 15-19 г. – 1 случая;  \r\n- във възрастовата група 25-29 г. – 2 случая;  \r\n- във възрастовата група 35-39 г. – 1 случай  \r\nМорбили (дребна шарка) е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. Оплакванията започват най-често с хрема и кашлица, повишена температура, зачервени и оточни конюнктиви. Температурата се повишава до 39-40 градуса и се появява характерен обрив, първо по лицето, шията и гръдния кош. В хода на или след прекарано заболяване от морбили могат да се проявят усложнения от страна на сърдечно-съдовата система, белодробната система и централната нервна система.  \r\nИзточник на зараза е само човекът. Фактор на предаване е въздухът, заразяването става при близък и директен контакт най-вече в затворени помещения. След преболедуване се изгражда траен пожизнен имунитет.  \r\nМЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.  \r\nВсички лекари на територията на страната следва да подходят с особено внимание към пациенти със съмнение за морбили.  \r\nМинистерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.02.20", "title": "Министерство на здравеопазването: 32 са общо случаите на морбили в страната"}
{"url": "http://www.focus-news.net/news/2019/02/20/2625906/danail-kirilov-gerb-v-novite-pravila-za-izbor-na-sastav-na-tsik-e-predvideno-kandidatite-da-izgotvyat-kontseptsiya-v-koyato-da-predstavyat-vizhdaneto-si-za-komisiyata.html", "text": "В новите правила за избор на състав на ЦИК е предвидено кандидатите да изготвят концепция, в която да представят виждането си за Комисията. Това каза народният представител от ГЕРБ и председател на парламентарната правна комисия по време на заседание на комисията, предаде репортер на  Агенция „Фокус“ . \r\n„Припомням, че назад във времето сме имали сериозни дебати във връзка с ЦИК. В процедурните правила за публичен подбор особеното е, че трябва да съобразим прилагането на закона. Особеностите в конкретния случай се изразяват в следното – имаме две части на процедури, които конституират органа. Първата е изборът на председател, зам.-председатели и секретар. Тази процедура се осъществява от парламента. В тази процедура неправителствени организации имат възможност да предлагат кандидати, като срокът за тях предлагаме да бъде 5 дни, а за народните представители – 7 дни“, обясни Кирилов и уточни, че парламентарните групи ще предлагат останалите кандидати на президента на Република България за назначаване.   \r\n„Предлагаме кандидатите да бъдат публично изслушани от парламентарната правна комисия, като срокът за изслушването им ще бъде не по-рано от 14 дни след публикуването на документите им в сайта на Народното събрание“, посочи той. Кирилов уточни, че представителите на партии, които не са в Народното събрание, но имат избран представител в европейския парламент, също ще могат да заявят участие, както е било досега. Той обясни, че новото е, че е предвидено кандидатите да изготвят концепция, в която да представят виждането си за ЦИК. \r\nЦветилена СИМЕОНОВА", "date": "2019.02.20", "title": "Данаил Кирилов, ГЕРБ: В новите правила за избор на състав на ЦИК е предвидено кандидатите да изготвят концепция, в която да представят виждането си за Комисията"}
{"url": "http://www.focus-news.net/news/2019/02/20/2625916/dots-d-r-veselina-mihneva-institut-po-ribni-resursi-varna-spasenite-ot-letishte-sofiya-zmiorki-tryabva-da-badat-otglezhdani-izvestno-vreme-dokato-mogat-da-badat-pusnati.html", "text": "Спасените от Летище „София“ змиорки трябва да бъдат отглеждани известно време, докато могат да бъдат пуснати в естествени водоеми. Това съобщи в интервю за  Радио „Фокус“-Варна  доц. д-р Веселина Михнева, ръководител на отдел „Хидрология“ при Институт по рибни ресурси – Варна, във връзка с 90-те пакета змиорки, задържани на Летище „София“. По думите й, те могат да бъдат използвани като материал, който може да бъде пуснат в реките за естествено зарибяване. Тя обясни, че европейските змиорки са типични за Стария континент, като те са разпознаваеми поради особеностите при размножаването си.  \r\n„Този вид е много интересен с това, че неговото размножаваме става посредством дълга размножителна миграция. т. е. - видът се отправя към Саргасово море, където възрастните форми се размножават и умират, а младите статии извършват обратна миграция към Ввропейския континент отново“, каза доц. д-р Михнева. Тя поясни, че възрастните екземпляри обитават сладководните реки, докато младите са обитатели на морето и океана. На въпроса дали този защитен вид се развъжда в България, доц. д-р Веселина Михнева, отговори не. По думите й, видът анкуила анкуила се среща естествено в реки в Южна България и в различни части на страната. \r\nБояна АТАНАСОВА", "date": "2019.02.20", "title": "Доц. д-р Веселина Михнева, Институт по рибни ресурси – Варна: Спасените от Летище „София“ змиорки трябва да бъдат отглеждани известно време, докато могат да бъдат пуснати"}
{"url": "http://www.focus-news.net/news/2019/02/20/2625901/dimitar-georgiev-dans-prisadite-na-ruskiya-biznesmen-sergey-andoniev-sa-za-izmami-s-bankovi-prevodi-i-prane-na-pari-te-predhozhdat-balgarskoto-mu-grazhdanstvo.html", "text": "Към момента на даване на българско гражданство на Сергей Андониев в ДАНС не са съществували факти, които да възпрепятстват процедурата. Това каза председателят на ДАНС Димитър Георгиев на съвместно заседание на парламентарните комисии по вътрешна сигурност и обществен ред, и за контрол над службите във връзка с придобитото и впоследствие отнето българско гражданство на руския бизнесмен Сергей Андониев, предаде репортер на  Агенция „Фокус“ . „Сергей Андониев има руско гражданство, което запазва и след придобиването на българското гражданство“, заяви той. „В края на януари 2018 година е идентифицирана информация за осъдителни присъди на Сергей Адониев в САЩ в период, предхождащ българското гражданство“, съобщи Димитър Георгиев. „Направена е връзка с други служби, по наша инициатива, а не както медиите писаха“, коментира той. „Присъдите на лицето са за измами с банкови преводи и пране на пари. Тези обстоятелства са скрити от лицето към момента на придобиване на гражданството“, обяви председателят на ДАНС. „На 22.05.2018 година е издаден указът, с който гражданството му е отнето“, каза още Димитър Георгиев.  „Фокус“ припомня:  Руският бизнесмен Сергей Андониев е получил българско гражданство през 2008 година. Лишен е от гражданството през 2018 година, след като са получени данни, че е бил осъден на 20 години за измама в САЩ. \r\nБиляна ИВАНОВА", "date": "2019.02.20", "title": "Димитър Георгиев, ДАНС: Присъдите на руския бизнесмен Сергей Андониев са за измами с банкови преводи и пране на пари, те предхождат българското му гражданство"}
{"url": "http://www.focus-news.net/news/2019/02/20/2625914/korneliya-ninova-bsp-aptechnata-deynost-tryabva-da-bade-darzhavna-politika-i-da-se-garantira-dostap-na-vseki-balgarin-do-lekarstva.html", "text": "Аптечната дейност трябва да бъде държавна политика и да се гарантира достъп на всеки българин до лекарства. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . По думите ѝ в това отношение БСП има 100-процентово съвпадение с Националната аптечна камара. Тя цитира аптекарите, че навсякъде по света аптеките са елемент на държавата и държавната политика. „Обединихме се и настояваме за единни държавни цени. Не може едно лекарство в Перник да бъде 1,8 лв., в София – 3 лв., във Враца – 2,5 лв. По информация на камарата единни държавни цени има в Австрия, Германия, Франция, Швеция, Гърция и редица други европейски държави. В нашата „Визия за България“ ние настояваме за държавна политика в областта на здравеопазването, снабдяването с лекарства, така и тук имаме пълно съвпадение. Нека не ни казват, че това е антиевропейско, че е остаряло. В половината европейски държави ги има“ обясни Нинова.  \r\nТя допълни, че с представителите на Камарата са се обединили да се направи аптечна карта за страната. „Подобно и на здравните заведения аптеките са съсредоточени в големите градове, а много малки населени места и цели области от България с тези мерки ще останат без аптеки“, каза още Нинова. „С това, което направиха в аптеките, сътвориха пълен хаос поради некадърност управляващите от ГЕРБ. Убиват малкия и среден бизнес. Малки и средни аптеки ще затворят, защото не могат да си го позволят. Интересното е, че спестяват разходите на производителите на лекарства, които са едни от най-богатите фармацевтични компании и прехвърлят тези задължения на малкия и среден бизнес. Отново политика в подкрепа на олигарсите и на големите и убийство на малкия и средния бизнес“, аргументира се Корнелия Нинова. Според нея най-страшното е, че хората в много населени места ще останат без достъп до лекарства. „За някои от тях тези лекарства са животоспасяващи. Това не са стоки  луксозни, това са животоспасяващи. Никаква чуваемост за проблемите на хората, за аптеките, за фармацевтите. Никаква. Некадърност и безхаберие за проблемите на народа. Това е резултатът от започнатата реформа, така да я кажа, при фармацевтите“, допълни Нинова и подчерта, че БСП е на едно мнение с фармацевтите не от вчера.  \r\nДеница КИТАНОВА", "date": "2019.02.20", "title": "Корнелия Нинова, БСП: Аптечната дейност трябва да бъде държавна политика и да се гарантира достъп на всеки българин до лекарства"}
{"url": "http://www.focus-news.net/news/2019/02/20/2625921/smolyan-sedem-kukerski-sastava-ot-tsyalata-strana-shte-uchastvat-v-praznika-pesponedelnik-v-shiroka-laka-na-3-mart.html", "text": "Седем кукерски състава от цялата страна ще участват в празника Песпонеделник в Широка лъка на 3 март. Това съобщи на пресконференция в Община Смолян Гергана Чотрева – секретар на читалището в селото, предаде репортер на  Радио „Фокус“ – Смолян . На брифинга присъстваха зам.-кметът на Смолян инж. Мариана Цекова, кметът на Широка лъка Васил Седянков, директорът на Националното училище за фолклорни изкуства – Широка лъка Стоянка Тенова и ръководителят на широколъшките песяци – Стоил Калфов. Инж. Цекова заяви, че празникът в родопското село през последните години е не само местен, но и национален. Кметът на селото, Седянков посочи, че като кметство, задачата им е да измият улиците на селото и да ги подготвят за кукерското дефиле, както и да осигурят максимално много места за паркиране на автомобилите на стотиците гости, които се очакват. \r\nПо думите на секретаря на читалището Чотрева, културната програма в дните преди празника по традиция включва много мероприятия и вече е като културната седмица на Широка лъка. „Стремим се програмата да бъде интересна и разнообразна, така че гостите от страната и чужбина да има какво да видят по време на посещението си в селото. Тази година програмата започва от 28 февруари от 14:00 часа  с откриване на изложба „Села и живо наследство .във фотообектива“, която ще бъде представена от читалището в село Смилян. На 1 март от 14:00 часа ще бъде открита изложба с детски рисунки и маски. На 2 март е традиционния празничен концерт на НУФИ, който е посветен и на националния празник 3 март, като в него ще участват и учениците от ОУ „Никола Вапцаров“ в селото“, поясни Чотрева. Тя отбеляза, че в неделя е същинския празник, който съвпада и с трети март. Преди Песпонеделник, ще бъде отбелязан националният празник. От 10.00 часа пред паметниците на Капитан Петко войвода и героите от Широка лъка ще бъдат поднесени венци и цветя. В честването ще участват и деца от клуб „Родолюбие“ от село Дъбене, с които Широка лъка работи по различни родолюбиви идеи. В 11.00 часа ще е откриването на празника Песпонеделник и представянето на кукерските групи. „Радва ни, факта, че с всяка следваща година все повече групи изявяват желание да участват в празника. Поради проблема със затварянето на пътя се ограничаваме и може да се представят максимум 6-7 състава. Затруднени сме в избора, защото наистина тази година имаше желаещи от всички краища на страната“, подчерта Чотрева. Тя уточни, че са се спрели на шест състава от страната и разбира се, домакините широколъшките песяци, които всеки път откриват празника. Останалите участници ще са село Сушица, Карловско, за първи път ще участват състави от село Сопица, община Брезник, и село Изгрев, Благоевградско, както и останалите групи от село Богданов дол, Пернишко, село Съхране и село Турия, община Павел баня. Чотрева изрази надежда гостуващите състави да представят интересна програма за селото и гостите. След представянето на кукерските групи от 12.30 ще има народно веселие с оркестър „Калофер“, с ръководител Пею Маринов. И тази година заради празника пътят Смолян – Девин, в района на селото ще бъде затворен от 11.00 до 12,30 часа, като ще се пропускат само автомобили със специален режим на движение. \r\nМесеци преди празника, хотелите и къщите за гости в селото са пълни с туристи. Ръководителят на кукерския състав на домакините Стоил Калфов посочи, че групата е от 24 песяци. Най-малкият тази година ще е на 5 години, а най-възрастният ще е на 45 години. „С голям мерак те вече си подготвят костюмите. Седмица преди празника те играят в селото, ще гонят злите духове и се надяваме да е по-хубаво времето и да има по-голямо настроените на Песпонеделник“, допълни Калфов. Той припомни, че празникът датира още от преди освобождението и винаги се е провеждал в селото в началото на март, за да се прогонят злите сили и да се посрещне пролетта. \r\nНели ГЕРГЬОВСКА", "date": "2019.02.20", "title": "Смолян: Седем кукерски състава от цялата страна ще участват в празника Песпонеделник в Широка лъка на 3 март"}
{"url": "http://www.focus-news.net/news/2019/02/20/2625922/haskovo-obshtinata-specheli-proekt-po-krasiva-balgariya-za-remont-na-zalata-na-stadion-mladost.html", "text": "Община Хасково спечели проект по „Красива България“ за ремонт на залата на стадион „Младост“. Общата стойност на проекта е 141 378 лева. Това съобщиха от пресцентъра на  Общината . Проектът е по мярка „Подобряване на обществената среда в населените места“. \r\nСредствата ще бъдат вложени в пълно обновяване на залата по борба.  редвидена е нова настилка във всички помещения в залата. Цялостен ремонт ще бъде направен на санитарните помещения. Със средствата от спечеленият проект ще се подмени електрическата и осветителната инсталация. Предстои обявяването на обществена поръчка за избор на фирма-изпълнител на строително-ремонтните дейности. \r\nОт Общината припомнят, че през 2017 година Община Хасково е завършила със собствени средства спешен ремонт на покрива на залата.", "date": "2019.02.20", "title": "Хасково: Общината спечели проект по „Красива България“ за ремонт на залата на стадион „Младост“"}
{"url": "http://www.focus-news.net/news/2019/02/20/2625920/kathimerini-siriza-izostava-ot-nova-demokratsiya-s-145-protsenta-pokazva-novo-prouchvane.html", "text": "Ново проучване на общественото мнение в Гърция показва, че управляващата СИРИЗА изостава от основната опозиционна партия „Нова демокрация“ с 14,5%, съобщава електронното издание на водещия атински ежедневник  Kathimerini . \r\nРезултатите от анкетата, проведена в периода от 1 до 14 февруари, показва, че 39% от респондентите биха гласували за консервативната опозиция, водена от Кириакос Мицотакис, докато управляващата партия на Алексис Ципрас може да разчита на подкрепата на 24.5% от избирателите в южната ни съседка.  \r\nЦентристкото „Движение за промяна“ събира 8,5%, а радикално дясната „Златна зора“ – 7,5%. Комунистическата партия на Гърция има 6,5%, а националистическата „Решение за Гърция“ – три процента.  \r\n„Съюз на центристите“, „То Потами“ („Реката“) и „Независими гърци“ ще излязат от парламента при следващите избори, сочат данните от проучването. Тереза Герова", "date": "2019.02.20", "title": "Kathimerini: СИРИЗА изостава от „Нова демокрация“ с 14,5 процента, показва ново проучване"}
{"url": "http://www.focus-news.net/news/2019/02/20/2625918/sadat-nalozhi-myarka-zadarzhane-pod-strazha-na-georgi-georgiev-obvinen-za-chetvornoto-ubiystvo-v-novi-iskar.html", "text": "Софийски градски съд определи, че Георги Иванова Георгиев, обвинен за четворното убийство в Нови Искър, трябва да бъде настанен принудително в болница на МВР за 30 дни, за да му бъде изготвена цялостна медицинска експертиза, и взе най-тежката мярка „задържане под стража“ спрямо него, предаде репортер на  Агенция „Фокус” . „Фокус“ припомня:  На 18 февруари 25-годишният мъж бе задържан за убийството на родителите си, брат си и баба си в Нови Искър. Бащата на Георги Георгиев е бил военен. След като два дни не се явил на работа, в понеделник от Военна полиция отишли да го търсят в дома му. На адреса те намерили четири трупа. Обвиняемият е бил във видимо неадекватно състояние.  \r\nИрина ИВАНОВА", "date": "2019.02.20", "title": "Съдът наложи мярка \"задържане под стража\" на Георги Георгиев, обвинен за четворното убийство в Нови Искър"}
{"url": "http://www.focus-news.net/news/2019/02/20/2625923/plovdiv-napredva-stroitelstvoto-na-episkopskata-bazilika-i-ploshtadnoto-prostranstvo-v-grada.html", "text": "С бързи темпове напредва строителството на Епископската базилика на Филипопол и площадното пространство в Пловдив. Това съобщиха за Радио „Фокус“ – Пловдив от  Общината . Вече са завършени ограждащите стени и конструкцията на първия етаж и северния кораб. Изградени са външните ВиК и електро връзки, хидроизолациите и топлоизолациите по ограждащите стени, вертикалната планировка. В момента е в ход  изграждането на публичното пространство и атрия на базиликата. Работи се също и по монтажа на фасадните елементи. \r\nПроектирането и строителството на сградата и експозициите се финансира от Фондация „Америка за България“. Площадът и техническата инфраструктура се изграждат и финансират от Община Пловдив. Предвижда се сградата да бъде готова до края на месец септември тази година. \r\nОригиналните мозайки на обекта са покрити и защитени, а строителните дейности са съобразени с разкритата археология и особеностите на терена. Фасадата ще има плътна и ажурна част, като остъкляването на ажурната част ще включва матови стъклени панели с височина до 7 метра и топлоизолация от прозрачна вата, която пропуска светлината. Системата ще се използва за първи път за сграда в България. Покривът на базиликата ще бъде изграден като зелено пространство с минерални елементи, а оформлението му ще напомня за съществувалата на това място до 60-те години на 20 век малка жилищна група, известна като католическия квартал. Осветлението ще бъде димируемо, енергоефективно, с датчици, които измерват нивото на осветеност и регулират силата на осветителните тела. Ще се използват светлинни кладенци за естествена светлина в северния кораб, който се намира под публичното пространство. Предвидено е и архитектурно осветление, свързано с фасадите на сградата и археологическите находки. Разработва се специален проект за аудио-визуална комуникация, които да представи безценните находки по възможно най-добрия начин. \r\nАвторите на проекта за сградата и площада са Ателие Дуо-Пловдив и Zoom studio-София. Арх. Милена Крачанова разработва Консервационно-реставрационния план за експониране на артефактите. Арх. Лий Сколник и екипът му от Ню Йорк са се заели с интерактивните експозиции. В центъра на експозицията ще бъдат двата уникални пласта мозайки и архитектурните артефакти, намерени на мястото. Преживяването по време на посещението ще включва също добавена и виртуална реалност, интерактивни тъч-екрани и образователни елементи, насочен към най-малките посетители. Стремежът е Пловдив да получи обект на световно ниво, който да стане една от главните туристически забележителности. \r\nПроектът за площада е на етап изпълнение. Разширява се пространството пред катедралата „Свети Лудвиг“. В работата си се отнасят с уважение и се стремят да подчертаят стойността на сградите – недвижимо културно наследство, които заобикалят Епископската базилика. Изграждат се нови паркоместа, велоалеи, пешеходни и зелени площи. Публичното пространство и сградата са замислени да функционират заедно като част от един културен и експозиционен градски център. Предвиждат се и зони за събития на открито, кафене, тераса и сух фонтан, които ще бъдат част от площада. Община Пловдив вече завърши изграждането на новия паркинг от източната страна на базиликата по дължината на бул.“Княгиня Мария-Луиза“. Напредва и работата по детската площадка, спонсорирана от ЕВН-България. \r\nМиналата година кандидатурата на Епископската базилика и римското мозаечно наследство на Филипопол беше включена в Индикативния списък на ЮНЕСКО за значими културни обекти.", "date": "2019.02.20", "title": "Пловдив: Напредва строителството на Епископската базилика и площадното пространство в града"}
{"url": "http://www.focus-news.net/news/2019/02/20/2625912/dimitar-georgiev-dans-ruskiyat-biznesmen-sergey-andoniev-e-registriral-kol-tsentar-v-plovdiv-predpriel-e-deystviya-za-investitsii-ot-10-mln-evro.html", "text": "На 28 декември 2007г. година Сергей Андониев е регистрирал фирма в България, в Пловдив, като център за услуги чрез телефонни обаждания или кол център. Това каза председателят на ДАНС Димитър Георгиев на съвместно заседание на парламентарните комисии по вътрешна сигурност и обществен ред, и за контрол над службите във връзка с придобитото и впоследствие отнето българско гражданство на руския бизнесмен Сергей Андониев, предаде репортер на  Агенция „Фокус“ . „Чрез управляваното от него търговско дружество е предприел действия за реализиране и на други инвестиции, а именно 10 млн. евро за въвеждане на най-модерни технологии в телекомуникациите“, заяви той. „Във дейността си във фирмата е подпомаган от съпругата си Мария Адониева“, обясни Димитър Георгиев. Той уточни, че и съпругата му има българско гражданство, като двамата се разглеждат като отделни кандидатури. „Кандидатурите им са одобрени през 2008 година“, съобщи председателят на ДАНС. „Информацията за съпругата му е различна. Поради това не се инициира процедура за отнемане на нейното гражданство“, коментира той. „Те имат три деца, които през 2008 година, също са придобили българско гражданство“, каза още Димитър Георгиев. \r\nБиляна ИВАНОВА", "date": "2019.02.20", "title": "Димитър Георгиев, ДАНС: Руският бизнесмен Сергей Андониев е регистрирал кол център в Пловдив, предприел е действия за инвестиции от 10 млн. евро"}
{"url": "http://www.focus-news.net/news/2019/02/20/2625928/sport-sevilya-favorit-da-otstrani-latsio.html", "text": "Севиля посреща Лацио в изтеглен мач-реванш от шестнадесетинафиналите на Лига Европа. Испанският клуб се завърна с победа 1:0 при гостуването си на Лацио и сега е фаворит за преминаването в следващата фаза. Андалусийците загубиха през уикенда като гости от Виляреал с 0:3, но на своя стадион \"Санчес Писхуан\" имат 7 победи и 2 равенства в последните си 9 домакинства. \r\nЛацио се представя изключително слабо при гостуванията си през сезона. В последния мач възпитаниците на Симоне Индзаги загубиха визитата си на Дженоа в Серия „А“ с 1:2.", "date": "2019.02.20", "title": "Спорт: Севиля фаворит да отстрани Лацио"}
{"url": "http://www.focus-news.net/news/2019/02/20/2625927/adv-stoyan-stoyanov-nyama-da-obzhalvam-reshenieto-na-sada-za-georgi-georgiev-zashtoto-ne-znam-kakvo-e-sastoyanieto-mu.html", "text": "Няма да обжалвам в никакъв случай решението на съда, защото аз не знам какво е състоянието на обвиняемия. Това съобщи пред журналисти Стоян Стоянов, служебен адвокат на обвинения за четворното убийство в Нови Искър Георги Георгиев, предаде репортер на  Агенция „Фокус” . „Не е установено състоянието на обвиняемия“, заяви адв. Стоянов. Той обясни, че разговаря с обвиняемия, но много трудно. „Трябва да се изясни състоянието му, за да се види какви действия ще се предприемат. Георги може да е бил използван, поради имотни измами“, посочи адвокатът, като подчерта, че трябва да се разследва. „Трябва да се установи и кой е влизал и излизал от тази къща за няколко дневен период напред и назад във времето. Трябва да се разбере кога точно е влязъл обвиняемият в къщата“, изтъкна адв. Стоянов. \r\n„Ако това не се установи, всичко е възможно. Според мен обвиняемият в момента не е в състояние да разговаря. Аз казах на Георги, че той трябва да може да разбере в какво го обвиняват, но в момента той не успя да го осмисли. Той се опита да даде някакви обяснения, но не се признава за виновен. Аз не мога да го посъветвам той да каже дали е виновен или не, защото аз не защитавам деянието или деянията, които евентуално е извършил. Аз защитавам само неговите права и го правя от името на държавата, защото работя като служебен защитник от името на държавата“, отбеляза служебният адвокат. \r\nПо думите му първоначалното предложение на Софийски градски съд обвиняемият Георги Георгиев да бъде настанен за медицинско изследване в психиатричната болница в Ловеч не е правилно, защото в момента е необходимо настаняването му в многопрофилна болница, за да може да се вземат неотложни мерки за оцеляването му.  \r\n„Не мога да взема отношение, но според мен прокурора беше много обективен, защото знам какво е състоянието на болницата в Ловеч, която е към затвора. Там те викат специалисти от окръжна болница“, каза посочи адвокатът на обвиняемия. \r\nИрина ИВАНОВА", "date": "2019.02.20", "title": "Адв. Стоян Стоянов: Няма да обжалвам решението на съда за Георги Георгиев, защото не знам какво е състоянието му"}
{"url": "http://www.focus-news.net/news/2019/02/20/2625925/zam-ministar-krasimir-tsipov-izgotveni-sa-predlozheniya-za-promeni-v-protsedurata-za-pridobivane-na-balgarsko-grazhdanstvo.html", "text": "Изготвени са предложения за промени в процедурата за придобиване на българско гражданство. Това каза зам.-министърът на вътрешните работи Красимир Ципов на съвместно заседание на парламентарните комисии по вътрешна сигурност и обществен ред, и за контрол над службите във връзка с придобитото и впоследствие отнето българско гражданство на руския бизнесмен Сергей Андониев, предаде репортер на  Агенция „Фокус“ . Той обясни, че част от предложенията е да се проверяват инвестициите и дали такива са осъществени, както и дали трябва да бъдат предприети действия за отнемане на българското гражданство, когато такива не на са направени. \r\n „Направили сме предложения да може да се декларира от страна на кандидатите кога и в какъв период от време са пребивавали в други държави. Така ще можем да проверяваме дали лицата са свързани с извършване на престъпна дейност“, обясни Красимир Ципов. „Това ще подобри процедурата. Ще ни даде информация за съответно становище по процедурите за придобиване на българско гражданство“, каза още зам.-министърът. \r\nОт ДАНС уточниха, че Сергей Адониев не е получил българско гражданство на базата на извършени инвестиции, а на преценката на министъра на правосъдието. Имало е намерение за инвестиции, които на практика не са извършени. \r\nБиляна ИВАНОВА", "date": "2019.02.20", "title": "Зам.-министър Красимир Ципов: Изготвени са предложения за промени в процедурата за придобиване на българско гражданство"}
{"url": "http://www.focus-news.net/news/2019/02/20/2625919/prof-georgi-mihaylov-bsp-tryabva-da-ima-edinna-darzhavna-politika-za-tsenite-na-lekarstvata.html", "text": "Трябва да има единна държавна политика за цените на лекарствата. Това каза народният представител от ПГ на „БСП за България“ проф. Георги Михайлов по време на пресконференция, предаде репортер на  Агенция „Фокус“ . Проф. Михайлов обясни, че според фармацевтите държавата възприема аптеките като институции, които са срещу нея, но не и част от националната здравна и лекарствена политика. „Действително тази много нелицеприятна картина, на която сме свидетели – жълтите жилетки в аптеките и спирането на работа на една четвърт от аптеките, има в себе си генезис. Има начало, което е поставено от няколко основни направления: първото е, че са поставени изисквания пред аптеките, които те не могат да изпълнят. Особено това се касае за малките и средни аптеки“, заяви проф. Михайлов.  \r\n„Второто нещо, което е много сериозно, е изискването на самите аптекари за единна държавна политика върху цените. Такава политика има в много големи европейски държави. Няма причина да я няма в България. Това са стоки със стратегическо значение“, обясни депутатът от БСП и добави, че по така ще се предотврати лекарствения туризъм. „Третият голям проблем е, че много лекарства годишно отпадат от регистрация в България“, допълни проф. Михайлов. Той заяви, че паниката, която се създава в момента, за борбата с фалшивите лекарства крие един несъществуващ сериозен проблем. „Цените в България са едни от най-ниските в ЕС. В България едва ли има такова голямо количество фалшиви лекарства“, коментира още проф. Михайлов. Според него политиката по отношение на лекарствата е недалновидна.  \r\nДеница КИТАНОВА", "date": "2019.02.20", "title": "Проф. Георги Михайлов, БСП: Трябва да има единна държавна политика за цените на лекарствата"}
{"url": "http://www.focus-news.net/news/2019/02/20/2625917/tsvetan-tsvetanov-gerb-ne-e-normalno-v-protsedurata-za-balgarsko-grazhdanstvo-da-ne-iziskvame-danni-za-semeystvoto-na-kandidata.html", "text": "Не е нормално в процедура за българско гражданство да не изискваме данни за семейството на кандидата. Това каза председателят на ПГ на ГЕРБ Цветан Цветанов на съвместно заседание на парламентарните комисии по вътрешна сигурност и обществен ред, и за контрол над службите във връзка с придобитото и впоследствие отнето българско гражданство на руския бизнесмен Сергей Андониев, предаде репортер на  Агенция „Фокус“ . „Каква е потенциалната заплаха за руско влияние в България? Има ли заплаха граждани да се възползват от либералния законодателен пакет за придобиване на българско гражданство, което да урони престижа на страната ни?“, попита Цветанов. „Трябва да гарантираме и да не допускаме уронване на престижа на България“, заяви Цветан Цветанов. Той подчерта, че трябва да се помисли за законодателни промени, свързани с процедурата по придобиване на българско гражданство. Цветанов попита още защо не е отнето българското гражданство и на съпругата на Андониев.  \r\n„Водещ по процедурата е Министерството на правосъдието. Може би бихме могли да подобрим вътрешната нормативна уредба, за да постигнем по-голяма пълнота и гъвкаво използване на законодателството“, отговори председателят на ДАНС Димитър Георгиев. „Ние за българските граждани изискваме всичко, а в един момент сме оставили прозорец, в който всеки може да си кандидатства и да си пише само за себе си“, допълни Цветан Цветанов. \r\nБиляна ИВАНОВА", "date": "2019.02.20", "title": "Цветан Цветанов, ГЕРБ: Не е нормално в процедурата за българско гражданство да не изискваме данни за семейството на кандидата"}
{"url": "http://www.focus-news.net/news/2019/02/20/2625929/d-r-borislav-tsekov-politicheskata-ataka-na-upravlyavashtite-sreshtu-men-se-bazira-na-lazhi.html", "text": "Политическата атака на управляващите срещу мен се базира на лъжи. Това каза юристът и председател на Института за модерна политика д-р Борислав Цеков в интервю за  Агенция „Фокус“   по повод изявленията на депутати от ГЕРБ. „Г-жа Атанасова очевидно е подведена, защото не мога да допусна, че юрист ще говори подобни неща. Тя безкритично тиражира лъжите на няколко сайта, срещу които започваме съдебни дела. Една от лъжите, тиражирани от медиите на група подсъдими за гигантски данъчни измами и пране на пари олигарси, е и че имало „стотици жалби“ срещу инициативен комитет, в който аз участвах в референдума през 2016 г. Това е лъжа”, заяви Цеков.  \r\n„Няма никакво „осъждане“, защото ние съдим КЗЛД по административен ред. Второ никаква „последна инстанция“ не се е произнесла. Предстои разглеждане на този административен спор пред Върховния административен съд. В този спор няма и не може да има „присъди“, защото е административен. Сиреч не са компютри, ами са компоти. И не са ни ги пращали, а сме ги върнали“, обясни юристът.  \r\n„Преди три години по повод на референдума срещу партийните субсидии, една гражданска среда, която подкрепяше инициативата на Слави, се регистрирахме като инициативен комитет за информационната кампания за националния референдум. В хода на събирането на подписката, се оказа, че наши недоброжелатели, които бяха против референдума, са ни устроили провокация – няколко души са се вписали в подписката с чужди данни, за да дискредитират инициативата ни. Знаем от къде идва провокацията. Изцяло политическа. Нарочно са вписали името и данните на една една известна журналистка и една блогърка и наша опонентка, за да ни злепоставят. Те естествено депозираха жалби в КЗЛД. Тези жалби бяха общо мисля 6, забележете, от общо 4058 граждани, които ни подкрепиха. Две от тях КЗЛД отхвърли, а за другите без да ни уведомява, без да спазва закона, ни наложи административни глоби“, уточни Борислав Цеков. \r\n„Ако имахме каквато и да е вина, щяхме да платим тези глоби и отдавна този случай щеше да е приключен. Но ние нямаме и не сме извършили никакво нарушение. Затова потърсихме правата си по съдебен път. Ние съдим КЗЛД, никой не ни съди нас. Мина първа инстанция, а вчера внесохме жалба през Върховния административен съд. Става дума за административна глоба, чиято законност оспорваме и която не е в сила и ще падне в крайна сметка в съда, защото е поставеновена под натиск от соросоидните кръгове и в пълно нарушение на закона и на конституционното право на защита. Такива административни глоби нямат нищо общо с „осъждане“. Когато КАТ ви налага глоба за превишена скорост, това „осъждане“ ли е“? Ние си търсим правата срещу един административен произвол“, коментира още юристът.  Пълния текст на интервюто четете по-късно в „Мнение”", "date": "2019.02.20", "title": "Д-р Борислав Цеков: Политическата атака на управляващите срещу мен се базира на лъжи"}
{"url": "http://www.focus-news.net/news/2019/02/20/2625933/veliko-tarnovo-yasni-sa-obshtinskite-uchenicheski-shampioni-po-voleybol.html", "text": "При много голям интерес преминаха срещите от общинските ученическите игри по волейбол във Велико Търново. Това съобщиха от пресцентъра на  Общината . Мултифункционалната зала до СУ „Ем. Станев“ бе препълнена в състезателните дни, а агитките горещо подкрепяха отборите си.  \r\nПри девойките 8-10 клас се включиха шест тима, разделени в две групи. След изиграването на мачовете в тази фаза, на финала се срещнаха победителите в тях. Водените от Бранимир Белчев девойки от Езикова гимназия „Проф. д-р Асен Златаров“ спечелиха с 2:0 гейма срещу домакините от СУ „Емилиян Станев“ и станаха общински шампионки. Трети остана отборът на СУ „Владимир Комаров“ след 2:0 гейма срещу Старопрестолната гимназия по икономика. При средношколките 11-12 клас титлата отново стана притежание на Езикова гимназия. Волейболистките на Бранимир Белчев надиграха с по 2:0 гейма връстничките си от ПМГ „Васил Друмев“ и СУ „Емилиян Станев“. \r\nПри юношите 8-10 клас за първото място се бориха четири отбора. Спечелиха го волейболистите на ПМГ „Васил Друмев“, водени от Дияна Минчева, следвани от връстниците си от СУ „Емилиян Станев“, Старопрестолната гимназия по икономика и Американски колеж „Аркус“. \r\nПри момчетата 5-7 клас заявки за участие бяха подали три училища. Шампион е тимът на СУ „Емилиян Станев“ пред отборите на СУ „Владимир Комаров“ и ОУ „Димитър Благоев“. \r\nШест състава стартираха при юношите 11-12 клас. Победители в двете предварителни групи станаха отборите на СУ „Емилиян Станев“ и Старопрестолната гимназия по икономика. Общински шампион са средношколците от „Иконома“, водени от Цветомила Георгиева, след 2:0 гейма срещу домакините на игрите. В много зрелищен мач ПМГ „Васил Друмев“ надигра Езикова гимназия с 2:1 гейма и взе купата за третото място в тази възраст.  \r\nНаградите връчваха спортният експерт Йордан Дурчев и заместник-директорът на СУ „Ем. Станев“- Валентин Бояджиев. \r\nОрганизатор на игрите бе преподавателят и дългогодишен треньор Вихрен Йорданов, главен съдия бе Павлин Генчев. Срещите бяха ръководени от реферите Йордан Ризов, Павел Гинев, Радослав Цонев и Мартин Чолаков.", "date": "2019.02.20", "title": "Велико Търново:  Ясни са общинските ученически шампиони по волейбол"}
{"url": "http://www.focus-news.net/news/2019/02/20/2625932/valeri-simeonov-postavi-otnovo-vaprosa-za-balgarsko-uchilishte-v-odesa.html", "text": "Председателят на Групата за приятелство с Украйна в 44-тото НС и народен представител от „Обединени патриоти“ Валери Симеонов постави отново въпроса за изграждането на българска гимназия в Одеса. Това стана по време на среща с новия посланик на България в Украйна Костадин Коджабашев в Парламента, съобщиха от пресцентъра на ПП НФСБ. В срещата взеха участие и депутатите от НФСБ в групата на „Обединени патриоти“ Валентин Касабов и Йордан Апостолов.  \r\n„Имаме 10 оферти за сграда за училището. Предстои на среща в понеделник да ги разгледаме. В същото време българската страна вече е подготвила реципрочно помещение за Украински културен център в центъра на София“, заяви след срещата с посланик Коджабашев Валери Симеонов.  \r\nТой добави, че по време на тази първа опознавателна среща с нашия дипломат в Украйна са били припомнени още въпросите за задължително изучаване на български език в Запорожието, където е нашата общност, и завършване на пътната връзка Одеса – Рени. Те бяха договорени по време на посещението на българската делегация, водена от премиера Борисов при президента на Украйна Петро Порошенко през есента на миналата година, в която участие взе и Валери Симеонов като вицепремиер.", "date": "2019.02.20", "title": "Валери Симеонов постави отново въпроса за българско училище в Одеса"}
{"url": "http://www.focus-news.net/news/2019/02/20/2625934/smolyan-natsionalnoto-uchilishte-za-folklorni-izkustva-v-shiroka-laka-organizira-parviya-konkurs-shiroka-laka-sviri-pee-i-tantsuva-na-20-i-21-april.html", "text": "Националното училище за фолклорни изкуства – Широка лъка организира първия конкурс „Широка лъка свири, пее и танцува“. Това съобщи на пресконференция Стоянка Тенова, директор на училището, предаде репортер на  Радио „Фокус“ – Смолян . Тя отбеляза, че от няколко години екипа на училището търси начин да осъществи конкурс, който да даде възможност на талантливи малки и големи българи, които да представят традициите на България. „Широка лъка е културно и просветно средище и винаги сме се опитвали да наситим годината с културна програма, но досега традиционните ни концерти бяха Коледния и за празника Песпонеделник. Сега на 20 и 21 април ще се проведе първият фолклорен конкурс „Широка лъка свири пее и танцува“. Родопите обединяват децата, обичащи песните, танците и свирните от автентичността. Ние увековечаваме фолклорното изкуство“, поясни Тенова. Тя уточни, че целта на конкурса е талантливите певци, танцьори и инструменталисти да опознаят Широка лъка и училището и да се насочат към изучаване на професионалното музикално изкуство, чрез което да имат възможност за сериозно художествено-творческо бъдеще. \r\nТенова посочи със съжаление, че хората, занимаващи си с изкуство в училищата, все повече намаляват. „Надявам се, че с общите усилия на всички на дойде време в което ще има достатъчно инструменталисти и няма да се стига до недостиг“, подчерта Тенова. Тя допълни, че в конкурсът може да участват деца от 5 до 18 години. Различното в него е, че в конкурса няма да има такси за участие. Директорът на НУФИ добави, че за наградния фонд ще търсят спонсори – родолюбиви българи, институции и фирми, за да може децата с отлични резултати от първо до трето място в различните категории да бъдат подобаващо отличени и това да е стимул за тях да се занимават професионално с музикален фолклор. \r\nНели ГЕРГЬОВСКА", "date": "2019.02.20", "title": "Смолян: Националното училище за фолклорни изкуства в Широка лъка организира първия конкурс „Широка лъка свири, пее и танцува“ на 20 и 21 април"}
{"url": "http://www.focus-news.net/news/2019/02/20/2625935/ek-komisiyata-adaptira-svoyata-metodika-za-izchislyavane-na-finansovite-sanktsii-pri-narusheniya-na-pravoto-na-es.html", "text": "Комисията представи начина, по който ще адаптира метода си за изчисляване на финансовите санкции, които тя предлага да бъдат наложени от Съда на ЕС в производствата за установяване на нарушение, съобщават от  пресслужбата на ЕК.   \r\nКогато Комисията предяви иск срещу държава членка пред Съда на ЕС заради нарушение на правото на ЕС, в определени случаи Съдът може да наложи финансова санкция на тази държава. Комисията предлага на Съда какъв да е размерът на санкцията, а той взема окончателното решение за него.  \r\nПри изчисляването на предложената финансова санкция, освен тежестта на нарушението и продължителността му, Комисията винаги е отчитала и икономическото положение на съответната държава членка и нейната институционална тежест. За да даде цифрово изражение на тези два елемента, досега тя използваше брутния вътрешен продукт (БВП) на държавата членка и броя на гласовете ѝ в Съвета.  \r\nВ свое неотдавнашно решение Съдът на ЕС счете, че изменените с Договора от Лисабон правила за гласуване в Съвета вече не могат да бъдат използвани за тази цел. Тъй като според Комисията институционалната тежест на държавите членки трябва да продължи да бъде вземана предвид заедно с техния БВП, е нужен нов метод, който да отразява тази тежест.  \r\nЗа тази цел Комисията занапред ще използва броя на местата за представители в Европейския парламент, с които разполага всяка държава членка. Изчисляваните по този начин суми няма да водят до неоснователни разлики между държавите членки и ще останат възможно най-близки до сумите, определяни по сегашния метод за изчисляване, които са както пропорционални, така и достатъчно възпиращи.  \r\nКомисията ще прилага адаптирания метод за изчисляване от датата на публикуване на днешното съобщение в Официален вестник на ЕС.", "date": "2019.02.20", "title": "ЕК: Комисията адаптира своята методика за изчисляване на финансовите санкции при нарушения на правото на ЕС"}
{"url": "http://www.focus-news.net/news/2019/02/20/2625938/afp-poiskaha-dozhivoten-zatvor-za-turskiya-biznesmen-osman-kavala.html", "text": "Поискаха доживотен затвор за турския филантроп и бизнесмен Осман Кавала, съден заедно с 15 други обвинени в опит за сваляне на правителството в Анкара, предава  AFP , като се позовава на местни медии.  \r\nКавала, който е в ареста повече от година, е обвинен в връзки с антиправителствените протести през 2013 г. и неуспешния преврат от лятото на 2016 г. Тереза Герова", "date": "2019.02.20", "title": "AFP: Поискаха доживотен затвор за турския бизнесмен Осман Кавала"}
{"url": "http://www.focus-news.net/news/2019/02/20/2625931/umbal-sv-anna-izpisan-e-nay-malkiyat-patsient-s-morbili-na-4-mesetsa-predstoi-izpisvaneto-na-oshte-dve-detsa.html", "text": "Най-малкият пациент (на 4 месеца) от хоспитализираните с диагноза морбили в Инфекциозно отделение на УМБАЛ \"Св. Анна\" - София АД е изписан. Предстои изписването на още две деца. Това съобщиха от пресцентъра на  лечебното заведение . \r\nД-р Петър Петров - началник на Инфекциозното отделение в болницата, информира, че всички пациенти с морбили, които имат придружаващо заболяване пневмония, остават за болнично лечение.", "date": "2019.02.20", "title": "УМБАЛ \"Св. Анна\": Изписан е най-малкият пациент с морбили - на 4 месеца, предстои изписването на още две деца"}
{"url": "http://www.focus-news.net/news/2019/02/20/2625939/varna-s-flashmob-shte-bade-otbelyazana-shestata-godina-ot-smartta-na-samozapaliliya-se-pred-sgradata-na-obshtinata-plamen-goranov.html", "text": "С флашмоб от 18.45 часа тази вечер във Варна ще бъде отбелязана шестата година от смъртта на самозапалилия се пред сградата на Общината Пламен Горанов. Това съобщават от  Инициативния комитет , който настоява за издигане на паметник близо до мястото, на което през 2013 година граждани направиха Грамада от камъни. От организацията планират да оставят на мястото довечера идейния проект за паметната плоча. Те настояват за изграждането на мемориален знак в памет на Пламен Горанов. „Апелираме към властите да не премахват идейния проект поне до 3 март. Каним гражданите на Варна да заповядат и да изразят становището си към проекта, както и да почетат символично паметта на Пламен Горанов с цвете“, се казва в съобщението за събитието.", "date": "2019.02.20", "title": "Варна: С флашмоб ще бъде отбелязана шестата година от смъртта на самозапалилия се пред сградата на Общината Пламен Горанов"}
{"url": "http://www.focus-news.net/news/2019/02/20/2625926/kyustendil-okrazhniyat-sad-ostavi-v-aresta-19-godishniya-mladezh-obvinen-za-ubiystvoto-pri-masovo-sbivane-v-grada.html", "text": "Окръжният съд в Кюстендил постанови мярка „задържане под стража” спрямо Алекс Димитров, обвинен в убийство и в опит на убийство на други две лица, предаде репортер на  Радио „Фокус” – Кюстендил . Според съда събраните към момента доказателства и показанията на 24 свидетели и на задържания дават обосновани предположения за това, че 19-годишният младеж е извършил тежко умишлено престъпление, а разпоредбите на Наказателния кодекс предвиждат лишаване от свобода от 15 до 20 години, доживотен затвор или доживотен затвор без замяна. Според съда от доказателствата по делото не се установява, че е оборена презумцията, че е налице реална опасност обвиняемият да се укрие или да извърши престъпление. Данните сочат, че той е физически здрав. Начинът на извършване на престъплението е с висока степен на обществена опасност.  \r\nПостановлението на Окръжен съд – Кюстендил може да бъде обжалвано на по-горна инстанция. \r\nВенцеслав ИЛЧЕВ", "date": "2019.02.20", "title": "Кюстендил: Окръжният съд остави в ареста 19-годишния младеж, обвинен за убийството при масово сбиване в града"}
{"url": "http://www.focus-news.net/news/2019/02/20/2625930/parlamentarnata-pravna-komisiya-prie-pravila-za-izbor-na-nova-tsik.html", "text": "Парламентарната правна комисия прие единодушно с 10 гласа „за“ Проект на процедурни правила за условията и реда за предлагане на кандидати за членове на Централната избирателна комисия (ЦИК), представянето и публичното оповестяване на документите, изслушването на кандидатите и избор на председател, заместник председатели и секретар на Централната избирателна комисия, предаде репортер на  Агенция „Фокус“ . Това се случва два дни, след като от ГЕРБ обявиха, че ще задействат процедура за нова избирателна комисия. По закон в края на март изтича мандатът на сегашния състав на ЦИК, въпреки че Изборният кодекс предвижда възможност за удължаване на мандата. От БСП обаче настояха да избор на нов състав. Народните представители от левицата обаче не присъстваха на заседанието на Комисията по правни въпроси.  \r\nПо време на дебатите по настояване на представители на неправителствени организации бяха увеличени сроковете за предложение за кандидатите, а сроковете за изслушването им – намалени. \r\nКрайният вариант на процедурни правила беше представен от председателя на комисията и народен представител от ГЕРБ Данаил Кирилов. Неправителствените организации и парламента (народни представители, парламентарни групи и коалиции) ще могат да предлагат членове на ЦИК, които ще бъдат изпратени на президента на Република България. Срокът за предложения от НПО ще бъде 12-дневен, а за парламента – 14 дни. Представителите на партии, които не са в Народното събрание, но имат избран представител в европейския парламент, също ще могат да заявят участие. След като документите на кандидатите бъдат публикувани на сайта на Народното събрание, в срок не по-малък от 7 дни ще се проведе изслушването им на заседание на парламентарната правна комисия, което ще се излъчва на живо. Председателят, зам.-председателите и секретарят на ЦИК ще се предлагат от парламентарно представените партии и коалиции. За избран се смята кандидатът, получил повече от половината от гласовете на присъстващите народни представители.  \r\nПроектопрограмата на Народното събрание предвижда процедурните правила за избор на ЦИК да бъдат гласувани на заседанието в четвъртък. Очаква се мандатът на новия състав на Комисията да започне на 21 март 2019 г. \r\nЦветилена СИМЕОНОВА", "date": "2019.02.20", "title": "Парламентарната правна комисия прие правила за избор на нова ЦИК"}
{"url": "http://www.focus-news.net/news/2019/02/20/2625942/plovdiv-sporten-praznik-shte-se-provede-v-grebnata-baza-na-23-fevruari.html", "text": "Спортен празник ще се проведе в Гребната база в Пловдив на 23 февруари. Това съобщиха за  Радио „Фокус“ – Пловдив  от Общината. Празникът ще започне от 10.00 часа, а поканени да вземат участие са всички граждани и гости на града. Организирано е любителско бягане на Гребната база, като най-активните участници ще бъдат наградени. \r\nДенят на зимното предизвикателство е проява от Националната програма за физическа активност и развитие на българското население и се организира в партньорство с Министерството на младежта и спорта и Българска асоциация „Спорт за всички“.", "date": "2019.02.20", "title": "Пловдив: Спортен празник ще се проведе в Гребната база на 23 февруари"}
{"url": "http://www.focus-news.net/news/2019/02/20/2625944/eva-bozhurova-narodna-astronomicheska-observatoriya-i-planetaruim-nikolay-kopernik-varna-pri-super-luna-yarkostta-na-estestveniya-spatnik-narastva-s-okolo-30.html", "text": "При Супер Луна яркостта на естествения спътник нараства с около 30%. Това каза в интервю за  Радио „Фокус“ – Варна  Ева Божурова, астроном и старши учител в Народна астрономическа обсерватория и планетаруим „Николай Коперник“ - Варна. Тя отбеляза, че през последното денонощие в небето се наблюдаваше астрономическото явление Супер Луна или съвпадението на пълнолуние с перигей. „Спътникът на Земята-Луната, обикаля около Земята по елипса. Най-близката точка до Земята от тази елипса се нарича перигей, а най-далечната  апогей“, поясни астрономът. Тя добави, че Луната обикаля за около един месец по своята орбита и всеки месец минава през този перигей. „Когато Луната е най-близо до нас я виждаме и с най-голям видим ъглов диаметър“, посочи експертът.  \r\nЕва Божурова поясни, че въпреки, че всеки месец в небето се наблюдава суперлуние, естественият спътник сменя фазите си и не съвпада с периода на обикалянето около Земята. „Когато луната е  най-голяма не винаги е в една и съща фаза. Често тя е в първа, последна четвърт или в новолуние“, коментира астрономът. По думите й при съвпадение на момента на пълнолунието, с момента, в който Луната минава през перигея на орбитата си, тя е видимо по-голяма и по-ярка. „Лунният диск е с около 14% по-голям, отколкото обикновено го виждаме“, допълни Ева Божурова. Тя заяви, че освен това в тези случаи яркостта на Луната нараства с около 30%, поради по-голямата близост на нашия естествен спътник. „Като зрително усещане то не е толкова силно, защото не се увеличава по същия математически закон, по който се увеличава  блясъка“, добави астрономът. Тя каза още,че пълнолунието е само един момент, който във вчерашния ден е настъпил в 17.53 часа, а моментът на минаване през перигея на орбита е бил в 23.02 часа. „Разминаването между двата момента е около 7 часа, т.е двете явления са били доста близко“, поясни Ева Божурова. \r\nСияна БУХЛАРСКА", "date": "2019.02.20", "title": "Ева Божурова, Народна астрономическа обсерватория и планетаруим „Николай Коперник“ - Варна: При Супер Луна яркостта на естествения спътник нараства с около 30%"}
{"url": "http://www.focus-news.net/news/2019/02/20/2625937/evgeni-marinov-regionalna-farmatsevtichna-kolegiya-veliko-tarnovo-ot-godini-nastoyavame-za-vavezhdaneto-na-elektronna-retsepta-i-elektronno-dosie.html", "text": "От години настояваме за въвеждането на електронна рецепта и електронно досие. Това каза за  Радио „Фокус“ – Велико Търново  Евгени Маринов, председател на Регионалната фармацевтична колегия във Велико Търново. По думите му обслужването на клиентите би се подобрило, ако той има електронно досие. То би дало възможност да се проследи какви лекарства е използвал съответния човек в миналото. Според Евгени Маринов към тази електронна система могат да се вържат всички останали, които в момента се опитват да бъдат наложени. „Ние пак тръгваме да правим нещата на обратно. За въвеждането на електронна рецепта и електронна система се говори от повече от 10 години. Живеем в 21 век,а ние прошнуроваме с канап рецепти и ги отчитаме два пъти в месеца  в Здравната каса. Това е секретарска дейност от 84-та година“, посочи председателят на Регионалната колегия. \r\nНадежда КРЪСТЕВА", "date": "2019.02.20", "title": "Евгени Маринов, Регионална фармацевтична колегия – Велико Търново: От години настояваме за въвеждането на електронна рецепта и електронно досие"}
{"url": "http://www.focus-news.net/news/2019/02/20/2625945/vecher-makedoniya-v-haga-obsadiha-zdravoslovnoto-sastoyanie-na-ratko-mladich.html", "text": "На конференцията в Хага бе обсъден въпросът за здравословното състояние на осъдения за военни престъпления Ратко Младич, началник-щаб на армията на Република Сръбска по време на войната в Босна през 1992–1995 г., съобщава електронното издание на македонския вестник  „Вечер“ . \r\nМладич се оплаква от медицинското обслужване, което получава, и настоява да му бъде издадено разрешение да посещава гробовете на близките си. На конференцията той предупреди, че „часовникът ми тиктака“ и подчерта, че не разбира констатациите на лекарите, които твърдят, че състоянието му е стабилно, но същевременно определят като рисковано излизането му на разходка.  \r\n„Казват, че не мога да ходя на разходка и съм съгласен, но защо тогава казват, че съм добре? Това ме обърква“, заяви Младич, като същевременно отправи молба да му бъе позволено да посети гробовете на дъщеря си, майка си и брат си. \r\n„Часовникът тиктака. Искам да ги почета, както трябва“, заяви Младич, след което конференцията продължи при закрити врати.  \r\nМладич бе осъден на доживотен затвор от Международния наказателен трибунал за бивша Югославия, припомня изданието. Тереза Герова", "date": "2019.02.20", "title": "„Вечер“ (Македония): В Хага обсъдиха здравословното състояние на Ратко Младич"}
{"url": "http://www.focus-news.net/news/2019/02/20/2625924/afp-spetsialniyat-pratenik-na-severna-koreya-za-sasht-pristigna-v-hanoy-za-podgotovkata-na-sreshtata-na-varha-mezhdu-kim-chen-un-i-donald-tramp.html", "text": "Специалният пратеник на Северна Корея за САЩ Ким Хьок Хол пристигна в Ханой за подготовката на срещата на върха между Ким Чен-ун и Доналд Тръмп, потвърди репортер на  AFP  и източник на агенцията. \r\nДипломатът на Пхенян е забелязан да влиза в правителствена сграда, където вече са били други севернокорейски дипломати, пристигнали за подготовка на срещата на върха следващата седмица. \r\nКим Хьок Хол пристига в столицата на Виетнам от Пекин, където прекара една нощ на път от Северна Корея. \r\nВтората среща на високо равнище между лидерите на САЩ и Северна Корея ще се проведе на 27-28 февруари, припомня агенцията.  Тереза Герова", "date": "2019.02.20", "title": "AFP: Специалният пратеник на Северна Корея за САЩ пристигна в Ханой за подготовката на срещата на върха между Ким Чен-ун и Доналд Тръмп"}
{"url": "http://www.focus-news.net/news/2019/02/20/2625949/faktor-makedoniya-otneha-imuniteta-na-deputat-ot-zlatna-zora-prizoval-za-darzhaven-prevrat-sreshtu-tsipras-zaradi-prespanskoto-sporazumenie.html", "text": "Депутатите в гръцкия парламент отнеха имунитета на члена на радикалната дясна партия „Златна зора“ Константинос Барбарусис, който миналия юни призова за държавен преврат и арестуване на премиера Алексис Ципрас заради Преспанското споразумение, съобщава македонското електронно издание  „Фактор“ . \r\n„За“ отнемането на имунитета на Барбарусис гласува 157 от депутатите в законодателния орган в Атина. Така те дадоха съгласието на Прокуратурата да бъдат предприети стъпки за съдебен процес за подбуждане към държавен преврат и неспазване на заповедите на правоохранителните органи.  \r\nПо повод Преспанското споразумени Барбарусис призова въоръжените сили да арестуват Ципрас и министъра на отбраната Панос Каменос. Изявлението му предизвика бурна политическа реакция. Партията му наложи административно наказание, а по-късно бе изгонен от „Златна зора“. \r\nБарбаруси бе глобен с 30 хиляди евро, забранено му бе и да напуска пределите на Гърция. Арестуван бе три дни след инцидента в парламента. По-късно той се извини за думите си.  \r\nАко бъде осъден, той може да получи присъда от над 20 години затвор.  Тереза Герова", "date": "2019.02.20", "title": "„Фактор“ (Македония): Отнеха имунитета на депутат от „Златна зора“, призовал за държавен преврат срещу Ципрас заради Преспанското споразумение"}
{"url": "http://www.focus-news.net/news/2019/02/20/2625948/sliven-sadat-zadarzha-pod-strazha-bankovata-sluzhitelka-obvinena-v-prisvoyavane-na-445-200-leva.html", "text": "Окръжен съд – Сливен задържа под стража Б. М. Тя е обвинена за това, че през периода 28 ноември 2018 г. – 1 февруари 2019 г. в град Нова Загора, при условията на продължавано престъпление, използвала без съгласието на титуляра платежни инструменти –дебитни карти с титуляри двама мъже от Нова Загора – като в горепосочения период е извършила общо 105 успешни операции „теглене“ от банкомати в града, като по този начин е получила общата сума от 45 200 лева – престъпление по чл.249, ал.1, вр. чл.26, ал.1 от НК. Това съобщиха от  Апелативна прокуратура - Бургас . \r\nТя е обвинена и за това, че през периода от месец юни 2016 г. до 5 февруари 2019 г. в Нова Загора, като длъжностно лице, на което е било възложено срещу заплата постоянно да извършва работа, свързана с пазене и управление на чуждо имущество в юридическо лице, изпълнявала длъжността – банков служител, в условията на продължавано престъпление присвоила пари, собственост на банката – сумата от 400 000 лева, като длъжностното присвояване е в особено големи размери и случаят е особено тежък – престъпление по чл.203, ал.1, вр. чл.201, вр. чл.26, ал.1 от НК. \r\nСпоред прокурора, налице е обосновано предположение за това, че Б.М. е извършила престъпленията, в които е обвинена. Представителят на държавното обвинение е категоричен, че обвиняемата може да се укрие или да извърши друго престъпление. \r\nСъдът прие мотивите на прокурора и задържа под стража обвиняемата. \r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2019.02.20", "title": "Сливен: Съдът задържа под стража банковата служителка, обвинена в присвояване на 445 200 лева"}
{"url": "http://www.focus-news.net/news/2019/02/20/2625940/lyubima-burgazlieva-regionalna-farmatsevtichna-kolegiya-burgas-okolo-20-apteki-shte-ostanat-zatvoreni-v-oblastta-zaradi-protest.html", "text": "Към настоящия момент в област Бургас около 20 аптеки, които са собственост на магистър-фармацевти и които влизат в класификацията като малък и среден бизнес, ще останат затворени днес. Тези аптеки са направили по различен начин своя протест. Това каза за  Радио „Фокус“-Бургас  Любима Бургазлиева, председател на Регионалната фармацевтична колегия в Бургас.  \r\n„Желанието на аптеките в Бургас, които протестират днес, е държавата да направи така, че да може дейността и задълженията им, вменени с европейското и българското законодателство, да могат така да бъдат осъществени от фармацевтите, че това да не пречи на достъпа на лекарства и възможността на осигуряване на фармацевтична грижа на пациентите“, заяви Бургазлиева. По думите й се случва това, че в рамките на кратък период аптеките са задължени да променят своите аптечни програми с цел проследяване пътя на опаковката от производителя до пациента, да променят своите програми с цел удовлетворяване на изискванията на Изпълнителната агенция за проследяване на количествата на лекарствени продукти в страната, за да няма дефицит от тях.  \r\n„Както и да удовлетворят исканията на НАП, които изискания, свързани с новите касови апарати, също водят до промяна в аптечния софтуер и най-накрая да се удовлетворят изисквания на Здравната каса по отношение на изпълнение на рецептите“, заяви председателят на Регионалната фармацевтична колегия и добави, че всичко това е един огромен административен натиск, особено върху малките и средни аптеки, аптеки в малки населени места или крайните квартали, които следва да инвестиран едни доста големи средства. „Всички тези неща водят до един голям хаос в аптечната система, който можеше да бъде отстранен и можеше без никакъв проблем и за пациентите, и за колегите да бъде реализира, ако беше осъществено това електронно здравеопазване, електронно досие, електронна рецепта, което ни чакаме от 15 години“, уточни Бургазлиева. \r\nДеница ДИМИТРОВА", "date": "2019.02.20", "title": "Любима Бургазлиева, Регионална фармацевтична колегия-Бургас: Около 20 аптеки ще останат затворени в областта заради протест"}
{"url": "http://www.focus-news.net/news/2019/02/20/2625943/dimitar-georgiev-dans-shte-bade-otneto-balgarskoto-grazhdanstvo-na-litsa-koito-ne-sa-poddarzhali-investitsii.html", "text": "Открита е информация за лица, които са взели българско гражданство въз основа на инвестиции, но тези инвестиции не са поддържани. Това каза пред журналисти председателят на ДАНС Димитър Георгиев в отговор на въпрос какъв е резултатът от проверката, разпоредена от премиера Бойко Борисов на 19 ноември 2018 г. на българските паспорти, дадени на чужденци за 5 години назад, предаде репортер на  Агенция „Фокус“ . „Там ще бъдат предприети съответните законови действия, за да бъде коригирано това, което е направено - ще бъде отнето българското гражданство“, заяви той. „Проверката показва, че процедурата е извършвана изрядно от служителите на МВР и от ДАНС. Пропуски в процедурата няма“, обяви Димитър Георгиев. „Не е имало възможности за промъкване на лица, които под някаква форма да са предприели действия да се възползват от получаването на българско гражданство“, посочи председателят на ДАНС.  \r\nВ отговор на въпрос руски ли са гражданите, които не са поддържали инвестиции, зам.-министърът на вътрешните работи Красимир Ципов уточни: „Не само за руски граждани, има и граждани на други държави“. „Основното, което открихме след като проверихме масиви на партньорски служби и на държави по произход, е известен брой лица с различни криминалистически регистрации, включително и неприключили наказателни производства“, съобщи той и поясни, че тези регистрации са след като е придобито гражданството. Ципов обяви, че МВР ще излезе с препоръки за подобряване на процедурата. „Сформира се Междуведомствена работна група за разглеждане на предложенията по Закона за българското гражданство“, обясни той. Красимир Ципов отговори отрицателно на въпроса дали са били открити случаи на съдени лица, получили българско гражданство.  \r\nБиляна ИВАНОВА", "date": "2019.02.20", "title": "Димитър Георгиев, ДАНС: Ще бъде отнето българското гражданство на лица, които не са поддържали инвестиции"}
{"url": "http://www.focus-news.net/news/2019/02/20/2625951/stara-zagora-institutsiite-v-kazanlak-rabotyat-v-satrudnichestvo-po-otnoshenie-na-obhvata-na-uchenitsite-v-uchilishtata.html", "text": "Няма проблеми свързани с обхвата на учениците в училищата, което е резултат от сътрудничеството между институциите, това е една от констатациите в отчета за изпълнение на Стратегията за подкрепата на личностното развитие на децата и учениците в община Казанлък за 2018 година, каза за  Радио „Фокус”  Радиана Стефанова, председател на Комисията по образование в Общинския съвет (ОбС). Тя поясни, че предстои отчетът да бъде разискван по време на предстоящата сесия на ОбС в Казанлък на 28 февруари. \r\n„Всички образователни институции в община Казанлък отчитат изключително разностранна, адекватна и професионално извършена дейност в изпълнението на Стратегията”, каза Стефанова и поясни, че нов момент в дейността на институциите е скринингът на деца от 3 години до 3 години и 6 месеца, който се извършва в детските градини, както и при децата в предучилищните групи – 5 и 6-годишни, за откриване на ранни симптоми на изоставане в личностното развитие и съответно предприемане на мерки в тази връзка. Във всички образователни институции има сформирани екипи за подкрепа на личностното развитие на децата и учениците в партньорство с Регионалния център за подкрепа на личностното развитие, с Отдел „Закрила на детето”, с местната комисия за борба с проивообществените прояви, с Полицията, с всички институции, които са ангажиранипърво със задържане на децата в училище и за указване на подкрепа за тяхното развитие. „Важно е да се отбележи, че подкрепата не е насочена само към деца със специални образователни потребности, с хронични заболявания, но и към такива, които са даровити и талантливи деца. За тях също се работи в различни посоки на подкрепа – отпускат се стипендии, дават им се възможности за участие в различни конкурси и състезания, за тяхната максимално добра изява. \r\nВ образователните институции са създадени специални кабинети за подкрепа, в които работят ресурсни учители, логопеди, психолози. „Независимо дали децата имат изоставане в развитието си или са изключително напреднали Общината се грижи за тях”, каза Стефанова. В тази връзка тя поясни, че е свършено много по отношение на изграждането на достъпна архитектурна среда, за да могат всички деца да имат не само достъп до образователните институции, които ежедневно те посещават, а също и в институции като Община, библиотека. \r\nСлавяна ГАЙДАРОВА", "date": "2019.02.20", "title": "Стара Загора: Институциите в Казанлък работят в сътрудничество по отношение на обхвата на учениците в училищата"}
{"url": "http://www.focus-news.net/news/2019/02/20/2625946/danail-kirilov-gerb-imame-izrazena-korigirashta-zakonodatelna-volya-za-promenite-v-izborniya-kodeks-kakvoto-i-da-e-reshenieto-na-prezidenta.html", "text": "Имаме изразена коригираща законодателна воля за промените в Изборния кодекс, каквото и да е решението на президента. Това каза пред журналисти председателят на парламентарната правна комисия и народен представител от ГЕРБ Данаил Кирилов, предаде репортер на  Агенция „Фокус“ . \r\nНа въпрос защо комисията отложи новите промени в Изборния кодекс, Кирилов отговори: „Съобразихме, че е коректно с оглед институционалното взаимодействие, да не се обсъжда нашият законопроект, за да дадем достатъчно време на институцията на президента да вземе становище. Законът е в последната си фаза и е при него за издаване на указ за обнародване или за отлагателно вето. Смятаме, че ние сме обявили нашата воля, изразили сме, че тя се коригира“. \r\nКирилов посочи, че юридическият казус да се върне закон, който още не е обнародван, не е причината за изчакването. „Възприели сме такъв модел, в който двете законодателни инициативи да не се пресичат, да няма наслагване на текстове и да сме максимално прозрачни“, заяви той и уточни, че какво ще се случи оттук нататък със закона зависи какво ще направи президента. „Има два варианта – да подкрепим мотиви за ветото или да ги отхвърлим. При всички положения имаме изразена коригираща законодателна воля“, посочи Кирилов. \r\nЦветилена СИМЕОНОВА", "date": "2019.02.20", "title": "Данаил Кирилов, ГЕРБ: Имаме изразена коригираща законодателна воля за промените в Изборния кодекс, каквото и да е решението на президента"}
{"url": "http://www.focus-news.net/news/2019/02/20/2625955/sport-manchestar-siti-shte-tarsi-pobeda-i-klasirane-oshte-v-germaniya.html", "text": "Последните три кампании на Шалке в Шампионската лига приключиха именно на осминафиналите. Повторение на сценария е най-очакваното нещо на света, след като миньорите имаха малшанс на жребия и се паднаха с Манчестър Сити. Тази вечер е първият двубой, а хората на Пеп Гуардиола са твърдо решени да приключат изхода на дуела още на германска земя. Гражданите завършиха първи в групата си и допуснаха само една загуба - от Лион на \"Етихад\". През декември небесносините имаха спад в изявите си, но след това те буквално мачкат всичко по пътя си. Графикът бе натоварен и Сити изигра 12 мача от Нова година насам, спечели 11 от тях и вкара 46 гола. \r\nШалке, от друга страна, има болезнен сезон в Първа Бундеслига. Първата година на Доменико Тедеско на \"Фелтинс Арена\" беше изключително успешна, а кралскосините завършиха на второ място след Байерн в първенството. Но през тази кампания миньорите са по-близо до изпадащата зона, отколкото до местата, даващи право на участие в Европа.", "date": "2019.02.20", "title": "Спорт: Манчестър Сити ще търси победа и класиране още в Германия"}
{"url": "http://www.focus-news.net/news/2019/02/20/2625936/d-r-borislav-tsekov-vinagi-shte-kazvam-istinata-za-upravlenieto-i-negovite-bezobraziya-kakto-i-shte-priznavam-polozhitelnoto-ako-ima-takova.html", "text": "Винаги ще казвам истината за управлението и неговите безобразия, както и ще признавам положителното, ако има такова Това каза юристът и председател на Института за модерна политика д-р Борислав Цеков в интервю за  Агенция „Фокус“   по повод изявленията на депутати от ГЕРБ. По думите му атаката срещу него е част от опитите да бъде затворена устата на всички критици на  управлението. „Няма да стане. Нито пък ще ми затворят устата“, заяви Цеков. \r\n„Винаги ще казвам истината за управлението и неговите безобразия, както и ще признавам положителното, ако има такова. Това е принципният подход. Останалото е политическа партизанщина“, добави той. \r\nЮристът добави, че призива към президента Румен Радев да го отстрани като съветник е част от атаките на управляващите към президента. „Аз не съм „съветник“ на президента, не съм на щат, не съм на държавна заплата. Членовете на правния съвет са на обществени начала и предоставят правни становища от време на време и по отделни теми, когато има нужда от това“, заяви Цеков. \r\n„Лъжата и манипулацията не могат да бъдат основание за санкции от президента. Той е доказал, че за него правовата държава и моралът са над всичко“, каза още Цеков и попита защо Десислава Атанасова не е била толкова „принципна“, когато нейният парламентарен шеф – Цветан Цветанов бе осъден за престъпление от първата инстанция на 4 години затвор. По думите му в случая е ясно е, че не става дума за принципи, а за политическа атака и опит за затваряне на устата на критиците на управлението, сред които е и самият той.", "date": "2019.02.20", "title": "Д-р Борислав Цеков: Винаги ще казвам истината за управлението и неговите безобразия, както и ще признавам положителното, ако има такова"}
{"url": "http://www.focus-news.net/news/2019/02/20/2625956/pernik-zam-kmetat-sevdelina-kovacheva-predstaviteli-na-obshtinskata-administratsiya-i-chitalishtni-deytsi-obsadiha-subsidiyata-za-chitalishtna-deynost-prez-2019-g.html", "text": "Зам.-кметът на Община Перник Севделина Ковачева, представители на общинската администрация и читалищни дейци обсъдиха субсидията за читалищна дейност през 2019 г. Това съобщиха от пресцентъра на  Общината . \r\nВъв връзка с изпълнение на Закона за държавния бюджет на Република България за тази година г. и в съответствие с решение на Министерския съвет стандартът за една субсидирана бройка е в размер на 9 490 лв., като в сумата са разчетени средства за дейност, за заплати, други възнаграждения и плащания на персонала, осигурителни вноски и издръжка, както и средства съгласно Закона за здравословни и безопасни условия на труд.  \r\nЗавишението спрямо 2018 г. е с 1 субсидирана бройка в община Перник, разпределена по 0,25 на 4 читалища - в Рударци, Калкас, Драгичево и „7-ми септември“. \r\nНа заседанието присъстваха 34 от общо 36 представители на комисията.", "date": "2019.02.20", "title": "Перник: Зам.-кметът Севделина Ковачева, представители на общинската администрация и читалищни дейци обсъдиха субсидията за читалищна дейност през 2019 г."}
{"url": "http://www.focus-news.net/news/2019/02/20/2625957/vratsa-na-edna-godina-i-shest-mesetsa-zatvor-e-osaden-mazh-napadnal-sluzhitel-na-v-i-k-v-selo-butan.html", "text": "Една година и шест месеца „лишаване от свобода“ е наказанието, наложено на подсъдимия С.И. за извършени от него престъпления – нанасяне на лека телесна повреда, закана за убийство, нарушаване на неприкосновеността на чуждо жилище. Това съобщиха от пресцентъра на  Апелативна прокуратура-София . \r\nОколо 20.00 ч. на 2 декември 2018 г. в село Бутан, община Козлодуй, подсъдимият И. влязъл в чуждо жилище, след като със силен натиск отворил заключената входна врата. Той нападнал длъжностно лице – отчетник измервателни уреди във „В и К“ ООД - Враца, по повод изпълнение на службата му. Подсъдимият нанесъл удар с метална лопата за смет, както и такива с ръце, в областта на лицето на пострадалия, и го блъскал. В резултат на агресивното поведение на служителя на „В и К“ била причинена лека телесна повреда, изразяваща се в охлузвания и оток на различни части на лицето и тялото.  \r\nОсвен това С.И. отправил закана за убийство спрямо пострадалия с думите: „Ще те пребивам, ще те ликвидирам, тук ще си останеш, тази вечер всичко ще приключи за тебе!“.  \r\nЗа извършените от С.И. престъпни деяния Районна прокуратура – Козлодуй го е привлякла към наказателна отговорност. Между страните е било постигнато споразумение, с което подсъдимият С.И. се е признал за виновен и се е съгласил да му бъде наложено едно общо най-тежко наказание при първоначален „строг“ режим на изтърпяване.", "date": "2019.02.20", "title": "Враца: На една година и шест месеца затвор е осъден мъж, нападнал служител на „В и К“ в село Бутан"}
{"url": "http://www.focus-news.net/news/2019/02/20/2625953/sergey-lavrov-venetsuelskata-opozitsiya-podkanva-direktno-sasht-da-se-namesyat.html", "text": "Опозицията във Венецуела подканва директно САЩ да се намесят във вътрешните работи на страната. Това заяви министърът на външните работи на Руската федерация Сергей Лавров на пресконференция в Москва, предава  TACC . \r\n„Обезпокоени сме от случващото се във Венецуела. Заплахи (за намеса) се чуват от САЩ и се покдрепят активно, насърчвани са от венецуелската опозиция, която, по всичко изглежда, подканва директно намесата отвън. Това е нарушение на Устава на ООН и пряка намеса във вътрешните работи на независима страна“, констатира Лавров. \r\nСъгласно думите му, ситуацията във Венецуела може да овладяна само чрез диалог. \r\n„Да се постигне победа в политическата борба чрез провокиране на инвазия, пряко или под прикритието на хуманитарна операция, вероятно няма да доведе до резултат, на който той (лидерът на опозицията във Венецуела Хуан Гуайдо) разчита. Резултатът може да бъде постигнат единствено чрез приобщаващ политически диалог, чрез компромиси, чрез споразумения, едва тогава той ще бъде устойчив. Всяка силова акция само ще доведе до задълбочаване на проблема“, увери първият дипломат на Москва. Тереза Герова", "date": "2019.02.20", "title": "Сергей Лавров: Венецуелската опозиция подканва директно САЩ да се намесят"}
{"url": "http://www.focus-news.net/news/2019/02/20/2625950/adv-stoyan-stoyanov-treti-den-otkakto-obvinyaemiyat-za-chetvornoto-ubiystvo-v-novi-iskar-e-zadarzhan-nyama-danni-za-zdravoslovnoto-mu-sastoyanie.html", "text": "Трети ден, откакто обвиняемият за четворното убийство в Нови Искър е задържан, няма данни за здравословното му състояние, все още няма психиатрична експертиза, само е назначена. Това съобщи пред журналисти  Стоян Стоянов, служебен адвокат на обвинения Георги Георгиев за четворното убийство в Нови Искър, предаде репортер на  Агенция „Фокус” . „Обвиняемият е ходел в някакви лечебни заведения, но не е картотекиран, няма документация и той не пази нищо“, заяви адв. Стоян Стоянов. „Спомня си последно, че е бил в някаква болница преди няколко месеца, но не знае от какво са го лекували и какви изследвания са му били направени. Аз казах и пред съда, не мога да поема отговорност за неговото здраве. Предполага се, че има евентуални някакви припадъци от епилепсия, нищо друго не знам. Знам само това, което е по делото“, отбеляза назначеният служебен адвокат на Георги. \r\nПо думите му има записи в суперкомпютрите, с които разполага НАТО и могат да бъдат от полза при разследването. „Тези записи се използват в много държави, но не и в България при разследване за голяма обществена значимост. Трябва да им доказателства, аз не знам и не мога да взема отношение. Предполагам, че няма и да има доказателства кой и кога е влизал и излизал от къщата, където е станало убийството, а това е най-лошото“, изтъкна адвокатът. \r\nПо думите му все още не са изготвени фото снимките от престъплението и за това призовава разследването да бъде максимално обективно. \r\nПред съда обвиняемият Георги Иванова Георгиев каза, че има хора, които действат психотропно и убиват. „Има ли хора или да поискам помощ от Европейския съюз?“, каза обвиненият за четворното убийство.  \r\nОт прокуратурата първоначално настояха обвиняемият Георги Иванова Георгиев да бъде настанен принудително в психиатрична болница в Ловеч, за да му бъдат направени медицински изследвания за психическото състояние, но искането на съдебния психиатър д-р Петър Малинов и служебния адвокат на обвиняемия Стоян Стоянов беше, че той трябва да бъде настанен в болницата на МВР, за да му бъде направена цялостна експертиза.  \r\nСофийски градски съд отбеляза, че обвиняемият не е бил осъждан преди. По данни на съда, след съдебна медицинска аутопсия смъртта на четиримата убити в Нови Искър е настъпила след причинени черепно мозъчни травми, масивна кръвозагуба и убийство e извършено по особено жесток начин. \r\nИрина ИВАНОВА", "date": "2019.02.20", "title": "Адв. Стоян Стоянов: Трети ден, откакто обвиняемият за четворното убийство в Нови Искър е задържан, няма данни за здравословното му състояние"}
{"url": "http://www.focus-news.net/news/2019/02/20/2625941/komisiyata-za-zashtita-ot-diskriminatsiya-vodenoto-ot-petar-kichashki-delo-sreshtu-reshenie-na-administrativen-organ-nyama-otnoshenie-kam-izpalnyavanite-ot-nego-kompetentsii-v-komisiyata.html", "text": "Воденото от Петър Кичашки, член на Комисията за защита от дискриминация, административно дело срещу решение на административен орган е висящо пред Върховен административен съд и няма отношение към изпълняваните от него компетенции в Комисията. Това съобщиха от  Комисията за защита от дискриминация . Уточнението, след като по-рано от ГЕРБ настояха президентът Румен Радев да освободи Петър Кичашки от Комисията за защита от дискриминация. В парламента народният представител от ПГ на ГЕРБ Десислава Атанасова посочи като мотив за искането това, че Кичашки „е осъден на последна инстанция за злоупотреба с лични данни“.", "date": "2019.02.20", "title": "Комисията за защита от дискриминация: Воденото от Петър Кичашки дело срещу решение на административен орган няма отношение към изпълняваните от него компетенции в Комисията"}
{"url": "http://www.focus-news.net/news/2019/02/20/2625960/blagoevgrad-obvinyaem-za-napadenie-s-nozh-s-trima-postradali-v-grada-e-predaden-na-sad.html", "text": "Окръжна прокуратура – Благоевград е внесла за разглеждане в съда обвинителен акт срещу М. С. (на 20 години) за извършен от него опит за умишлено убийство на две лица и причиняване на лека телесна повреда – престъпления по чл. 116, ал. 1, т. 4, пр. 3 и т. 11, пр. 1, вр. чл. 115, вр. чл. 18, ал. 1 и по чл. 131, ал. 1, т. 12, пр. 1, вр. чл. 130, ал. 1 от НК. Това съобщиха от пресцентъра на  Апелативна прокуратура-София . \r\nПрез нощта на 23 ноември 2017 г. обвиняемият С. посетил няколко нощни клуба в гр. Благоевград, където консумирал алкохол.  \r\nОколо 05.30 ч. сутринта, заедно с приятеля си К. П., тръгнал да се прибира, като се насочил към пиаца за таксита, в близост до комплекс Младежки дом. По същото време там се намирала група студенти. Минавайки покрай пейка на моста, обвиняемият и П. заговорили момичетата, на които това не било приятно и поискали от тях да престанат.  \r\nВ този момент младежите от студентската компания – С. Д., А. Ц. и Я. Д., се намесили като помолили обвиняемия С. и приятеля му да си тръгнат. Първоначално двамата се отдалечили, като тръгнали в посока „Мол Ларго“. След това К. П. се обадил на брат си и поискал да дойде при тях, тъй като имали проблем. Брат му се отзовал и дошъл с още един приятел.  \r\nКъм 05.50 ч. четиримата се насочили към студентите, които все още се намирали до пейката на моста. Обвиняемият държал в ръката си отворен джобен, сгъваем нож, който винаги носел със себе си, като започнал да вика: „Ще ви наръгам всичките. Ще ви заколим сега, ще ви утрепа“. Това било съпътствано с размахване на оръжието. В един момент той нанесъл удар с него в коремната област на С. Д. Пострадалият бил съборен на земята от останалите трима от компанията на обвиняемия, които започнали да го бият с ръце и крака по цялото му тяло.  \r\nПриятелят на бития студент – Я. Д., се опитал да му помогне, при което обвиняемият С. му нанесъл удар с ножа в областта на дясното бедро.  \r\nМеждувременно случващо било видяно от седящите в едно от такситата на пиацата - А. К. и И. Щ., които дошли с намерение да преустановят сбиването. Те помолили нападателите да спрат, като в този момент обвиняемият С. нанесъл удар с ножа в областта на корема на А. К.  \r\nВеднага след това компанията на обвиняемия М. С. избягала, като той изхвърлил ножа в реката. По пътя казал, че „наръгал човек и ще отиде в затвора“.  \r\nТримата пострадали били откарани до Центъра за спешна медицинска помощ в гр. Благоевград, където им била оказана такава.  \r\nНа сутринта обвиняемият М. С. бил установен от полицейски служители в дома на П., а впоследствие привлечен към наказателна отговорност.  \r\nОт заключенията на съдебномедицинските експертизи е видно, че на А. К. и С. Д. са били нанесени прободно-порезни рани, причинили постоянно общо разстройство на здравето, опасно за живота. Своевременната оперативна намеса е оказала решаващо значение за спасяването им. Я. Д. е получил порезна рана, причинила временно разстройство на здравето, неопасно за живота.  \r\nВъпреки извършените оперативно-издирвателни мероприятия ножът, ползван от обвиняемия С. като оръдие на престъплението, не е бил намерен.  \r\nПредстои съдът да насрочи разпоредително заседание по делото.", "date": "2019.02.20", "title": "Благоевград: Обвиняем за нападение с нож с трима пострадали в града е предаден на съд"}
{"url": "http://www.focus-news.net/news/2019/02/20/2625947/kaloyan-pargov-bsp-sofiya-dve-godini-chakam-analiz-na-prichinite-za-lipsata-na-shofyori-v-gradskiya-transport-no-analiz-nyama-ima-protesti.html", "text": "Увеличението на заплатите на работещите в градския транспорт с 10% няма как да компенсира недоволството им от отвратителните санитарно-битови условия на труд. Това коментира председателят на БСП - София и на групата на социалистите в СОС Калоян Паргов, съобщиха от  пресцентъра на БСП-София . \"Безспорно заплатите са много важни, но не по-малко важни са и условията на труд\", каза той. \"Дано това 10% увеличение на месечните възнаграждения да не е опит за купуване на индулгенция. Това обаче няма да промени факта, че шофьорите и ватманите в градския транспорт са принудени да използват тоалетни на крайните спирки, които са в отвратително състояние. А на последната спирка на тролей №1 на Пета градска болница около мизерната тоалетна за шофьорите и диспечерите се прескачат плъхове\", допълни Паргов.  \r\nКалоян Паргов, който е и заместник-председател на Комисията по транспорт и туризъм в СОС, отбеляза и факта, че от две години има трудности при изпълнението на транспортната задача, но управляващите не предлагат оптимизация на транспортната мрежа, факт са дублираните маршрути на места, а на други има големи интервали на движение на градския транспорт. \"Тези въпроси Комисията по транспорт и туризъм все ги отлага, замита ги под килима, коментира той. - Недостигът на водачи в градския транспорт е от години. Шофьорите продължават да напускат, все по-малко са желаещите да работят в транспортните дружества. А в Комисията по транспорт и туризъм не сме видели досега анализ защо има такова текучество и недостиг. Удобните оправдания, че в цяла Европа бил този недостиг с нищо не помагат да бъдат решени проблемите в България. Аз от години искам да видя анализ, който да покаже основните причини за това защо професията шофьор или ватман в градския транспорт на София не е атрактивна и желана? Само в заплатите ли е проблемът, условията ли са, отношението към работниците ли е? Освен това, на каква база управляващите решиха, че 10 милиона увеличение на бюджета за транспорт са достатъчни. А действително достатъчни ли са? Защо тези 10 милиона не са 20, не са 30 при положение, че очевидно има толкова сериозни проблеми в столичните транспортни дружества? Или тези 10 милиона са само за туширане на напрежението?\", запита той. \r\nКалоян Паргов е категоричен, че проблемът със санитарно-битовите условия за шофьорите е следствие от безотговорно отношение на управляващите. \"Това, което видяхме с очите си на няколко последни спирки е скандално\", коментира той. \"Уникална безотговорност е да предложиш на хора, упражняващи тежък труд, такива унизителни битови условия. Това са проблеми, които е абсурдно работниците да поставят за разрешаване. Ако решаването на въпроса с недостига на кадри изисква повече време, подобряването на санитарно-битовите условия на труд в дружествата изисква най-вече желание от страна на ръководството и не много средства. Каква е причината да са такива условията? Кой е отговорен за това?\", попита Паргов. \r\nСпоред председателя на БСП - София проблемите в Столичния градски транспорт, които принудиха водачите в градския транспорт да облекат жълтите жилетки и да протестират символично, са следствие от отказа да бъдат решавани различни въпроси във времето и натрупването им. \r\n\"Като започнем от подбора на ръководните кадри, които са избирани с конкурс, но на партиен, а не на експертен принцип, през страха на държавните органи ДАИ и Иснспекция по труда да следят какво се случва в дружествата и по този начин осъществяват \"естествено политически чадър\" до недостатъчната компетентност на управляващия екип - пример е ветровитият пост на заместник-кмета по транспорт. За последния мандат се смениха трима, а последно временно за това отговаря вездесъщият Дончо Барбалов. Отдавнашен очевиден факт е, че няма ясна стратегия за развитието на транспорта в София. Освен проблемите с дружествата, доказателство за това са и тези с трафика, с паркирането и т.н.\", каза още Паргов.", "date": "2019.02.20", "title": "Калоян Паргов, БСП-София: Две години чакам анализ на причините за липсата на шофьори в градския транспорт, но анализ няма, има протести"}
{"url": "http://www.focus-news.net/news/2019/02/20/2625961/vratsa-nadziratel-v-zatvora-v-grada-se-e-priznal-za-vinoven-za-nezakonno-darzhane-na-narkotitsi-s-tsel-razprostranenie.html", "text": "Окръжна прокуратура – Враца е постигнала споразумение със защитата на подсъдимия Д.  Ц., обвинен за извършено от него престъпление по чл. 354а, ал. 2, изр. 2, т. 3, пр. 4, вр. ал. 1, изр. 1, пр. 4 от НК. Това съобщиха от пресцентъра на  Апелативна прокуратура-София . Подсъдимият Ц. е бил привлечен към наказателна отговорност за това, че на 17 март 2017 г., на публично място - затвор в град Враца, в качеството си на длъжностно лице „надзирател“, при изпълнение на службата си, без надлежно разрешително, държал в себе си с цел разпространение високорискови наркотични вещества.  \r\nСъдът е одобрил сключеното между страните споразумение, като в съдебно заседание на Д. Ц. е било наложено наказание в размер на три години „лишаване от свобода“ с тригодишен изпитателен срок.  \r\nОпределението на съда има последиците на влязла в сила присъда.", "date": "2019.02.20", "title": "Враца: Надзирател в затвора в града се е признал за виновен за незаконно държане на наркотици с цел разпространение"}
{"url": "http://www.focus-news.net/news/2019/02/20/2625962/prezidentat-rumen-radev-shte-bade-na-ofitsialno-poseshtenie-v-konfederatsiya-shveytsariya.html", "text": "На 21 и 22 февруари 2019 г. държавният глава Румен Радев ще бъде на официално посещение в Конфедерация Швейцария по покана на федералния президент Ули Маурер. Това съобщиха от  прессекретариата на държавния глава. \r\nВъзможностите за насърчаване на търговско-икономическото и инвестиционно сътрудничество, партньорството на двете държави в сферата на образованието и науката, сътрудничеството в областта на  отбраната и сигурността, миграцията и други въпроси от дневния ред на двустранните отношения, ще бъдат сред темите, които българският държавен глава ще обсъди по време на срещите си в Берн. \r\nБългарският държавен глава ще бъде посрещнат с официална церемония от швейцарския си колега Ули Маурер във военно-въздушна база „Мейринген“. Двамата президенти ще ръководят пленарните разговори между официалните делегации на България и Швейцария, след което ще дадат съвместна пресконференция.  \r\nВъв военно-въздушна база „Мейринген“ Румен Радев и Ули Маурер ще наблюдават учение „Alpha Scramble“ - бърза реакция за излитане със самолети FA18, в случай на аларма за нарушение на въздушното пространство на страната.  \r\nВ сградата на българското посолство в Берн, президентът Румен Радев ще разговаря с наши сънародници, които живеят и работят в Швейцария. \r\nПо време на официалната визита българският държавен глава ще бъде придружаван от съпругата си Десислава Радева.", "date": "2019.02.20", "title": "Президентът Румен Радев ще бъде на официално посещение в Конфедерация Швейцария"}
{"url": "http://www.focus-news.net/news/2019/02/20/2625963/pernik-tseremoniya-po-nagrazhdavane-na-prizyorite-ot-mezhdunarodniya-festival-na-maskaradnite-igri-surva-shte-se-provede-na-22-fevruari-v-malkiya-salon-na-dvorets-na-kulturata.html", "text": "Церемония по награждаване на призьорите от ХХVІII издание на Международния фестивал на маскарадните игри „Сурва” – Перник` 2019, ще се проведе от 17.00 часа на 22 февруари в Малкия салон на Дворец на културата в Перник. Това съобщиха от пресцентъра на  Общината .", "date": "2019.02.20", "title": "Перник: Церемония по награждаване на призьорите от Международния фестивал на маскарадните игри „Сурва” ще се проведе на 22 февруари в Малкия салон на Дворец на културата"}
{"url": "http://www.focus-news.net/news/2019/02/20/2625958/kanal-5-makedoniya-propadna-planiranata-sreshta-zaev-sela.html", "text": "Пропадна планираната среща между премира и председател на управляващия в Скопие СДСМ Зоран Заев и лидера на „Алианс за албанците“ д-р Зиядин Села, на която трябваше да бъдат обсъдени възможностите за издигането на съвместен кандидат за президентските избори през април, предава македонската телевизия  „Канал 5“ . \r\nСъответното обяви Заев, като подчерта, че председателят на „Алианс за албанците“ е отменил срещата. Причината – според македонския премиер, е „бунт заради отнемането на компетентните функции в образованието на кмета на Гостивар, Арбен Таравари“. Лидерът на СДСМ подчерта: „Надяваме се, че остана място за комуникация, защото си заслужава. Работя със самото министерство, законите трябва да се прилагат, разбира се, за да се видят положителните основи на самите закони“.  \r\nТой обяви, че ще се търси решение за съвместна среща с кмета на Гостивар и министъра на образованието на Македония. Тереза Герова", "date": "2019.02.20", "title": "„Канал 5“ (Македония): Пропадна планираната среща Заев-Села"}
{"url": "http://www.focus-news.net/news/2019/02/20/2625959/shumen-na-30-godini-zatvor-be-osaden-petar-petrov-koyto-ubi-chetirima-svoi-rodnini-v-kaspichan.html", "text": "Състав на Окръжен съд – Шумен призна подсъдимият Петър Петров за виновен в това, че на 24 септември 2018 година в Каспичан умишлено е умъртвил повече от едно – четири лица - Славка Петрова, Веселин Петров, Георги Великов и Гуля Великова, по особено мъчителен начин за убитите и с особена жестокост, предаде репортер на  Радио \"Фокус\"- Шумен.  Съдът счете, че няма предумисъл като квалифициращо обстоятелство.  Присъдата ще бъде изтърпяна при първоначално строг режим. Делото се разгледа в едно съдебно заседание, по реда на съкратена процедура, по искане на страните по делото. Относно предявения граждански иск от страна на сестрата на Гуля Великова, съдът определи подсъдимият да заплати 5000 лв. за причинени неимуществени вреди. Петър Петров ще трябва да заплати и разноските по делото - над 5400 лв. Присъдата подлежи на обжалване и протест пред Апелативен съд – гр. Варна в 15-дневен срок от днес. \"Това е максималната присъда, която можеше да се получи при тази процедура\", посочи прокурор Румен Рачев.  \r\nИвелина ИВАНОВА", "date": "2019.02.20", "title": "Шумен: На 30 години затвор бе осъден Петър Петров, който уби четирима свои роднини в Каспичан"}
{"url": "http://www.focus-news.net/news/2019/02/20/2625967/ministar-nikolina-angelkova-e-na-rabotno-poseshtenie-v-sarbiya.html", "text": "Министърът на туризма Николина Ангелкова е на работно посещение в Сърбия. Това съобщиха от пресцентъра  министерството . В рамките на визитата е планирана среща със сръбския вицепремиер и министър на търговията, туризма и телекомуникациите Расим Ляич. Очаква се да бъде подписан и Меморандум за разбирателство между Министерството на туризма на Република България и Министерството на търговията, туризма и телекомуникациите на Република Сърбия в областта на туризма.  \r\nМинистър Ангелкова ще участва на 21 февруари в официалното откриване на 41-вото Международно туристическо изложение IFT в Белград, в което България се представя като страна - партньор.  \r\nВ програмата са предвидени разговори и с ръководители и представители на туристическия бизнес в западната ни съседка – от Националната туристическа организация на Сърбия, Националната търговско-промишлената палата на страната, Националната асоциация на туристическите агенции и др.", "date": "2019.02.20", "title": "Министър Николина Ангелкова е на работно посещение в Сърбия"}
{"url": "http://www.focus-news.net/news/2019/02/20/2625966/vitsepremierat-ekaterina-zaharieva-vanshnata-ni-politika-tryabva-da-ima-ikonomicheska-nasochenost.html", "text": "Вицепремиерът и министър на външните работи Екатерина Захариева прие ръководството на Асоциацията на почетните консули, съобщиха от  пресцентъра на МВнР.   \r\nНа срещата министър Захариева обсъди възможностите за съвместна работа в сферата на международните и икономически отношения на страната ни. \"Българската външна политика трябва да бъде икономически насочена. На всички заминаващи посланици казвам, че икономиката на страната ни е топ приоритет. България трябва да бъде добре. Това може да става чрез култура и туризъм, което би допринесло за развитието на българския бизнес\", подчерта външният ни министър.  \r\nЕкатерина Захариева посочи, че Министерството на външните работи усилено за подобряване на визовите услуги, за да не страда българският бизнес. \"Разширяваме визовите центрове в Русия на над 50, в Китай – на над 15, в Индия от март ще имаме изнесени визови центрове, за Виетнам са в ход преговори в момента\", посочи министърът.  \r\nЕкатерина Захариева информира ръководството на Асоциацията на почетните консули, че по инициатива на министерството през октомври ще бъде организирана среща  на всички почетни консули, представляващи България по света. Подобен форум би допринесъл  за привличане на инвестиции към България. \"Смятам, че почетните консули могат да вършат чудесна работа и го правят. Благодарна съм на много почетни консули за подпомагането на развитието на българския бизнес\", подчерта министър Захариева.", "date": "2019.02.20", "title": "Вицепремиерът Екатерина Захариева: Външната ни политика трябва да има икономическа насоченост"}
{"url": "http://www.focus-news.net/news/2019/02/20/2625952/danail-kirilov-gerb-ochakvame-nay-kasno-do-18-19-mart-narodnoto-sabranie-da-izbere-kandidatite-za-noviya-sastav-na-tsik.html", "text": "Очакваме най-късно до 18-19 март Народното събрание да избере кандидатите за новия състав на ЦИК. Това каза пред журналисти председателят на парламентарната правна комисия и народен представител от ГЕРБ Данаил Кирилов, предаде репортер на  Агенция „Фокус“ . \r\nПопитан дали може да бъде номиниран същият състав на ЦИК, какъвто е в момента, за да няма проблеми, Кирилов отговори: „По никакъв начин не искаме това да пресъздадем съставът такъв, какъвто е бил. Ще анализираме досегашната работа на номинирани от нас представители и ще направим съответно предложение“. Кирилов обясни, че мандатът на ГЕРБ в сегашния ЦИК не беше напълно усвоен. „Имахме зам.-председател, който подаде оставка, и не сме правили предложения за друг“, заяви той. \r\nКирилов посочи, че ще има 18 члена на ЦИК, които се определят съобразно парламентарно представените партии. „А другите са плюс тази квота от 18 души. Формацията на Бареков има право да излъчи такъв кандидат“, обясни народният представител. \r\nТой уточни, че се очаква най-късно около 18-19 март Народното събрание да избере кандидатите. „Но няма срок кога президентът да издаде указ за назначаване“, посочи Кирилов. \r\nЦветилена СИМЕОНОВА", "date": "2019.02.20", "title": "Данаил Кирилов, ГЕРБ: Очакваме най-късно до 18-19 март Народното събрание да избере кандидатите за новия състав на ЦИК"}
{"url": "http://www.focus-news.net/news/2019/02/20/2625965/daily-sabah-strategiya-sled-islyamska-darzhava-bez-turtsiya-e-nerealistichna.html", "text": "Стратегия след „Ислямска държава“ без Турция е нереалистична, твърди Бурханетин Дюран в статия за вестник  Daily Sabah . Агенция „Фокус“ представя превод на статия с уточнението, че публикуваните материали не отразяват позицията на редакцията . \r\nПрезидентът на САЩ Доналд Тръмп е готов да обяви победа срещу близкоизточната радикална групировка „Ислямска държава“, но военните му командири изразяват опасения, че поражението на терористите може да се окаже краткотрайно. Без необходимия натиск американското военно ръководство се страхува, че джихадистите отново ще се изправят на крака в рамките на шест месеца. Но сега Тръмп бърза да изтегли военнослужещите на САЩ от Сирия до месец април и да намери друго правителство, което да се справи с проблема с чуждестранните бойци. „Народни отряди за отбрана“  (YPG), сирийският клон на терористичната „Работническа партия на Кюрдистан“ (ПКК), който заплаши да освободи бойците на „Ислямска държава“ в отговор на изтеглянето на САЩ, сега отправя предупреждения и към  европейските съюзници на Тръмп. Групировката изисква Великобритания, Франция и Германия да приемат около 800 бойци от западните страни и да ги съдят в Европа. \r\nСмъртта на „Ислямска държава“, подобно на раждането й, е заобиколена от противоречия и въпроси без отговори. Фактът, че групировката е изправена пред неизбежно поражение, не означава, че тя няма да участва в бъдещи войни. В края на краищата, западните правителства са по-фокусирани върху съдбата на YPG и изобщо не се интересуват от социологическите фактори, включително масовата радикализация на сунитските араби, които стоят в основата на заплахата от „Ислямска държава“. Нещо повече, съюзниците на НАТО са в противоречие помежду си за реда, който ще бъде уреден след „Ислямска държава“.  \r\nТака или иначе, едно е ясно: Европа няма друг избор, освен да приеме обратно чуждестранните си бойци. От години европейските лидери се молеха всички западни бойци да загинат в бойните действия в Сирия. Въпреки това има около 4000 радикали, включително съпрузите и децата на бойците от „Ислямска държава“, с които европейците трябва да се справят без допълнително отлагане. Обединеното кралство смята, че този проблем е разрешен, като лиши джихадистите от британското им гражданство. Германия и други страни не са доволни от решението на Тръмп да „стреля в крака им“, тъй като те обмислят предизвикателството да съдят завърналите се джихадисти. Президентът на САЩ, обаче, не разполага с търпение и няма намерение да обсъжда подробно въпроса с европейските си колеги. \r\nПроблемът с чуждестранните бойци не е единствената област, в която Вашингтон очаква европейците да поемат тежестта на стратегията след „Ислямска държава“. Говорейки на конференцията за сигурност в Мюнхен, сенаторът Линдзи Греъм призова европейските лидери да насочат усилията си върху предложената зона за сигурност в северната част Сирия, за да защитят „Сирийските демократични сили“ (СДС) и да ограничат иранското влияние върху страната. \r\nДействащият министър на отбраната на САЩ Патрик Шанахан отправи същия призив миналата седмица, като настоя за създаването на сили за наблюдение на НАТО, които да бъдат разположени в Сирия. Изглежда, че американците, които не са в състояние да отговорят на проблемите на сигурността на Турция и едновременно с това да защитят YPG, по-скоро ще позволят на европейците да се справят с тежката работа. А страни като Франция, които са се отказали от обещаната подкрепа на сирийския филиал на ПКК, помагат на Вашингтон. \r\nЕвропейските правителства трябва да вземат под внимание следното: YPG няма нищо общо с въпроса за чуждестранните бойци. Идеята, че европейците ще формират международна коалиция за защита на YPG от Турция, е нереалистична. Никоя европейска сила не би могла да проведе кампания, която САЩ не биха могли. Ако Европа върви по този път, тя няма да постигне нищо и ще отчужди Турция. С други думи, Вашингтон се опитва да предаде непоносима тежест на европейците. \r\nНякои европейци, които имат романтично мнение за терористите от ПКК, може да не се притесняват много от загубата на Турция. Въпреки това страната остава ключова за европейските планове за бъдещето на Сирия и за европейския отговор на тероризма, незаконната имиграция и други въпроси. С други думи, Турция остава страж на Европа. \r\nОстава да се види как САЩ ще съгласуват стратегията си за периода след „Ислямска държава“ с турските интереси. Европа просто няма друг избор, освен да работи с Турция. Тереза Герова", "date": "2019.02.20", "title": "Daily Sabah: Стратегия след „Ислямска държава“ без Турция е нереалистична"}
{"url": "http://www.focus-news.net/news/2019/02/20/2625971/kardzhali-zapochva-pochistvane-na-grobishtnite-parkove-zeleni-ploshti-i-zemedelski-imoti-v-obshtina-ardino.html", "text": "Започва почистване на гробищните паркове, зелени площи и земеделски земи и имоти в община Ардино. Това съобщиха от оресцентъра на  Общината . Кметът Ресми Мурад е дал по време на проведена среща указания на кметовете на населените места в общината за предстоящата предпролетна кампания. Главен инспектор Калин Грудев, началник на Районна служба „Пожарна безопасност и защита на населението“-Ардино, който също е присъствал на срещата, е предупредил кметовете на населените места за опасностите от пожари в края на есенно-зимния отоплителен сезон и е препоръчал да запознаят хората по селата с общите правила за пожарна безопасност при отопление и пролетно почистване на земеделските земи и поземлените имоти.", "date": "2019.02.20", "title": "Кърджали: Започва почистване на гробищните паркове, зелени площи и земеделски имоти в община Ардино"}
{"url": "http://www.focus-news.net/news/2019/02/20/2625970/ministar-temenuzhka-petkova-razgovarya-s-ministar-parviz-shahbazov-i-sas-sapredsedatelya-na-mezhdupravitelstvenata-komisiya-inam-karimov.html", "text": "Връзката Гърция - България е една от най-важните теми на стратегическото ни енергийно партньорство с Азербайджан. Това каза министърът на енергетиката Теменужка Петкова по време на срещата със своя колега от Азербайджан Парвиз Шахбазов, съобщиха от пресцентъра на  Министерството на енергетиката . Двамата разговаряха в рамките на петото заседание на Консултативния съвет за Южния газов коридор, което се провежда в Баку.   \r\nМинистър Петкова информира своя колега за основните стъпки и напредъка по изграждането на интерконектора Гърция – България и потвърди ангажимента на българското правителство връзката да бъде пусната в експлоатация през 2020 г., коeто е в пълна синергия Трансадриатическия газопровод. Тогава се очаква България да започне да получава по 1 млрд. куб. м. газ годишно от находището Шах Дениз 2.  \r\nВъзможностите за инвестиции от страна на SOCAR в битовата газификация в България също бяха обсъдени по време на срещата. Българската страна е изпратила на SOCAR подробна информация за правната рамка, лицензионния режим и ценовата регулация в сектора на газоразпределението. Очакват се положителни резултати от проучването на българския газоразпределителен пазар, възложено от SOCAR. \r\nМинистър Шахбазов поздрави своя български колега за личния ангажимент, който е поела за изграждането на междусистемната връзка. От своя страна, Теменужка Петкова покани Парвиз Шахбазов да присъства на първата копка на съоръжението у нас. \r\nВ рамките на престоя си в Баку Теменужка Петкова разговаря и с министъра на земеделието на Република Азербайджан Инам Каримов, който е съпредседател на междуправителствената икономическа комисия между България и Азербайджан. Двете страни изразиха задоволство от задълбочаването на двустранните им отношения, за което сериозна роля има и междуправителствената комисия.", "date": "2019.02.20", "title": "Министър Теменужка Петкова разговаря с министър Парвиз Шахбазов и със съпредседателя на междуправителствената комисия Инам Каримов"}
{"url": "http://www.focus-news.net/news/2019/02/20/2625968/makfaks-makedoniya-es-i-sasht-prizovaha-albanskata-opozitsiya-da-izbyagva-nasilieto.html", "text": "Европейският съюз и САЩ призовава опозицията в Албания да избягва насилието, а депутатите й да не бойкотират парламента, предава македонската информационна агенция  „Макфакс“ . \r\nПо-рано опозиционните депутати, водени от лидера на Демократическата партия Лулзим Баша, обявиха плановете си да напуснат законодателния орган в Тирана в знак на протест срещу правителството на премиера Еди Рама. За четвъртък, 21 февруари, са обявени и нови протести в столицата.  Тереза Герова", "date": "2019.02.20", "title": "„Макфакс“ (Македония): ЕС и САЩ призоваха албанската опозиция да избягва насилието"}
{"url": "http://www.focus-news.net/news/2019/02/20/2625954/zam-okrazhniyat-prokuror-na-kyustendil-angel-bayraktarski-myarkata-zadarzhane-pod-strazha-e-edinstvata-vazmozhno-myarka-za-protsesualna-prinuda-po-sluchaya-s-ubiystvoto-na-35-godishniya-mazh.html", "text": "Мярката „задържане под стража” е единствата възможно мярка за процесуална принуда по случая с убийството на 35-годишния мъж. Това каза пред журналисти зам. окръжният прокурор на Кюстендил Ангел Байрактарски, предаде репортер на  Радио „Фокус” – Кюстендил . По думите на прокурора всички установени от закона предпоставки за налагане на тази най-тежка мярка за процесуална принуда са налице. Събраните доказателства сочат наличие на основателно предположение за това, че обвиняемият е извършил престъплението в което е обвинен, а то е изключително тежко. По думите на прокурор Байрактарски до момента задържаният, макар и с едно изречение, е признал вината си.  \r\nПрокурорът не пожела да коментира дали видеозаписите категорично сочат кой е убиецът. „Извън ролята ми като прокурор по това дело, нека се замислим за това как живеем, как се отнасяме с нашите деца. Да бъдем така добри да ги насочим към книгите, към библиотеките, съм спортните зали и стадионите, а не към долнопробни кръчми. Има много над което да се замислим като хора, като общество, да не се дели на цигани и българи – излишно е”, каза Ангел Байрактарски. \r\nВенцеслав ИЛЧЕВ", "date": "2019.02.20", "title": "Зам. окръжният прокурор на Кюстендил Ангел Байрактарски: Мярката „задържане под стража” е единствата възможно мярка за процесуална принуда по случая с убийството на 35-годишния мъж"}
{"url": "http://www.focus-news.net/news/2019/02/20/2625974/plovdiv-tyalo-na-mazh-e-otkrito-v-reka-maritsa.html", "text": "Тяло на мъж е открито в река Марица. Това съобщи за  Радио „Фокус“- Пловдив  говорителят на ОДМВР-Пловдив. Сигналът е получен след 17.00 часа на тел. 112. Трупът е забелязан в коритото на река Марица, зад бензиностанция на бул. „Марица“. Водолази от пожарната са предприели действия за изваждане на тялото. На място са и служители от Четвърто РУ на полицията. \r\nЦветана ТОНЧЕВА", "date": "2019.02.20", "title": "Пловдив: Тяло на мъж е открито в река Марица"}
{"url": "http://www.focus-news.net/news/2019/02/20/2625975/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от + 6 ° до + 19°. \r\nВремето над страната е ясно. \r\nСлаб вятър духа в област Силистра, Разград, Шумен, Търговище, Смолян, Габрово, Ямбол, Ловеч, София, Видин, Монтана, Варна, Пловдив и Добрич. \r\nПътните настилки са предимно сухи, по усойните и планински райони частично заледени, обработени и проходими при зимни условия. Състояние на магистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 21.02.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 24.02.2019 г. \r\nОПУ Перник: \r\nДвижението в тунел „Големо Бучино\" от км 14+680 до км 15+160 в дясната тръба (посока София – Перник) се осъществява само в изпреварващата лента от 9,30 часа до 12,30 часа и в лявата тръба (посока Перник – София) се осъществява само в изпреварващата лента от 13,30 часа до 15,30 часа поради текущ ремонт на системата за видео наблюдение на тунела. Частичното отбиване на движението за светлата част на денонощието важи за периода от 09:30 до 15:30 часа на 21.02.2019 г. Участъкът е сигнализиран с пътни знаци съгласно въведен ВОБД. Срок до 21.02.2019 г Въведени ограничение по основните пътните направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - отворен за всички МПС;  \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\nДвижението по Дунав мост при км 0+080 се осъществява в едната лента поради частичен ремонт на асфалтовата настилка. Участъкът е сигнализиран. Въведено е ограничение на скоростта до 40 км/ч. Срок  до 16.00ч. на 25.02.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението по път Луковит – Ябланица от км 156+900 до км 156+500 в района на пътен възел Коритна се осъществява с повишено внимание поради монтаж на пътни знаци. Срок до 22.02.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. Състояние на републиканската пътна мрежа:   \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път  ІІ-11 с. Орсоя - гр. Лом се осъществява в една лента, поради  рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента на участъци поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817 и 815: Движението по път с. Боровци – кръстовище с път ІІІ-102 се осъществява в една лента поради рязане на храсти. Движението се регулира от сигналисти. Срок до 25.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Движението за всички МПС по път ІІІ-861 от км 31+040 (граница с Област Пловдив) до км 40+833 (разклон за Национална астрономическа обсерватория) е ограничено поради паднали и падащи множество дървета. Срок до 22.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-17: Движението по директна пътна връзка \"Ботевград - София\" /път II-17 - АМ \"Хемус\"/ се осъществява в една лента поради ремонтни дейности по пътната настилка. Движението се извършва в съседната лента. Срок: от 09:00 до 17:00 часа на 21.02.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.20", "title": "Актуална пътна обстановка"}
{"url": "http://www.focus-news.net/news/2019/02/20/2625972/parlamentarnata-pravna-komisiya-odobri-pravilata-za-izbor-na-nov-sastav-na-tsik-obzor.html", "text": "Парламентарната правна комисия прие Проект на процедурни правила за условията и реда за предлагане на кандидати за членове на Централната избирателна комисия (ЦИК), представянето и публичното оповестяване на документите, изслушването на кандидатите и избор на председател, заместник председатели и секретар. Промените дойдоха два дни, след като от ГЕРБ обявиха, че ще задействат процедура за нова избирателна комисия. По закон в края на март изтича мандатът на сегашния състав на ЦИК и въпреки че Изборният кодекс предвижда възможност за удължаване на мандата, от БСП настояха за избор на нов състав. Народните представители от левицата обаче не присъстваха на заседанието на Комисията по правни въпроси. \r\nКрайният вариант на процедурни правила беше представен от председателя на комисията и народен представител от ГЕРБ Данаил Кирилов. Неправителствените организации и парламентът (народни представители, парламентарни групи и коалиции) ще могат да предлагат членове на ЦИК, които ще бъдат изпратени на президента на Република България. Срокът за предложения от НПО ще бъде 12-дневен, а от парламента – 14 дни. Представителите на партии, които не са в Народното събрание, но имат избран представител в Европейския парламент, също ще могат да заявят участие. След като документите на кандидатите бъдат публикувани на сайта на Народното събрание, в срок не по-малък от 7 дни ще се проведе изслушването им на заседание на правната комисия, което ще се излъчва на живо. Освен всички други документи, кандидатите да изготвят и концепция, в която да представят виждането си за ЦИК. Председателят, зам.-председателите и секретарят на Комисията ще се предлагат от парламентарно представените партии и коалиции в двудневен срок. За избран се смята кандидатът, получил повече от половината от гласовете на присъстващите народни представители. \r\nПроектопрограмата на Народното събрание предвижда процедурните правила за избор на ЦИК да бъдат гласувани на пленарното заседание на 21 февруари. Очаква се мандатът на новия състав на Комисията да започне на 21 март 2019 г.  \r\n„Очакваме най-късно до 18-19 март Народното събрание на избере кандидатите за новия състав на ЦИК. Но няма срок докога президентът да издаде указ за назначаване“, посочи Данаил Кирилов. Той обясни, че ще има 18 члена на ЦИК, които се разпределят пропорционално между парламентарно представените партии. „А другите са плюс тази квота от 18 души. Формацията на Николай Бареков има право да излъчи такъв кандидат“, посочи Кирилов. Попитан дали може да бъде номиниран същият състав на ЦИК, какъвто е в момента, за да няма проблеми, Кирилов отговори: „По никакъв начин не искаме да пресъздадем съставът такъв, какъвто е бил. Ще анализираме досегашната работа на номинирани от нас представители и ще направим съответно предложение“.  \r\nЦветилена СИМЕОНОВА", "date": "2019.02.20", "title": "Парламентарната правна комисия одобри правилата за избор на нов състав на ЦИК (ОБЗОР)"}
{"url": "http://www.focus-news.net/news/2019/02/20/2625964/v-obedineni-patrioti-ne-sa-vodeni-razgovori-za-savmestno-yavyavane-na-evroizborite-obzor.html", "text": "Трите партии от коалицията „Обединени патриоти“ не са водили разговори за съвместно явяване на евроизборите. Темата коментираха двама от тримата лидери в кулоарите на Народното събрание. Председателят на „Атака“ Волен Сидеров заяви, че дори и партиите от малката коалиция да се явят отделно на евроизборите, това няма да се отрази на довършването на управленския мандат. „Няколко месеца наред настоявах за отговор, за някакво решение как ще се явяваме на евроизборите. След това се отказах, защото колегите ми някак си отбиваха този въпрос – имало време, трябвало да помислят, и се отказах да питам, защото излизаше, че „много ми е зор“. А не ми е зор. Даже в момента този въпрос не ми е основен“, заяви той. Сидеров посочи, че не може да се каже предварително дали ако трите партии се явят отделно на евроизборите, ще ги загубят. „Но е възможен и такъв вариант. Аз не мога насила да събера трите партии. Ако номинацията на Валери Симеонов от НФСБ и на Ангел Джамбазки от ВМРО е някакъв косвен знак, че искат да се явяват самостоятелно, то е добре да си го кажем ясно, културно и цивилизовано“, коментира лидерът на „Атака“ и обясни, че партията е готова за всякакви варианти. Сидеров уточни, че все още не знае дали би приел да оглави листата на партията.  \r\nЛидерът на НФСБ Валери Симеонов обяви, че партията действа за самостоятелно явяване на евроизборите. Попитан дали „Атака“ и ВМРО знаят за това, той заяви, че ако следят новинарските емисии, със сигурност ще знаят. „С оглед на взаимоотношенията в коалицията „Обединени патриоти“, съвсем естествено е НФСБ да предприема необходимите действия за подготовка на самостоятелно явяване на европейските избори. Това не е окончателно решение, защото не съм лидер на еднолична партия. Решенията в НФСБ се вземат от Политическия съвет, както е записано в Устава. Няма как Уставът да бъде заобиколен“, посочи Валери Симеонов. „Казвам го открито. Не го крием и не извършваме задкулисни договорености. Не подхвърляме на медиите, че ще вкараме 3-4 депутати общо с разни консервативни псевдосубекти, нито пък водим подготвителна кампания за издигане на наш кандидат още от миналата година, без да уведомяваме партньорите си“, коментира той. Симеонов посочи още, че според него „Атака“ и ВМРО също се подготвят самостоятелно за евроизборите. \r\nДен по-рано лидерът на ВМРО Красимир Каракачанов посочи, че за него най-добрият вариант е „Обединени патриоти“ да се явят заедно. „Ако някоя от партиите реши да участва самостоятелно или в коалиция с някой друг, това е нейно право. Това не отнема ангажимента и на трите партии в коалицията към програмата за управление на правителството, мнозинството в парламента и подкрепата към правителството“, заяви той. Каракачанов предложи вътрешни избори да определят местата в листата на „Обединени патриоти“ за евровота.  \r\nЦветилена СИМЕОНОВА", "date": "2019.02.20", "title": "В „Обединени патриоти“ не са водени разговори за съвместно явяване на евроизборите (ОБЗОР)"}
{"url": "http://www.focus-news.net/news/2019/02/20/2625977/sport-despodov-s-parvi-mach-kato-titulyar-v-nedelya.html", "text": "Кирил Десподов вече изигра два мача в италианската Серия „А“, влизайки като резерва срещу Милан и Парма. Включването му срещу дуковете в Сардиния се оказа печелившо, тъй като Каляри успя да обърне резултата от 0:1 до 2:1. По този начин отборът на бившия нападател на ЦСКА се отдалечи от зоната на изпадащите. Успехът бе първи за Каляри през 2019-а. Сега предстои гостуване на Сампдория в Генуа в неделя от 13:30 часа българско време. Почти сигурно изглежда включването на Кирил като титуляр, тъй като един от нападателите получи червен картон срещу Парма през миналия уикенд. Става дума за Жоао Педро, който ще бъде наказан за визитата на \"Луиджи Ферарис\". На неговото място в схемата 4-3-1-2 ще стартира Десподов, прогнозира „Гадзета дело спорт\". Той ще си партнира с местния любимец Паволети, който вкара двата гола за обрата срещу Парма. Надеждите на Каляри са да запази елитния си статут. В момента отборът се намира на 14-о място, на 6 точки пред първия изпадащ Болоня. В неделя сардинци ще опитат да прекъснат серията си от 4 поредни загуби на чужд терен, а след мача със Самп им предстои домакинство на Интер.", "date": "2019.02.20", "title": "Спорт: Десподов с първи мач като титуляр в неделя"}
{"url": "http://www.focus-news.net/news/2019/02/20/2625969/stotitsi-apteki-v-stranata-ostanaha-zatvoreni-v-znak-na-protest-sreshtu-lekarstvenata-politika-na-darzhavata-obzor.html", "text": "Стотици аптеки в страната в сряда останаха затворени с магистър-фармацевтите на работното си място в знак на протест срещу лекарствената политика на държавата. В протеста, организиран от Националната аптечна камара, се включиха повече от 700 обекта. Протестът се проведе близо две седмици, след като здравният министър Кирил Ананиев увери, че няма да има затворена аптека заради системата за верификация на лекарства. В началото на месеца той обясни, че системата, чиято основна цел е борбата с нелегалната търговия на лекарства, започва да функционира на територията на ЕС от 9 февруари 2019 г., като в България въвеждането ѝ ще се случи плавно и ще отнеме минимум 6 месеца. Тогава той бе категоричен, че няма да има затворени аптеки, а българските граждани трябва да са спокойни, че ще могат да открият в аптечната мрежа необходимите лекарствени продукти. Здравният министър уточни, че от общо 3600 аптеки в страната, 2400 имат договор с Националната здравноосигурителна каса и работят с компютри и специализиран софтуер. По думите му тези търговци на дребно трябва единствено да закупят четец, чиято стойност е между 180 и 200 лв. и еднократно да заплатят сумата от 50 лв. за свързване със системата. За да работят останалите 1200 аптеки и за да следят складовите си наличности, също трябва да си закупят единствено четец. Здравният министър тогава заяви, че според него случаите, при които аптеки функционират без интернет и компютър са единични, като ако има такива, те трябва да заплатят между 1500 и 2000 лв. еднократно за въвеждане на системата за верификация, но отбеляза, че магистър-фармацевтите са уведомени за новия регламент от 2016 г. и сумата не е непосилна.  \r\nВ деня на протеста на фармацевтите председателят на Националната аптечна камара Антон Вълев обясни, че недоволството не е срещу верификацията на лекарствата, а за това да има цялостност и пълнота във въвеждането на електронно здравеопазване. Той посочи, че фармацевтите не искат на всеки няколко месеца да се приемат системи на парче, които да се плащат от аптеките, а да има държавно планиране и да се търси европейско финансиране и държавно подпомагане. От Аптечната камара отправят редица искания към управляващите, сред които приемане на национална лекарствена политика и недопускане на корпоративни интереси в сектора, интегриране на Европейските системи за верификация на лекарствата и за следене на наличностите в Националната система за електронна рецепта. Фармацевтите настояват още за осигуряване на равен достъп на всички български граждани до аптечни услуги и фармацевтични грижи, както и за планиране и създаване на реални финансови инструменти, които да подпомогнат аптеките при внедряването на електронните системи.  \r\nЗдравният министър Кирил Ананиев коментира, че не разбира протеста на фармацевтите. По думите му няма как да им се предостави ресурс за въвеждането на системата за верификация при лекарствата, защото това ще се третира като държавна помощ. „Аз не мога да разбера за какво е този протест. Първо това е европейска директива, имахме достатъчно дълъг период на обучение - от 3 600 аптеки над 2 100 имат нови регистрации, близо по 10 аптеки на ден. Не виждам някакъв проблем. До колкото знам никъде в ЕС няма протест, какъвто се създава при нас“, посочи той. „Ние дадохме не по-малко от 6-месечен период от време, за да може всяка аптека да се включи и да изпълни всички изисквания, които са изключително ясни“, отбеляза Ананиев. „Аз чух, че държавата не е знаела, какво да прави. Това за мен е неразбираемо. Имаме ясна програма и ясни изисквания, критерии, методология и с всеки изминал ден се увеличава броят на аптеките, които влизат в нашата система на верификация“, уточни той. „Всички аптеки, които имат договор с НЗОК, имат своите компютри и програми, те са готови и включени в системата на верификация. Тези, които са далеч по-малко от тези 700, за които се говори в момента, ние не можем да им предоставим ресурс, защото това ще се третира за държавна помощ“, допълни здравният министър. \r\nИзпълнителното бюро на БСП проведе среща с представители на Националната аптечна камара по искане на фармацевтите. След срещата от партията дадоха пресконференция, на която обвиниха ГЕРБ, че заради некадърност са създали пълен хаос в мрежата на аптеките. Лидерът на левицата заяви, че за да няма спекулации и фалшиви новини, че БСП яхва протестите, всички решения и действия ще се базират на споразумение за сътрудничество между партията и Националната аптечна камара. БСП и Националната аптечна камара настояват аптечната мрежа да бъде държавна политика, както и въвеждането на единни държавни цени на лекарствата. Корнелия Нинова съобщи, че един от проблемите на фармацевтите е, че ги карат да вкарват едновременно четири софтуерни системи. Освен това те се притесняват, че НАП иска да вижда цялата им база данни и са поставили въпроса дали Агенцията има право на достъп до пациентска информация и теглят ли се данни на пациенти. Лидерът на левицата добави, че от камарата търсят подкрепа, защото аптеките не могат да си позволят разходите за верификация на лекарствата. Фармацевтите отбелязват, че става въпрос за европейски регламент, но финансовият ангажимент по поддръжката на цялата система трябва да е на производителите на лекарства. Нинова бе категорична, че управляващите убиват малкия и среден бизнес, защото малките аптеки ще затворят. По думите ѝ се спестяват разходите на производителите на лекарства, които са едни от най-богатите не само у нас, но и по света, и ги прехвърлят на малкия и среден бизнес. „Отново виждаме политика в подкрепа на олигарсите и на големите“, коментира още лидерът на социалистите. Тя заяви, че най-страшното е, че хората в много населени места ще останат без достъп до лекарства, а за някои от тях те са животоспасяващи, но за съжаление  няма никаква чуваемост за проблемите на хората от страна на управляващите. Корнелия Нинова каза още, че БСП и фармацевтите са се обединили в мнението, че трябва да се удължи срокът, за да се въведат тези мерки в аптеките. Тя добави, че по информация на камарата тези мерки не са започнали още в редица европейски държави, а други даже не са подписали споразумението за присъединяване към регламента. Народният представител от ПГ на „БСП за България“ проф. Георги Михайлов коментира, че държавата възприема аптеките като институции, които са срещу нея и са длъжни да се съобразяват с нейните наредби. Той отбеляза, че има аптеки, които обслужват радиус повече от 60 км и тяхното затваряне представлява сериозна опасност за снабдяването с лекарства на всички граждани в този регион. „Не трябва да съществува т.нар. лекарствен туризъм, който не е само на територията на страната, а и извън нея“, отбеляза народният представител.", "date": "2019.02.20", "title": "Стотици аптеки в страната останаха затворени в знак на протест срещу лекарствената политика на държавата (ОБЗОР)"}
{"url": "http://www.focus-news.net/news/2019/02/20/2625980/aktsenti-v-sutreshniya-blok-dobro-utro-balgariya-na-radio-fokus-za-21-fevruari.html", "text": "Над 30 са регистрираните случаи на заболели от морбили, някой от тях вече са изписани. Какви са първите симптоми, какво трябва да знаем за заболяването, как то ще се ограничи, ще ни информира проф. Тодор Кантарджиев, директорът на Националния център по заразни и паразитни болести. Какво се случва в НС след като БСП напусна и въпреки нови промени в Изборния кодекс отказа да се върне, стегнаха ли редиците ГЕРБ и ОП след оказания натиск, евроизборите разцепиха ли малката коалиция? Обезсмисли ли се натискът на БСП с напускането на НС, след като се събра кворум? Очаквайте в сутрешния блок „Добро утро, България“ на  Радио „Фокус“  коментара на социологът Кънчо Стойчев. Омбудсманът Мая Маноловa беше на посещение в Добрич по покана на кмета, каква беше целта на посещението, какви са очакванията от  местния обществен защитник, както и за важните проекти, които се реализират в общината, ще разговаряме с кмета Йордан Йорданов. Първа екскурзоводска конференция организират по повод днешния Международен ден на екскурзовода, от Съюза на екскурзоводите във Варна. Повече по темата ще научим от репортера ни във Варна Диана Стоева. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.02.20", "title": "Акценти в сутрешния блок „Добро утро, България“ на Радио „Фокус“ за 21 февруари"}
{"url": "http://www.focus-news.net/news/2019/02/20/2625979/prokurorskata-kolegiya-na-visshiya-sadeben-savet-osvobodi-voenen-sledovatel-zaradi-bukmeykarska-deynost.html", "text": "Прокурорската колегия на Висшия съдебен съвет (ВСС) освободи майор Георги Атанасов Петров от заеманата длъжност „военен следовател“ във Военно-окръжна прокуратура – София, считано от датата на вземане на решението. Военният следовател е освободен, заради осъществявана от него възмездна букмейкърска дейност, несъвместима със заеманата длъжност в орган на съдебната власт. Това съобщиха от пресцентъра на  ВСС . \r\nВ предложението от главния прокурор на Република България за освобождаване на майор Петров от заемана длъжност е посочено, че при извършена проверка от Военно-апелативна прокуратура е установено, че след успешно завършено обучение за букмейкър, организирано от „ЕВРОБЕТ“ ООД, след 27.04.2018 г. и към настоящия момент майор Георги Петров работи и като букмейкър – титуляр по договор за възлагане и извършване на букмейкърска дейност и споразумение за ползване на терминал в букмейкърски пункт на „ЕВРОБЕТ“ ООД, считано от 18.05.2018 г., а като упълномощено лице и в букмейкърски пунктове, считано от 11.05.2018 г. и от 27.04.2018 г.", "date": "2019.02.20", "title": "Прокурорската колегия на Висшия съдебен съвет освободи военен следовател заради букмейкърска дейност"}
{"url": "http://www.focus-news.net/news/2019/02/20/2625982/pregled-na-mezhdunarodnite-novini-do-18-chasa-agentsiya-fokus.html", "text": "НАТО осъди като „неприемливи\" заплахите на държавния глава на Руската федерация Владимир Путин за разполагане на нови ракети срещу западните държави, след като Договорът за ракети със среден и малък обсег (ДРСМО) се разпадна, предава  AFP . \r\nРуският лидер  направи войнствения коментар в обръщение към нацията, предупреждавайки Вашингтон за възможността от разполагането на нови ракети в Европа след разпадането на ДРСМО. Путин подчерта, че Москва ще създаде свои собствени центрове за „вземане на решения за оръжие\". \r\n„Руските изявления, насочени към заплашване на съюзниците, са неприемливи. Призоваваме Русия да се съсредоточи върху връщане към спазването на ДРСМО\", се казва в изявление на заместник-говорителя на НАТО Пиер Казале. \r\n„НАТО е отбранителен съюз, който е готов да защитава всички членове срещу всякаква заплаха. Не искаме нова надпревара във въоръженията, съюзниците многократно призоваха Русия да унищожи своите ракети със среден обсег\". \r\nСАЩ обявиха по-рано този месец, че се оттегля от ДРСМО, заради нарушения от страна на Русия, като е въвела на въоръжение нова ракетна система. Москва настоява, че системата е в съответствие с ДРСМО.  \r\nПрез последните седмици генералният секретар на НАТО Йенс Столтенберг увери няколко пъти, че Алиансът няма да разположи нови ядрени оръжия в отговор на руските ракети.\t \r\n***  Пропадна планираната среща между премира и председател на управляващия в Скопие СДСМ Зоран Заев и лидера на „Алианс за албанците“ д-р Зиядин Села, на която трябваше да бъдат обсъдени възможностите за издигането на съвместен кандидат за президентските избори през април, предава македонската телевизия  „Канал 5“ . \r\nСъответното обяви Заев, като подчерта, че председателят на „Алианс за албанците“ е отменил срещата. Причината – според македонския премиер, е „бунт заради отнемането на компетентните функции в образованието на кмета на Гостивар, Арбен Таравари“. Лидерът на СДСМ подчерта: „Надяваме се, че остана място за комуникация, защото си заслужава. Работя със самото министерство, законите трябва да се прилагат, разбира се, за да се видят положителните основи на самите закони“.  \r\nТой обяви, че ще се търси решение за съвместна среща с кмета на Гостивар и министъра на образованието на Македония. \r\n***  На конференцията в Хага бе обсъден въпросът за здравословното състояние на осъдения за военни престъпления Ратко Младич, началник-щаб на армията на Република Сръбска по време на войната в Босна през 1992–1995 г., съобщава електронното издание на македонския вестник  „Вечер“ . \r\nМладич се оплаква от медицинското обслужване, което получава, и настоява да му бъде издадено разрешение да посещава гробовете на близките си. На конференцията той предупреди, че „часовникът ми тиктака“ и подчерта, че не разбира констатациите на лекарите, които твърдят, че състоянието му е стабилно, но същевременно определят като рисковано излизането му на разходка.  \r\n„Казват, че не мога да ходя на разходка и съм съгласен, но защо тогава казват, че съм добре? Това ме обърква“, заяви Младич, като същевременно отправи молба да му бъе позволено да посети гробовете на дъщеря си, майка си и брат си. \r\n„Часовникът тиктака. Искам да ги почета, както трябва“, заяви Младич, след което конференцията продължи при закрити врати.  \r\nМладич бе осъден на доживотен затвор от Международния наказателен трибунал за бивша Югославия, припомня изданието. \r\n***  Специалният пратеник на Северна Корея за САЩ Ким Хьок Хол пристигна в Ханой за подготовката на срещата на върха между Ким Чен-ун и Доналд Тръмп, потвърди репортер на  AFP  и източник на агенцията. \r\nДипломатът на Пхенян е забелязан да влиза в правителствена сграда, където вече са били други севернокорейски дипломати, пристигнали за подготовка на срещата на върха следващата седмица. \r\nКим Хьок Хол пристига в столицата на Виетнам от Пекин, където прекара една нощ на път от Северна Корея. \r\nВтората среща на високо равнище между лидерите на САЩ и Северна Корея ще се проведе на 27-28 февруари, припомня агенцията. \r\n***  Ново проучване на общественото мнение в Гърция показва, че управляващата СИРИЗА изостава от основната опозиционна партия „Нова демокрация“ с 14,5%, съобщава електронното издание на водещия атински ежедневник  Kathimerini . \r\nРезултатите от анкетата, проведена в периода от 1 до 14 февруари, показва, че 39% от респондентите биха гласували за консервативната опозиция, водена от Кириакос Мицотакис, докато управляващата партия на Алексис Ципрас може да разчита на подкрепата на 24.5% от избирателите в южната ни съседка.  \r\nЦентристкото „Движение за промяна“ събира 8,5%, а радикално дясната „Златна зора“ – 7,5%. Комунистическата партия на Гърция има 6,5%, а националистическата „Решение за Гърция“ – три процента.  \r\n„Съюз на центристите“, „То Потами“ („Реката“) и „Независими гърци“ ще излязат от парламента при следващите избори, сочат данните от проучването. \r\n***  Планираната за 20 февруари визита на министър-председателя на Израел Бенямин Нетаняху в Москва е отложена, съобщава вестник  The Jerusalem Post . \r\nНетаняху трябваше да проведе среща с държавния глава на Руската федерация Владимир Путин, в рамките на която да бъде обсъдена ситуацията в Сирия. От пресслужбата му обаче обявиха, че пътуването няма да се състои. Причини за отлагането й не бяха приведени, но според информация в медиите решението е взето във връзка с вътрешнополитическата ситуация в Израел.  \r\nУточнява се, че отлагането на визитата е съгласувано от двете страни. Очаква се в четвъртък, 21 февруари, Нетаняху и Путин да проведат телефонен разговор. Нова дата за посещение ще бъде определена в следващите дни. \r\nПоследната среща между руския президент и премиера на Израел се състоя в кулоарите на 100-годишнината от отбелязването на края на Първата световна война, което се състоя през ноември миналата година в Париж. \r\n***", "date": "2019.02.20", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/02/20/2625981/dots-yuriy-prodanov-dvete-imigrantski-valni-v-shumen-prez-xix-i-xx-vek-ot-zapad-i-iztok-sa-moshten-tlasak-kulturen-i-povedencheski-primer-i-evropeyski-obrazets-za-shumentsi.html", "text": "Двете имигрантски вълни в Шумен през XIX и XX век – от запад и изток – са мощен тласък, културен и поведенчески пример и европейски образец за шуменци. Това каза за предаването „Съкровищницата на тайните“ на  Радио „Фокус“  доц. Юрий Проданов – ръководител на катедра „Журналистика и масови комуникации” в Шуменския университет „Епископ Константин Преславски“, журналист, издател и общественик. Той уточни, че първата вълна идва в града в средата на XIX век, когато в Европа избухват неуспешните национални въстания на унгарци, поляци, чехи и италианци в рамките на Австрийската империя. „През 1848 година тези хора решават да потърсят спасение в естествения противник на Австрийската империя – Турската империя. От съображения за сигурност са насочени към големия гарнизон в Шумен. Можете ли да си представите в един 20-хиляден град да дойдат 2 хиляди чужденци? Идването на поляците и унгарците в Шумен е един изключително мощен тласък във всяко отношение – културен и поведенчески пример. Нашите съграждани тогава са можели да виждат тези хора европейски облечени, с европейско поведение по улиците, нямащо нищо общо с бита на Източната Османска империя. Има изключително любопитни факти от това време“, разказа доц. Юрий Проданов. Според него тази първа западна имигрантска вълна дава огромен шанс на Шумен да стане градът, който познаваме днес. Що се отнася до втората вълна от изток, припомни още той, тя също има своето голямо влияние върху шуменци, но близо век по-късно. „В началото на XX век след Първата световна война, когато в Русия избухва Октомврийската революция и започва Гражданската война, големи части от т.нар. Бяла армия започват да търсят спасение, най-често през Черно море или през източните граници на Русия. Така в Шумен в началото на 20-те години се появяват близо 2 000 руски имигранти – елитът на Русия: графове, професори от университети заедно с техните съпруги“, коментира доц. Проданов. Той разказа и за интересни артефакти, които е имал възможността да види с очите си и да се докосне до тях, останали като наследство от тези две имигрантски вълни. „В едно от семействата, които имам удоволствието да познавам, се пази много скъп златен часовник с изключително качество на изработка. Върху единия от капаците му пише, че този часовник е личен подарък за руски офицер, командир на брониран влак, от императрицата на Русия. А има и нещо още по-интересно – духовно завещание, написано от руския благородник Пьотр Таранов – Белозеров, към неговата съпруга и неговия син. Най-интересното беше, че в епохата на интернет аз тръгнах по следите на това завещание и така стигнах до потомците на неговия брат, а те се оказаха изключителни хора. Човекът, който открих – Андрей Таранов – е един от най-големите руски архитекти, дълги години главен архитект на Москва, а неговите родители също са архитекти, създатели на руския Метрополитен – московското метро“, разказа още доц. Проданов.  \r\nАнна АНГЕЛОВА", "date": "2019.02.20", "title": "Доц. Юрий Проданов: Двете имигрантски вълни в Шумен през XIX и XX век – от запад и изток – са мощен тласък, културен и поведенчески пример и европейски образец за шуменци"}
{"url": "http://www.focus-news.net/news/2019/02/20/2625976/afp-nato-osadi-nepriemlivite-zaplahi-na-vladimir-putin.html", "text": "НАТО осъди като „неприемливи\" заплахите на държавния глава на Руската федерация Владимир Путин за разполагане на нови ракети срещу западните държави, след като Договорът за ракети със среден и малък обсег (ДРСМО) се разпадна, предава  AFP . \r\nРуският лидер  направи войнствения коментар в обръщение към нацията, предупреждавайки Вашингтон за възможността от разполагането на нови ракети в Европа след разпадането на ДРСМО. Путин подчерта, че Москва ще създаде свои собствени центрове за „вземане на решения за оръжие\". \r\n„Руските изявления, насочени към заплашване на съюзниците, са неприемливи. Призоваваме Русия да се съсредоточи върху връщане към спазването на ДРСМО\", се казва в изявление на заместник-говорителя на НАТО Пиер Казале. \r\n„НАТО е отбранителен съюз, който е готов да защитава всички членове срещу всякаква заплаха. Не искаме нова надпревара във въоръженията, съюзниците многократно призоваха Русия да унищожи своите ракети със среден обсег\". \r\nСАЩ обявиха по-рано този месец, че се оттегля от ДРСМО, заради нарушения от страна на Русия, като е въвела на въоръжение нова ракетна система. Москва настоява, че системата е в съответствие с ДРСМО.  \r\nПрез последните седмици генералният секретар на НАТО Йенс Столтенберг увери няколко пъти, че Алиансът няма да разположи нови ядрени оръжия в отговор на руските ракети.\t . Тереза Герова", "date": "2019.02.20", "title": "AFP: НАТО осъди „неприемливите\" заплахи на Владимир Путин"}
{"url": "http://www.focus-news.net/news/2019/02/20/2625984/smolyan-obshtinskiyat-savet-shte-provede-zasedanie-na-28-fevruari.html", "text": "Общински съвет – Смолян ще проведе заседание от 13.00 часа на 28 февруари в Сесийната зала на Общината. Това съобщиха от  Община Смолян . В дневния ред са включени общо 54 докладни записки. Сред тях са предложения за избор на управители на „Ученическо и столово хранене“ ЕООД и „Смолян-автотранспорт“ ЕООД и за сключване на договор за управление на дружествата. Общинските съветници ще гласуват и определяне пасищата, мерите и ливадите от общинския поземлен фонд на Община Смолян, разположени във всички населени места на територията на община Смолян, за общо и индивидуално ползване на основание чл. 37и, ал. 3 от Закона за собствеността и ползването на земеделските земи. Общинският съвет ще обсъди и Годишния план за ползване на дървесина, добив и ползване на дървесина от горски територии, собственост на Община Смолян, съгласно Наредбата за условията и реда за възлагане изпълнението на дейности в горските територии – държавна и общинска собственост, и за ползването на дървесина и не дървесни горски продукти (Наредбата за възлагане в горски територии).", "date": "2019.02.20", "title": "Смолян: Общинският съвет ще проведе заседание на 28 февруари"}
{"url": "http://www.focus-news.net/news/2019/02/20/2625985/ea-daily-razshiryavaneto-na-nato-i-geroizatsiyata-na-natsizma-sa-dvete-osnovni-zaplahi-za-balkanite-tvardi-srabskiyat-poslanik-v-rusiya.html", "text": "Разширяването на НАТО и героизацията на нацизма са двете основни заплахи за Балканите. Това заяви посланикът на Сърбия в Руската федерация Славенко Терзич в рамките на конференция в Москва, организирана в памет на бившия постоянен представител на Русия при ООН Виталий Чуркин, предава информационната агенция  EA Daily . \r\nВ речта си Терзич обърна внимание на няколко процеса, пред които са изправени балканските нации, включително сръбската. \r\n„Това е разширяването на НАТО на Балканите“, подчерта сръбският дипломат, като същевременно определи като проблемно и „пренаписването на историята и героизацията на нацизма“.  \r\n„Това се вижда на Балканите – в Хърватия, в Косово, в Албания, където където нацистки привърженици и дори лидери станаха герои и примери за младите хора\", предупреди Терзич.  \r\nВ тази връзка министърът на външните работи на Руската федерация Сергей Лавров констатира, че „Западът преследва една арогантна линия за всмукване на този регион в НАТО, независимо от волята на народите на засегнатите страни, нито от историята, нито от елементарната дипломатическа коректност\". \r\nПо-рано Лавров даде интервю за сръбския вестник  Telegraf , в което заяви, че Западът се опитва да приложи друг антируски сценарий, оказвайки натиск върху страните от Балканския полуостров, като изисква от страните от региона „да направят избор: или с Москва, или с Вашингтон и Брюксел\", припомня агенцията. Тереза Герова", "date": "2019.02.20", "title": "EA Daily: Разширяването на НАТО и героизацията на нацизма са двете основни заплахи за Балканите, твърди сръбският посланик в Русия"}
{"url": "http://www.focus-news.net/news/2019/02/20/2625986/dots-yuriy-prodanov-ima-dokazatelstva-che-parvoto-teatralno-predstavlenie-po-balgarskite-zemi-se-e-sastoyalo-oshte-prez-1813-godina-v-shumen.html", "text": "Има доказателства, че първото театрално представление по българските земи се е състояло още през 1813 година в Шумен. Това каза за предаването „Съкровищницата на тайните“ на  Радио „Фокус“  доц. Юрий Проданов – ръководител на катедра „Журналистика и масови комуникации” в Шуменския университет „Епископ Константин Преславски“, журналист, издател и общественик. Той уточни, че от известно време шуменската културна общественост прави усилие да докаже това. „Мисля, че имат всички аргументи. Има едно писмо на арменския пътешественик Минас Пъжъшкян, намерено в Мъхитаристка конгрегация –религиозен орден във Венеция –  от месец май 1813 година. То е написано в деня, в който е роден композиторът Вагнер. Дори в една статия, която писах за сп. „L'Europeo“, си позволих да предположа, че българският театър и Вагнер са родени в един и същи ден. Пъжъшкян разказва, че тогава е бил на вечеря в дома на един известен шуменец и след това са го завели на място, където наблюдавал танци и нещо като театрална сценка, направена от българите“, разказа доц. Юрий Проданов. Според него именно това писмо е изключително любопитно и е повод да се смята, че българският театър е проходил още през 1813 година в Шумен. „Но, знаете ли, малко ще е трудно това да бъде вкарано в оборот в днешно време, тъй като образованието вече е приело 1856 година за началото на българския театър. Този исторически документ все още няма достатъчна популярност, но може би с това предаване, търсещо неоткрити съкровища, ще се опитаме да разкажем на нашата аудитория и на цяла България, че раждането на българския театър се е случило още през 1813 година“, допълни доц. Проданов.  \r\nАнна АНГЕЛОВА", "date": "2019.02.20", "title": "Доц. Юрий Проданов: Има доказателства, че първото театрално представление по българските земи се е състояло още през 1813 година в Шумен"}
{"url": "http://www.focus-news.net/news/2019/02/20/2625990/sport-krasimir-anev-stana-evropeyski-shampion-po-biatlon-v-belarus.html", "text": "Красимир Анев се представи блестящо в индивидуалната дисциплина на 20 километра на стартиралото днес в Минск Европейско първенство, спечелвайки златото. 31-годишният биатлонист, родом от Самоков, пропусна само една мишена в четирите стрелби и измина трасето за 53:18.1 минути.  \r\nГолемият фаворит Тарей Бьо, който е олимпийски шампион от Ванкувър 2010, завърши втори с изоставане от 3.7 секунди след Анев. \r\nДруг норвежец - Ендре Стрьомсхейм, допълни тройката. Той остана на 11.1 секунди след българина. \r\nEвропейската титла на Анев е втора в историята на мъжкия ни биатлон. През 2017 година Владимир Илиев спечели спринта на 10 км в Полша. \r\nДо момента Анев имаше осем медала от европейски първенства, като единствено златото липсваше в колекцията му.", "date": "2019.02.20", "title": "Спорт: Красимир Анев стана европейски шампион по биатлон в Беларус"}
{"url": "http://www.focus-news.net/news/2019/02/20/2625989/kaufland-izteglya-ot-prodazhba-opasna-bebeshka-igrachka.html", "text": "Kaufland изтегля от продажба продукта Baby Roll-Rassel/Дрънкалка с баркод 4337185357206 и с партиден номер 1151870-1418 (партидният номер е изписан върху продукта). Това съобщиха от пресцентъра на  компанията . Звънчето във въпросния артикул може да бъде извадено при неблагоприятно стечение на обстоятелствата. Ако бебета или малки деца го погълнат, има риск от задушаване. По тази причина клиентите трябва да имат предвид информацията и да не използват артикула. \r\nОт съображения за сигурност и за да защити потребителите, Kaufland изтегли продукта от продажба. Клиентите могат да върнат закупения продукт във всички магазини от веригата. Сумата за покупка ще бъде възстановена дори без представяне на касов бон.", "date": "2019.02.20", "title": "Kaufland изтегля от продажба опасна бебешка играчка"}
{"url": "http://www.focus-news.net/news/2019/02/20/2625992/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към момента няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.02.20", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/02/20/2625993/sadat-shte-proveryava-bolnichniya-na-direktora-na-bnt.html", "text": "Софийският градски съд ще възложи на Столичната регионална здравна инспекция да извърши проверка представения пред съда болничен лист от директора на БНТ Константин Каменаров пред съда. Това съобщиха от  СГС . Каменаров е подсъдим за шофиране след употреба на алкохол през 2016 г. Той бе осъден условно на първа инстанция и в момента обжалва пред градския съд. В проведеното на 18 февруари 2019 г. заседание по делото подсъдимият не се яви пред съда заради заболяване.  \r\nБолничният лист, представен пред съда, е издаден на 14 февруари от д-р Емилия Баракова от „АГППМП Здраве 14“ ООД. Той  удостоверява, че Каменаров е страдал от общо заболяване с поставена диагноза „Други остри инфекции на горните дихателни пътища с множествена локализация“, заради което му е предписан домашен-стаен режим на лечение за периода от 14 до 20 февруари 2019 г. Заради болничния заседанието беше отложено, тъй като Каменаров е заявил изрично желание да участва лично в производството.  \r\nВ същото време, на 19 февруари 2019 г. стана ясно, че Каменаров е присъствал на събитие в Брюксел, Кралство Белгия, в качеството си на генерален директор на Българската национална телевизия.  \r\nТези обстоятелства налагат съдебният състав да извърши проверка дали действително неявяването на подсъдимия Каменаров в откритото съдебно заседание се е дължало на обективна невъзможност за него да се яви пред съда.  \r\nОсвен това съдът ще изиска информация от БНТ дали Константин Каменаров се е явявал на работа в периода, за който му е издаден болничния от 14 до 20 февруари 2019 г., включително дали е бил командирован служебно за пътуване до Брюксел, Кралство Белгия, за какъв период и по какъв повод.", "date": "2019.02.20", "title": "Съдът ще проверява болничния на директора на БНТ"}
{"url": "http://www.focus-news.net/news/2019/02/20/2625991/sadat-nalozhi-myarka-zadarzhane-pod-strazha-i-prinuditelno-lechenie-na-georgi-georgiev-obvinen-za-chetvornoto-ubiystvo-v-novi-iskar-obzor.html", "text": "Софийски градски съд определи, че Георги Иванова Георгиев, обвинен за четворното убийство в Нови Искър, трябва да бъде настанен принудително в болница на МВР за 30 дни, за да му бъде изготвена цялостна медицинска експертиза, и взе най-тежката мярка „задържане под стража“ спрямо него.  \r\n25-годишният мъж бе задържан на 18 февруари и обвинен за убийството на родителите си, брат си и баба си в Нови Искър. Бащата на Георги Георгиев е бил военен. След като два дни не се явил на работа, в понеделник от Военна полиция отишли да го търсят в дома му. На адреса те намерили четири трупа. Обвиняемият е бил във видимо неадекватно състояние. \r\nОт прокуратурата първоначално настояха той да бъде настанен принудително в психиатрична болница в Ловеч, за да му бъдат направени медицински изследвания за психическото състояние, но искането на съдебния психиатър д-р Петър Малинов и служебния адвокат на обвиняемия Стоян Стоянов беше, че той трябва да бъде настанен в болницата на МВР, за да му бъде направена цялостна експертиза. „Не мога да взема отношение, но според мен прокурорът беше много обективен, защото знам какво е състоянието на болницата в Ловеч, която е към затвора“, посочи адвокатът на обвиняемия. Той подчерта, че няма да обжалва решението на съда за Георги, защото все още не знае какво е състоянието му. „Трети ден, откакто обвиняемият е задържан, няма данни за здравословното му състояние, все още няма психиатрична експертиза, само е назначена“, изтъкна адвокатът. По думите му все още не са изготвени фото снимките от престъплението и за това призовава разследването да бъде максимално обективно. \r\nАдвокатът обясни, че е разговарял с обвиняемия, но много трудно. „Трябва да се изясни състоянието му, за да се види какви действия ще се предприемат. Георги може да е бил използван, поради имотни измами“, посочи адвокатът, като подчерта, че трябва да се разследва. По думите му обвиняемият в момента не е в състояние да разговаря. \r\nПред съда обвиняемият Георги Иванова Георгиев се появи с медицинска маска и говореше несвързано. Той каза, че има хора, които действат психотропно и убиват. „Има ли хора или да поискам помощ от Европейския съюз?“, каза обвиненият за четворното убийство. \r\nСофийски градски съд отбеляза, че обвиняемият не е бил осъждан преди. По данни на съда, след съдебна медицинска аутопсия смъртта на четиримата убити в Нови Искър е настъпила след причинени черепно мозъчни травми, масивна кръвозагуба и убийство e извършено по особено жесток начин. Според доказателствата по делото и направените аутопсии той е виновен. Мотивите за престъпленията все още не са ясни. \r\nИрина ИВАНОВА", "date": "2019.02.20", "title": "Съдът наложи мярка \"задържане под стража\" и принудително лечение на Георги Георгиев, обвинен за четворното убийство в Нови Искър (ОБЗОР)"}
{"url": "http://www.focus-news.net/news/2019/02/20/2625973/washington-examiner-donald-tramp-opredeli-vodeshto-amerikansko-izdanie-kato-istinski-vrag-na-horata.html", "text": "Държавният глава на САЩ Доналд Тръмп насочи гнева си към вестник  The New York Times , като определи популярното американско издание като „истински враг на хората“, съобщава  Washington Examiner . \r\nОт редакцията припомнят, че преди няколко дни вестникът публикува обширен материал, в който твърди, че Тръмп е подкопавал публично, а понякога и тайно, разследванията, които се водят срещу него. Неговата тактика, се казва в доклада, го е направила податлива на обвинения, че е възпрепятствал правосъдието в разследването на специалния прокурор Робърт Мюлер за предполагаемата руска намеса, подчерта  The New York Times . \r\nТръмп коментира публикацията, като избегна обичайния си подход за обвинения във „фалшиви новини“. Лидерът на Белия дом отрече част от доклада на вестника, като постави иронично въпроса за това откъде изданието е получило информацията си. „Разследването на  The New York Times  е невярно. Той е истински враг на хората“, коментира Тръмп в социалната мрежа „Туитър“, без да посочва коя точно статия на вестника визира. Тереза Герова", "date": "2019.02.20", "title": "Washington Examiner: Доналд Тръмп определи водещо американско издание като „истински враг на хората“"}
{"url": "http://www.focus-news.net/news/2019/02/20/2625978/parlamentat-podkrepi-severna-makedoniya-po-patya-y-kam-nato-obzor.html", "text": "Парламентът единодушно подкрепи присъединяването на Северна Македония към НАТО. Със 140 гласа „за“ беше ратифициран Протоколът към Северноатлантическия договор за присъединяването на страната. „За“ гласуваха ГЕРБ, „Обединени патриоти“, ДПС, „Воля“ и независимите депутати. Ратификацията мина без гласовете и присъствието на левицата в пленарна зала.  \r\nПо време на дебатите по ратификацията вицепремиерът и министър на външните работи Екатерина Захариева заяви, че моментът на присъединяване на Северна Македония към НАТО е исторически за Алианса. Тя посочи, че политиката за разширяване на НАТО се разглежда като един от най-успешните инструменти за просперитет и добави, че членството в НАТО бележи нов етап в отношенията между двете държави. Председателят на Комисията по отбрана и депутат от ГЕРБ ген. Константин Попов посочи, че ратифицирането на Протокола за присъединяване на Северна Македония към НАТО е исторически дело, с което не само ще осигурим югозападната ни граница, а в лицето на Северна Македония ще имаме не само съсед, а и съюзник. Ген. Попов отбеляза, че отсъствието на БСП в парламента в този важен за България ден показва, че партийното е взело превес над национално отговорното поведение. Председателят на ПГ на ГЕРБ Цветан Цветанов заяви, че мястото на Северна Македония е в ЕС и НАТО. Според него едноличното решение на Корнелия Нинова не е дало възможност демократично мислещите депутати от БСП да участват в дебата. Лидерът на „Атака“ Волен Сидеров обърна внимание, че по комсомолски се радваме на присъединяването на Северна Македония към НАТО, но не правим анализ какво значи това. Сидеров предостави Анекса на „Атака“ към Договора с Македония на председателя на парламента Цвета Караянчева. Лидерът на НФСБ Валери Симеонов обяви, че партията му подкрепя присъединяването на Северна Македония към НАТО, но със забележки към правата на хората, които се чувстват българи. Юлиан Ангелов от ВМРО заяви, че БСП са предали националните интереси с отсъствието си от парламента. От ДПС подчертаха, че присъединяването на Северна Македония към НАТО е пътят за изграждане на силни и стабилни Балкани. \r\nНа заседанието, на което парламентът ратифицира присъединяването на Р Северна Македония в НАТО, присъства председателят на Събранието на югозападната ни съседка Талат Джафери. След гласуването той благодари на България за безрезервната подкрепа за евроатлантическо бъдеще на страната му. „От толкова години чакане за присъединяване в НАТО, за нас Алиансът стана реалност с ратифицирането на протокола от всички страни членки“, коментира Джафери. „Така гарантираме мир и стабилност за всички наши граждани“, заяви той. Според него подписаният договор за приятелство и добросъседство между нашите две държави вече дава резултат. „Успяхме да подпишем и договора с Гърция, който реши един многогодишен спор. Все пак победи разумът, победи визията“, подчерта той. Председателят на парламента Цвета Караянчева заяви, че с подкрепата си за присъединяване на Северна Македония към НАТО сме показали готовност да продължим да решаваме проблемите в региона. „Балканите дълго време бяха нарицателно за конфронтация, но примерът, който ние дадохме, потвърди категорично общата ни решителност да работим за мир, стабилност и суверенитет“, коментира Караянчева. \r\nПо време на днешното правителствено заседание премиерът Бойко Борисов благодари на парламента и депутатите за ратификацията на договора за присъединяване на Северна Македония към НАТО. „Ратифицирахме договора за Северна Македония, много усилия положихме, да благодарим на парламента и депутатите за това мъдро решение“, заяви той.  \r\nПо-късно от БСП подчертаха, че отказът им да влизат в пленарна зала е тежко политическо решение, а не конюнктурна приумица. Лидерът на левицата Корнелия Нинова посочи, че депутатите няма да получават заплати за дните, в които са отсъствали от парламента.  \r\nНовината за ратифицирането на Протокола за членство на Северна Македония в НАТО беше отразена и от македонските медии. В публикациите се посочва, че България е четвъртата държава, която ратифицира документа след Гърция, Словения и Албания. \r\nПрипомняме, че Протоколът за присъединяване на Северна Македония беше подписан на 6 февруари в Брюксел. Поканата към страната за присъединяване дойде след разрешаването на спора с Гърция за името на страната и подписването на Преспанския договор на 17 юни 2018 година. На 11 януари Събранието в Скопие завърши процедурата за изменение на Конституцията на страната, а на 25 януари двустранното споразумение беше ратифицирано от гръцкия парламент. На 15 януари 1992 година България първа призна официално независима Македония, а на 1 август 2017 година беше подписан Договорът за добросъседство между двете страни. Протоколът към Северноатлантическия договор ще влезе в сила след като всяка от страните уведоми САЩ като депозитар за изпълнението на вътрешните процедури. Република Северна Македония ще стане 30-ият член на НАТО.", "date": "2019.02.20", "title": "Парламентът подкрепи Северна Македония по пътя й към НАТО (ОБЗОР)"}
{"url": "http://www.focus-news.net/news/2019/02/20/2625994/plovdiv-pozhar-e-goryal-v-koritoto-na-reka-maritsa-v-blizost-do-mosta-na-universiteta-po-hranitelni-tehnologii-nyama-postradali-hora.html", "text": "Пожар е горял в коритото на река Марица, в близост до моста на Университета по хранителни технологии в Пловдив, съобщи за  Радио „Фокус“-Пловдив  инспектор Цвятко Дешев, говорител на Регионалната дирекция „Пожарна безопасност и защита на населението“. Сигналът за пожара е подаден в 16.20 часа. На място са изпратени два противопожарни автомобила, които са локализирали и потушили огъня. Няма пострадали хора. Причините са в процес на изясняване. \r\nМария РУСЕВА", "date": "2019.02.20", "title": "Пловдив: Пожар е горял в коритото на река Марица, в близост до моста на Университета по хранителни технологии, няма пострадали хора"}
{"url": "http://www.focus-news.net/news/2019/02/20/2625983/kyustendil-apteki-v-oblastniya-grad-dupnitsa-i-bobov-dol-zatvoriha-vrati-v-znak-na-protest-sreshtu-sluchvashtoto-se-v-sistemata-na-zdraveopazvaneto.html", "text": "Аптеки в Кюстендил, Дупница и Бобов дол затвориха врати в знак на протест срещу случващото се в системата на здравеопазването. Това каза пред  Радио „Фокус” – Кюстендил  председателят на Районната колегия на Българския фармацевтичен съюз Евгения Димитрова. „Тази лекарствена политика, която в момента лишава българския пациент от животоспасяващи и животоподдържащи лекарства, които наистина липсват от аптеките. Нашите искания са за промяна на тази лекарствена политика”, отбеляза Евгения Димитрова. По думите й фармацевтите настояват за въвеждане на електронно здравеопазване и електронна рецепта. Настояват да се ограничи въвеждането на системата по верификация, както и на системата за проследяване на движението на лекарствата по позитивния лекарствен списък, освен това да се спре и наредбата на НАП, която също не е съобразена с дейността на аптеките. „Това всичко затруднява нашата дейност и достъпа на българския пациент до лекарства”, каза Евгения Димитрова. \r\nВенцеслав ИЛЧЕВ", "date": "2019.02.20", "title": "Кюстендил: Аптеки в областния град, Дупница и Бобов дол затвориха врати в знак на протест срещу случващото се в системата на здравеопазването"}
{"url": "http://www.focus-news.net/news/2019/02/20/2625987/parlamentat-othvarli-prezidentskoto-veto-varhu-zakona-za-lichnite-danni-obzor.html", "text": "Парламентът отхвърли президентското вето върху Закона за личните данни и прие повторно измененията. По време на дебата и гласуването от пленарната зала отсъстваха народните представители от БСП. Председателят на парламента Цвета Караянчева обяви, че законът ще бъде изпратен на президента за обнародване в 7-дневен срок.  \r\nДържавният глава върна промените за ново обсъждане в парламента на 4 февруари. Той оспори приетите 10 критерия, по които журналисти, научни работници и писатели следва да доказват, че са използвали правомерно лични данни. Според него това създава ненужна свръхрегулация и представлява ограничение на свободата на изразяване и информация. Водещата комисия по вътрешен ред и сигурност отхвърли ветото на президента. Законът за личните данни е тринадесетият, върнат за ново разглеждане от държавния глава. \r\nПо време на разискванията в парламента народният представител от ГЕРБ Маноил Манев посочи, че ветото е безпринципно и нелогично. „Явно думата в днешното обсъждане на ветото на президента ще бъде „баланс“. Този закон беше закон на баланса. Ние работихме върху него точно, за да намерим баланса между двете права – да бъдеш информиран, но и твоите лични граждански права да бъдат защитени“, коментира той. „И търсенето на този баланс, и обсъждането на това вето предизвикват въпрос, който ще се наложи да задам задочно на колегите от БСП – вие отказахте ли се от вашия президент, защо ви няма да защитавате неговото вето? Защото нямате доводи или защото ви е срам от това конюнктурно, популистко и без нито един довод вето“, попита Манев. \r\nПредседателят на ПГ на ГЕРБ Цветан Цветанов коментира, че БСП не е спазила обещанието на лидера на партията Корнелия Нинова за подкрепа на президентското вето. „Видя се, че БСП се чувстват притеснени да променят позицията си не на принципна, а на политическа основа. Важно е, че два дни преди заседанието на Комисията по вътрешна сигурност, Асоциацията на европейските журналисти получи подкрепа от БСП. Корнелия Нинова каза, че застават твърдо зад закона и ще подкрепят ветото на президента“, посочи Цветанов. \r\nВ своя позиция от Асоциацията на българските журналисти - България посочиха, че ще следят влиянието на Закона за личните данни върху правото на изразяване. Те заявиха още, че очакват допълнителни гаранции за правото на свободно изразяване в подзаконови нормативни актове. „Ще продължим да следим за баланса между двете права и ще реагираме, включително и с уведомяване на международните си партньори, ако констатираме, че защита на лични данни се използва за неправомерен натиск над журналисти“, посочват от АЕЖ – България. \r\nПредседателят на Комисията за защита на личните данни Венцислав Караджов изтъкна, че промените дават критерии за постигане на баланс по разумен, обективен и прозрачен начин. „Правилата не са цензура, а гаранция за обективност, прозрачност и устойчивост на законодателството“, заяви Караджов. \r\nГоворителят на БСП Елена Йончева беше единственият представител на левицата, който дойде за кратко в парламента. Тя обясни, че е дошла да си вземе пощата и да свърши някои задачи. Попитана как ще коментира, че отсъствието на БСП от пленарна зала е била една от основните теми днес, тя посочи: „Казахме, че няма да влезем в парламента и обяснихме защо. Това, което се случи с Изборния кодекс, на практика е покушение срещу демокрацията. Нямаме намерение да участваме в този цирк“.  \r\nЦветилена СИМЕОНОВА", "date": "2019.02.20", "title": "Парламентът отхвърли президентското вето върху Закона за личните данни (ОБЗОР)"}
{"url": "http://www.focus-news.net/news/2019/02/20/2625996/zam-ministar-nikolay-nankov-do-kraya-na-2020-g-shte-priklyuchi-rehabilitatsiyata-na-patya-prez-prohoda-petrohan.html", "text": "До края на 2020 г. ще приключи рехабилитацията на пътя през прохода „Петрохан“. Това каза заместник-министърът на регионалното развитие и благоустройството Николай Нанков при посещението си в Монтана, където взе участие в дискусията „Европа в нашия дом“, съобщиха от пресцентъра на  министерството .  \r\nПът II-81 е сред приоритетите на Агенция „Пътна инфраструктура“ и в момента по Оперативна програма „Региони в растеж“ се рехабилитират 43 км на територията на област София, които се очаква да бъдат готови през тази пролет. Отделно по Програмата за трансгранично сътрудничество Интеррег VA „Румъния – България“ 2014-2020 г. В момента тече обществена поръчка за избор на изпълнител за рехабилитация на още 7,7 км от трасето - от км 86,3 до км 94. Индикативна стойност е 5,3 млн. лв. От програмата е осигурено финансиране и за друг участък от пътя – от км 94 до км 101. Подписването на договора за него предстои.  \r\nС успешното завършване на тези обекти ще бъде обновен целият проход, тъй като отсечката на територията на област Монтана беше ремонтирана през 2015 г. по програма „Транзитни пътища V“.  \r\nВъзлагат се предпроектни и геоложки проучвания за изграждане на тунел под прохода „Петрохан“, който ще бъда предложен за финансиране чрез публично-частно партньорство. Реалният срок да се доведе проектът до край е осем години при много добра организация. За тунел се говори много отдавна, но за първи път е включен в управленска програма, отбеляза заместник-министър Нанков.  \r\nНапредва и работата по проекта за пътя „Видин – Ботевград“, който е ключов за региона. Изготвени и приети са техническите проекти за участъците от Видин до Монтана, а за участъка Монтана – Враца е изготвен само идеен проект. Очаква се в началото на тази година да бъдат обявени обществените поръчки за отсечките по трасето между Видин и Ружинци. През 2018 г. бяха обявени обществените поръчки за избор на изпълнител на два подучастъка по трасето между Мездра и Ботевград. За участъка от Мездра до Ботевград вече са отворени шест оферти за строителството на Лот 2, а за Лот 1 в петък, 22 февруари, ще бъдат отворени офертите.  \r\nЗам.-министър Нанков посочи, че инвестициите в региона по ОП „Региони в растеж“ 2014-2020 ще продължат. По програмата са сключени общо 17 договора на стойност 60 млн. лв. 14 от проектите са на общините Монтана, Лом, Берковица, Бойчиновции, Чипровци, Вълчедръм и Вършец и са за 37 млн. лв., с които ще бъдат обновени градовете. Три проекта за 24 млн. лв. са на Министерството на образованието и науката, Министерството на здравеопазването и на Агенция „Пътна инфраструктура“. Ще бъдат модернизирани 15 училища и детски градини с 6856 младежи. Два са обектите на социалната инфраструктура на стойност 1,2 млн. лв. По мерките за енергийна ефективност се извършва саниране на 4 обществени и 10 жилищни сгради. Ще бъдат благоустроени 48 хил. кв. м незастроени зелени и паркови площи в градската среда, като инвестицията е в размер на 9 млн. лв.", "date": "2019.02.20", "title": "Зам.-министър Николай Нанков: До края на 2020 г. ще приключи рехабилитацията на пътя през прохода „Петрохан“"}
{"url": "http://www.focus-news.net/news/2019/02/20/2625998/burgas-normalno-se-osashtestvyava-dvizhenieto-v-oblastta.html", "text": "Нормално е движението в област Бургас. Това съобщи за  Радио „Фокус“ – Бургас  дежурният в Областно пътно управление. Пътищата са сухи и проходими, а видимостта е отлична. \r\nНатоварено е движението по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“, по пътя от и към ж. к. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. Интензивно е движението и по булевардите „Демокрация“, „Сан Стефано“ и „Тодор Александров“. \r\nМария КУРТЕВА", "date": "2019.02.20", "title": "Бургас: Нормално се осъществява движението в областта"}
{"url": "http://www.focus-news.net/news/2019/02/20/2626002/predstoyashti-mezhdunarodni-sabitiya-za-21-fevruari-agentsiya-fokus.html", "text": "Министрите на търговията на страните от ЕС ще обсъдят американските заплахи за налагане на мита за автомобилния внос.  \r\n***  Ще бъдат организирани стачни действия заради процеса срещу каталунските лидери.  \r\n***  Лидерът на Лейбъристката партия Джереми Корбин ще се срещне с главния преговарящ на ЕС за Брекзит Мишел Барние.  \r\n***  Министърът на външните работи на Руската федерация Сергей Лавров ще проведе среща с чуждестранни инвеститори. \r\n***  Престолонаследникът на Саудитска Арабия пристига на посещение в Китай. \r\n***  Среща на върха с папа Франциск и жертви на сексуално посегателство.  \r\n***", "date": "2019.02.20", "title": "Предстоящи международни събития за 21 февруари (Агенция „Фокус“)"}
{"url": "http://www.focus-news.net/news/2019/02/20/2626000/the-american-conservative-chovekat-koyto-predupredi-za-opasnostite-ot-amerika-sreshtu-sveta.html", "text": "Какво ще стане, ако на САЩ и Великобритания се противопостави голяма част от Евразия? Има един човек, който е предвидил подобен сценарий. Това е Халфорд Макиндер, британски географ и историк, и един от основателите на геополитиката и геостратегията. Би трябвало да си припомним какво казва той по въпроса, предупреждава Джеймс Пинкертън, бивш съветник в администрациите на Роналд Рейгън и Джордж Буш, в статия за американското изолационистко списание  The American Conservative . Агенция „Фокус“ представя превод на статия с уточнението, че публикуваните материали не отразяват позицията на редакцията . \r\nЕто заглавие, което заслужава известно внимание: „Русия към Китай: Заедно можем да управляваме света\". Тя се появи в  Politico EU  на 17 февруари, а авторът е Бруно Мачаеш, бивш португалски министър. Той пише: „В залите на Кремъл днес става дума само за Китай - и дали Москва може да убеди Пекин да формира съюз срещу Запада“.  \r\nАко е прав, тогава значи се връщаме в мрачния свят на Халфорд Макиндер, макар че някои биха казали, че никога не сме го напускали. \r\nПрез 1904 г. Макиндер, лектор по география в Оксфорд, публикува статия под заглавие „Географският връх на историята“. В нея той предупреждава Великобритания, че стратегическата стойност на нейния ключов военен актив намалява. \r\nТози ключов актив беше британският флот. Векове наред Великобритания разчиташе предимно на военноморските сили, за да печели войни и да поддържа баланса на силите в континентална Европа. По време на Седемгодишната война (1756-1763), например, британците са били доста посредствени в сраженията по земя, но въпреки това са печелили големи битки в морето, използвайки своите кораби, за да опустошат ценни френски владения в Северна Америка, Африка и Индия. \r\nНо през XX век, твърди Макиндер, новите тенденции намаляват силата на флотите. Както пише той, „трансконтиненталните железници сега преобразуват условията на земната енергия и могат да имат такъв ефект върху затворената земя на Евро-Азия“. Това, което той има предвид всъщност, е, че страните вече са в състояние да прехвърлят бързо войски на далечни разстояния. \r\nРуските железници имат мрежа от 6000 мили от Вирбалис в днешна Литва на запад до Владивосток на изток. Руската армия в Манджурия е съществено доказателство за мобилните сухопътни сили, така както британската армия в Южна Африка е била еталон за морски сили.  \r\nТова ново положение, пише Макиндер, дава възможност за всемогъщо „състояние на въртене“, което според него би могло да доведе до „преодоляване на баланса на силите в полза на въртеливото състояние, което в крайна сметка да доведе до неговото разширяване в Евро-Азия\". \r\nТози нов вид геополитически мускул на евразийската земя, продължава той, „ще позволи използването на огромни континентални ресурси за изграждане на флота, а империята на света ще залезе“ (курсивът е добавен). С други думи, мощно въртеливо състояние в Евразия би застрашило британския флот, а оттам и самата Великобритания. \r\nПо-конкретно, Макиндер предполага, че Германия и Русия може да се обединят - най-вероятно чрез завоевание - поне на част от евразийския „свят-остров“. Може би Япония и Китай също биха могли да се присъединят. И двата сценария, предупреждава преди повече от век Макиндър, ще бъде „опасност за свободата на света“. \r\nМожем да добавим, че опасността за Великобритания също е била опасност за САЩ. В геополитическото изчисление на Макиндер двете нации са част от „външния полумесец“ на планетата, и като такива са били по-малко силни от обединена Евразия - ако единството й някога стане реалност.  \r\nИнтересно е, че приблизително по едно и също време с мрачната оценка на Макиндер, Сергей Вите, висш министър на руския цар Николай II, се опитваше да реализира точно този сценарий. \r\nТой записва в мемоарите си от 1915 г., че предлага евроазиатски съюз на германския кайзер Вилхелм II, обръщайки се към него с думите: „Ваше величество, представете си Европа, която не губи по-голямата част от кръвта и съкровищата на конкуренцията между отделните страни, а е голяма империя“.   \r\nТой допълва: „За да постигнем този идеал, трябва да се стремим да създадем солиден съюз между Русия, Германия и Франция. След като тези страни са твърдо обединени, всички държави от европейския континент без съмнение ще се присъединят към централния съюз и по този начин ще образуват всеобхватна континентална конфедерация“.  \r\nВите отбелязва в записките си, че кайзерът харесва идеята, особено след като тя специално изключва Великобритания. Разбира се, нищо от предложеното не е реализирано и само десетилетие по-късно Германия е във война с Русия, Франция и Великобритания. \r\nИ все пак мечтата за голям алианс издържа. През 20-те години на миналия век австриецът Рихард фон Куденхове-Калерги публикува книга, озаглавена „Паневропа“, която се превърна в социално движение, насочено към обединяване на континента. Очевидно тези усилия не са стигнали много далеч, въпреки че през следващите десетилетия и други също се стремяха да обединят Европа чрез война и мир. \r\nИ така, какво да правим днес с визията на Макиндер? През века след неговата статия се е променило много. Например, железопътните линии не са толкова критично важни, колкото са били някога.  \r\nЗа Макиндър през 1904 г. евразийската страна ще има предимството да може да движи силите си по железопътните пътища, като се възползва от вътрешните комуникационни линии. За разлика от това, морската сила ще транспортира силите си към брега далеч по-бавно. По онова време това е бил добър аргумент, но въпреки това иновациите след Макиндер, като самолета, промениха характера на борбата и транспорта. Да не говорим за ракетите с далечен обсег.  \r\nВъпреки това, все още съществува основната реалност, че Русия е голяма сила. И днес, разбира се, Китай е много по-голяма сила в сравнение с преди един век. Така че, ако тези две страни някога формират алианс, те биха представлявали огромна заплаха за Запада - точно това е точката, която отбелязва авторът на статията в  Politico EU . \r\nРазбира се, далеч не е очевидно, че Русия и Китай са обречени да бъдат съюзници. В края на краищата, нормалната геополитическа схема е, че съседни страни са врагове, а не приятели, а Русия и Китай се разправят в Сибир, Монголия и Централна Азия в продължение на векове. Да, вярно е, че по време на ранните години на Мао Дзедун на власт, Москва и Пекин бяха привидно обединени, но червеното братство не продължи дълго. Двете държави имаха поредица от гранични схватки в продължение на шест месеца през 1969 година. \r\nЕто защо отварянето на Ричард Никсън за Китай през 1972 г. беше толкова важно: то превърна китайско-съветския разпад в мълчалив китайско-американски съюз. Всъщност е лесно да се твърди, че дипломацията на Никсън е повратна точка в Студената война, обричаща руснаците на загуба. \r\nТака можем да видим, че САЩ, които Макиндер би наричал държава от външния полумесец, имат полза, когато Евразия е разделена. \r\nЗа съжаление следващите американски президенти не са толкова мъдри, за да се радват, че евразийците са в противоречие помежду си. През 90-те години на миналия век, след разпадането на СССР, Бил Клинтън избра да разшири НАТО, за да стигне до руската граница. По този начин САЩ спечелиха обичта на Естония - и враждебността на Русия. В условията на Макиндер това не е много интелигентна сделка. \r\nТогава, през следващото десетилетие, Джордж Буш-младши стана неоконсерватор. Той извърши оправдано нахлуване в Афганистан, но това, което трябваше да бъде бърза наказателна мисия и нищо повече – се превърна в дългосрочен ангажимент за „изграждане на нация“. И тогава се стигна до инвазията в Ирак, която не беше нито проста, нито умна. \r\nКакто знаем, нашите победи сред афганистанците и арабите са били мимолетни, ако изобщо има такива. Но междувременно и Русия и Китай получиха основателна причина да вярват, че „чичо Сам“ има дългосрочни проекти в Азия - Афганистан граничи с Китай и бившия СССР - и че подобни проекти заплашват и двете страни.  \r\nВ резултат на това някога скромната китайска инициатива, Шанхайската организация за сътрудничество (ШОС), спечели както членове, така и реален импулс, тъй като Пекин и Москва работиха заедно за противодействие на американската власт в задния си двор. ШОС е точно такъв вид евроазиатски съюз на кошмара, според разбиранията на Макиндер. \r\nЩо се отнася до европейската част на Евразия, новините от току-що завършилата Мюнхенска конференция за сигурност са малко зловещи. Заглавието на  Bloomberg  гласи: „Китай и Русия се обединяват за отделянето на САЩ от съюзниците им“. Разбира се, може би вече е имало разцепление:  The New York Times  цитира един „високопоставен германски служител“, който казва: „Никой вече не вярва, че Тръмп се грижи за възгледите или интересите на съюзниците. Счупено е\". \r\nПодчертавайки тази анонимна позиция на длъжностното лице, Йохан-Дитрих Вьорнер, ръководител на Европейската космическа агенция, заяви, че организацията трябва да си сътрудничи повече с Китай. \r\nРазбира се, трудно е да се повярва, че Европейският съюз, Русия и Китай могат да стигнат до една и съща позиция - и затова може би трябва да изберем да вярваме, че това просто не е възможно. Освен това друга важна евразийска страна, Индия, все още не е изяснила стратегическите си избори. Нека не забравяме и още една от тези страни от външния полумесец - Япония. \r\nВъпреки това не може да се гледа на свят с размера на Евразия, дом на две трети от населението на планетата - и да не се мисли за мрачната геополитическа прогноза на Макиндер. Никой никога не е казвал, че Макиндер е оптимист. Нито пък, че нашите съвременници са такива. Тереза Герова", "date": "2019.02.20", "title": "The American Conservative: Човекът, който предупреди за опасностите от „Америка срещу света“"}
{"url": "http://www.focus-news.net/news/2019/02/20/2626003/predstoyashti-sabitie-v-stranata-za-21-fevruari-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 09.00 часа министърът на образованието и науката Красимир Вълчев ще участва в конференция за дигиталното образование - „Образование 4.0“, която ще се проведе в зала 6 на НДК. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група. \r\n*** \r\nОт 09.30 часа 19-и състав на Софийски градски съд ще заседава по делото срещу Веселин Пенгезов и др. (чл. 243-250 чл.). \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС. \r\n*** \r\nОт 10.00 часа  в сградата на КЕВР на бул. „Княз Дондуков“ № 8-10, ет. 4 ще се проведе открито заседание за обсъждане на доклад относно: Заявление с вх. № E-ЗЛР-И-63 от 18.12.2018 г. от „Топлофикация София“ ЕАД за изменение/допълнение на лицензия за „производство на електрическа и топлинна енергия“. \r\n*** \r\nОт 10.00 часа в сградата на КЕВР на бул. „Княз Дондуков“ № 8-10, ет. 4 ще се проведе открито заседание за обсъждане на доклад относно заявление с вх. № Е-ЗЛР-ПД-48 от 01.11.2018 г. на „ЕНЕРГО-ПРО България“ ЕАД за продължаване срока на лицензия № Л-309-15 от 02.11.2009 г., издадена за дейността „търговия с електрическа енергия“.  \r\n*** \r\nОт 10.00 часа в сградата на КЕВР на бул. „Княз Дондуков“ № 8-10, ет. 4 ще се проведе открито заседание за обсъждане на доклад относно заявление с вх. № Е-ЗЛР-ПД-51 от 16.11.2018 г. на „ЧЕЗ“ а.с., за продължаване срока на лицензия № Л-311-15 от 23.11.2009 г., издадена за дейността „търговия с електрическа енергия“. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Кирил Т., Милен В. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 13-и състав на Специализирания наказателен съд ще заседава по делото срещу  Пламен И. Явор А. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Михаил С., на когото са повдигнати обвинения за организиране и ръководене на престъпна група. \r\n*** \r\nОт 10.30 часа 18-и състав на Специализирания наказателен съд ще заседава по делото срещу Браиан С. и Калин Й., на които са повдигнати обвинения за организиране и ръководене на престъпна група. \r\n*** \r\nОт 13.00 часа в Гранд хотел София, зала София, ет. 2., Централната избирателна комисия и Световната асоциацията на органите за управление на избори A-WEB организират брифинг. \r\n*** \r\nОт 13.00 часа в Съюза на българските журналисти ще бъде проведена пресконференция по повод Международния ден на майчиния език, по време на която ще бъде предложено искане да се приеме Закон за българския език и ще бъде учреден Обществен Съвет „Дядо и внуче“ за здравно-духовната, историческа и религиозна култура на подрастващите.  \r\n*** \r\nОт 13.30 часа 15-и състав на Софийски градски съд ще заседава по делото срещу Роман Логвиненко, който е обвинен, че е организирал нападението над Алексей Петров. \r\n*** \r\nОт 13.30 часа 18-и състав на Специализирания наказателен съд ще заседава по делото срещу Браиан С. и Калин Й., на които са повдигнати обвинения за организиране и ръководене на престъпна група. \r\n*** \r\nОт 13.30 часа 18-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за организиране и ръководене на престъпна група. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Георги К., Илко П. и др. на които са повдигнати обвинения за организиране и ръководене на престъпна група. \r\n*** \r\nОт 14.30 часа зала 356 в сградата на парламента на пл. \"Княз Александър I\" №1, ще се проведе заседание на Комисия по регионална политика, благоустройство и местно самоуправление. \r\n*** \r\nОт 15.00 часа в хотел „Интерконтинентал“ ще се проведе семинар на тема „Капиталовият пазар като източник на бизнес растеж за малки и средни компании“.  \r\n*** \r\nОт 15.00 часа в Института за следдипломна квалификация ще се състои информационно събитие, организирано от по проект AuToMa: „Автоматизация, трансфер на технологии и управленски практики за растеж на МСП, по-висока заетост и стимулиране на предприемачеството”. \r\n*** \r\nОт 17.00 часа в Мраморното на Столична библиотека ще бъде представена книгата „Гоце Делчев през погледа на Пейо Яворов, Димо Хаджидимов, Михаил Чаков, Любомир Левчев, Мерсия Макдермот, Eфрем Каранфилов, Тончо Жечев“.  Изданието е сборник от изследвания за живота и делото на Гоце Делчев и биографични факти за него, писани през миналия век. Сборникът ще бъде представен от проф. Андрей Пантев с участието на съставителите Любен Генов – дългогодишен журналист и главен редактор на „Поглед”, „Труд”, и „Отечествен фронт” и Владислав Симеонов – журналист и издател. \r\n*** \r\nОт 18.00 часа в Национална галерия – Двореца ще бъде открита изложбата „Александър Петров (1916-1983)“, представя 190 живописни произведения, рисунки, литографии и ескизи на художника. \r\n*** \r\nОт 18.00 часа в галерия „Алма Матер” ще бъде открита изложбата на Есра Ерсен  Swimming Pool и ще се състои среща с художничката. \r\n*** \r\nОт 18.00 часа в зала 2 на Софийския университет ще се проведе творческа вечер на Йонка Найденова и Иво Панов – преводачи и литературоведи, с представяне на новите им книги. \r\n*** \r\nОт 18.30 часа в зала „Средец“ на хотел „Балкан“ ще бъдат отбелязани 25 години от началото на дейността на Фондация „Конрад Аденауер” в България.  \r\n*** \r\nОт 18.30 часа в Литературния клуб на Столичната библиотека ще се състои среща с Йордан Ефтимов - поет на месеца за февруари в библиотеката.  \r\n*** \r\nОт 19.00 часа в OBORISHTE 5 Gallery and Hall ще бъде открита изложбата The World $ Yours на Хубен Черкелов – Houben R.T. \r\n*** \r\nОт 19.30 часа в клуб „Карусел“ актьорът Владимир Карамазов ще участва в нова образователна платформа „Игра на чатботове“.  \r\n*** \r\nОт 17.00 часа в централата на ГЕРБ на ул. „Конт Андрованти” 5 общинският съветник от ГЕРБ Лиляна Драгоева организира приемна за граждани. \r\n*** \r\nОт 10.00 часа в Зала „22-ри септември“ ще се състои събитие в рамките на проект „Занаяти и социална икономика: движеща сила за растеж чрез социално включване в трансграничния регион” с акроним  „SocialCrafts“, финансиран по програма INTERREG V-A ГЪРЦИЯ - БЪЛГАРИЯ 2014 - 2020. \r\n*** \r\nОт 12.00 часа пред Община Благоевград ще се проведе благотворителна изложба базар под надслов „Да върнем вярата и духа в село Скребатно“. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Бонка Банкова ще приема граждани. \r\n*** \r\nОт 18.00 часа в Арт салона на Радио Варна ще се проведе за осма поредна година благотворителната инициатива Дарителски кръг  „За Варна“. \r\n*** \r\nОт 10.00 часа в Пресклуб на БТА - Велико Търново ще ес проведе пресконференция на Фондация „Да играем”.  Ще бъдат представени гостите и програмата в третото издание на Фестивала на настолните игри във Велико Търново. \r\n*** \r\nОт 13.30 часа в Професионалната гимназия по моден дизайн ще се проведе открит урок по кариерно и професионално ориентиране. \r\n***  \r\nОт 17.30 часа в Регионална библиотека „Петко Р. Славейков“ ще се проведе представяне на новата книга на Николай Иванов „Проучванията на евреите за бесилката и гроба на Левски“.  \r\n*** \r\nОт 19.00 часа в Клуб 7 ще бъде представена книгата „Омагьосаният кръг“ с автор Иван Иванов. \r\n*** \r\nОт 19.00 часа в ДКС „Васил Левски“ ще започне концерт на Видинската симфониета и Формация „София“. \r\n*** \r\nОт 13.00 часа пред залата на Общински съвет Видин ще се състои среща на председателя на Парламентарната група на коалиция „БСП за България“ и председател на НС на БСП Корнелия Нинова и кметове представители на Сдружението на кметовете на кметства.  \r\n*** \r\nОт 18.00 часа в Музея на хумора и сатирата ще бъде представена първата самостоятелна музейна изложба на Кирил Станоев със заглавие „Събота сутрин, -2 °С, усещат се като -7 °С“.  \r\n*** \r\nОт 14.00 часа в Младежкия дом ще се проведе интерактивно обучение за младежи на тема „Безопасен интернет“. \r\n*** \r\nОт 18.00 часа в Концертна зала „Добрич“ ще се проведе благотворителен концерт за набиране на средства за бъбречна трансплантация в чужбина на Христо Атанасов Кунчев. \r\n*** \r\nОт 15.00 часа в кабинета на председателя на Общински съвет – Кюстендил ще се състои пресконференция по повод предстоящо заседание на местния парламент. \r\n*** \r\nОт 11.00 часа в залата на Общински съвет Ловеч ще се проведе начална пресконференция по проект за сградата на РУ „Полиция“ - Ловеч. \r\n*** \r\nОт 17.00 часа в кино „Космос“ режисьорът Степан Поляков и композиторът Митко Щерев ще имат среща с ловешките зрители по повод премиерата на петсерийния филм  DEUS NOBISCUM / „СЪ НАМИ БОГЪ“. \r\n*** \r\nОт 12.30 часа в Пресклуб- Пазарджик Сдружение \"Съюз за независимо творческо общуване\" представя Кампания за повишаване на имиджа на продуктите от аквакултури. \r\n*** \r\nОт 13.30 часа в зала ,,Катя Попова\" ще се състои състезание-игра  по пътна безопасност   „Стани безопасен на пътя с Aй енд Джи Брокерс“   с участието на ученици от шести и седми клас. \r\n*** \r\nОт 18.30 часа в кафе ,,Бордо\" ще състои представяне на книгата ,,Има ли места в Рая\" на писателката от сирийски произход Даян Шаер. \r\n*** \r\nОт 18.30 часа в зала ,,Катя Попова\" ще се състои концертът ,,Мечтите се сбъдват\" на учениците от класа по поп и джаз пеене от Национално училище по изкуствата ,,Панайот Пипков\" с ръководител Доротея Люцканова. \r\n*** \r\nОт 19.00 часа в Големия салон на Драматично-куклен театър ,,Иван Радоев\" гостува Драматичен театър- Ловеч с постановката ,,Божан, Петър и Павел\"- по ,,Гераците\" от Елин Пелин. \r\n*** \r\nВ 09.00 часа в зала 5 на Окръжния съд ще се проведе заседание по делото срещу Никола К., обвинен в умишлено убийство.  \r\n*** \r\nВ 09.30 часа в зала 10 на Окръжния съд ще се проведе заседание по делото срещу Николай Н. и Бренченс Й., обвинение в придобиване и разпространение на високорисково наркотично вещество – кокаин.  \r\n*** \r\nОт 11.30 часа в Аграрния университет ще отвори врати Демонстрационен център 16+1 за електронна търговия със селскостопански и други продукти. Той е първият по рода – за насърчаване на млади предприемачи, иницииран от Центъра за насърчаване на сътрудничеството в областта на селското стопанство между Китай и страните от Централна и Източна Европа (ЦНСССКЦИЕ). \r\nВ 14.00 часа  в комплекс „Старосел“ предприемачи ГЕРБ ще проведат регионален форум „Земеделие и икономика. Тенденции и предизвикателства“. На събитието ще присъстват  министърът на земеделието, храните и горите Румен Порожанов и зам.-министърът на икономиката Александър Манолев.  \r\n*** \r\nОт 18.00 часа в Малката Базилика на бул. „Княгиня Мария Луиза“ ще се проведе събитие, посветено на Международния ден на майчиния език.  \r\n*** \r\nОт 10.30 часа за 20-и път в ОУ „Отец Паисий“ Силистра ще бъде проведена церемония на 100-ия ден от началото на първата учебна година в най-новите випуски на най-старото училище в областта.  \r\n*** \r\nОт 11.00 часа в Художествена галерия „Димитър Добрович“, „Узунова къща“, ще бъде представен каталогът „Живопис - избрано“. \r\n*** \r\nОт 10.30 часа в Държавен куклен театър Стара Загора ще се състои предпремиерата и пресконференция с екипа на спектакъла „Меко казано” от Валери Петров. \r\n*** \r\nОт 17.00 часа в Пресклуб на БТА - Стара Загора ще се състои пресконференция на проф. Живко Желев. \r\n*** \r\nОт 17.30 часа в Регионалния исторически музей ще бъде представена изложба с мартеници на Таня Иванова и приятели, озаглевена „Мартенски вълнениЯ”. \r\n*** \r\nОт 14.00 часа часа Предприемачи ГЕРБ ще проведат регионален форум „Земеделие и икономика. Тенденции и предизвикателства“ в комплекс Старосел. На събитието ще присъстват министърът на земеделието, храните и горите Румен Порожанов, който ще даде яснота по темата за общата селскостопанска политика след 2020 година и зам.-министърът на икономиката Александър Манолев, който ще говори за новостите и тенденциите в икономиката. \r\n*** \r\nОт 17.30 часа в реновирания киносалон на Средно училище „Пейо К. Яворов“ десетокласници ще направят възстановка на наказателен съдебен процес по действителен случай. \r\n*** \r\nОт 10.00 часа в зала 2 на Областна администрация ще се проведе заседание на Областната епизоотична комисия.  \r\n*** \r\nОт 10.00 и от 11.00 часа в Административен съд ще се проведе заседание във връзка с оспорени решения от община Шумен за налагане на финансови корекции. \r\n*** \r\nОт 10.00 часа в зала 203 на общината ще се проведе заседание на Постоянната комисия „Култура, културно-историческо наследство, туризъм, интеграционна политика и вероизповедания”. \r\n*** \r\nОт 14.00 часа в зала в зала 203 на общината ще се проведе заседание на Постоянната комисия „Просвета, образование и наука”. \r\n*** \r\nОт 16.00 часа в зала в зала 203 на общината ще се проведе заседание на Постоянната комисия „Бюджет и финанси”.", "date": "2019.02.20", "title": "Предстоящи събитие в страната за 21 февруари (Агенция „Фокус“)"}
{"url": "http://www.focus-news.net/news/2019/02/20/2625999/pazardzhik-nad-7500-dela-sa-obrazuvani-v-rayonniya-sad-prez-2018-godina.html", "text": "Районният съд в Пазарджик представи годишния си отчет за 2018 г., предаде репортер на  Радио „Фокус“ – Пазарджик . Към момента в съда работят 18 съдии, като за период от три месеца двама от съдиите са били командировани в Районния съд във Велинград, съдия Красимир Комсалов е командирован в Специализирания наказателен съд. От Окръжен съд –Хасково са били командироване през изминалата година двама младши съдии за период от три месеца. През отчетената година е назначена в Районния съд и съдия Мария Ненова. Към днешна дата в съда има незаети три съдийски щата. През 2018 година са образувани общо 7 589 дела, от които 5 230 граждански и 2 359 наказателни. Броят на несвършените дела през отчетения период е 1059, от които 743 граждански и 316 наказателни.", "date": "2019.02.20", "title": "Пазарджик: Над 7500 дела са образувани в Районния съд през 2018 година"}
{"url": "http://www.focus-news.net/news/2019/02/20/2626004/shumen-s-mashtabna-programa-v-grada-shte-badat-otbelyazani-120-godini-ot-rozhdenieto-na-pancho-vladigerov.html", "text": "С мащабна програма в Шумен ще бъдат отбелязани 120 години от рождението на Панчо Владигеров. Тя се организира от Общината съвместно с културните институти в града. Това обяви на обща пресконференция Найден Косев, заместник-кмет на Шумен с ресор образование и култура. Предвидени са концерти, дни на отворените врати, фотодокументална изложба, национална кръгла маса и др. В проявите се включват фондация „Панчо Владигеров“, Симфониета Шумен, Държавен архив, Регионален исторически музей, музеен комплекс „Панчо Владигеров“, Шуменският университет и Регионалната библиотека „Стилиян Чилингиров“. „Целта ни е да излезем от рамките на град Шумен, да си партнираме с всички, които обичат класическата музика, които милеят за българската история в тази област, за утвърдената вече традиция и нейното бъдещо развитие. Панчо Владигеров е роден в Цюрих, но неговият живот се свързва с Шумен. Първият музей на неговото име е също тук, трябва да поддържаме тази традиция и да се гордеем като град, свързан с този стожер на националното ни изкуство, дори и в световен план“, каза Найден Косев.  \r\nНачалото на честванията ще бъде поставено на рождената дата на Владигеров – 13 март, и ще продължат през цялата година. От 11.00 часа в музеен комплекс „Панчо Владигеров“ ще се проведе концерт матине с участието на деца от Шумен, а от 18.30 часа в Драматично-куклен театър „Васил Друмев“ ще има концерт, в който ще участват и внуците на великия композитор – Константин и Александър Владигерови.  \r\nКонцерт, посветен на 120 години от рождението на Панчо Владигеров, ще има и на 28 март в концертната зала „Проф. Венета Вичева“ в Общината, а на 19 април в Народно читалище „Добри Войников“ ще бъде организиран концерт с изпълнения на произведения на големия български композитор. На 13 март в музейния комплекс „Панчо Владигеров“ ще се проведе ден на отворените врати, а във фоайето на театъра ще бъде подредена изложба на шуменския архив от документи и снимки, показващи живота и делото на композитора. По повод годишнината Шуменският университет „Еп. К. Преславски“ организира кръгла маса „Творческото наследство на Панчо Владигеров: минало, настояще и бъдеще“, която ще се проведе на 13 и 14 март в музеен комплекс„Панчо Владигеров“. Най-мащабната проява през тази година е Международният конкурс за пианисти и цигулари „Панчо Владигеров“-Шумен 2019 г., който ще се състои от 27 май до 7 юни. Диана Дечева, изпълнителен директор на фондацията, посочи, че подготовката за събитието е започнала преди година и половина. Крайният срок за заявки е 15 март. Няма възраството ограничение за участниците. Конкурсът е в три тура, като третият е в два етапа - с камерен и с симфоничен оркестър. Уточнени са съставите на двете международни журита. Фондация „Панчо Владигеров“ съвместно с БНР ще издаде компактдиск с включени документални записи от проведените в Шумен Международни конкурси в периода 2011-2018. По повод на годишнината на 18 май в Шумен ще гостува изложбата „Панчо Владигеров в музикалния калейдоскоп на ХХ век“ посоки, връзки и отражения на къща-музей „Панчо Владигеров“ – София.  \r\nШуменските училища също ще се включат в отбелязването на годишнината от рождението на големия български композитор с Владигеров час. „Във всички тези месеци на честванията ние ще разполагаме с богата палитра на дейности, постветени на 120-ата годишнина от рожеднието на Панчо Владигеров“, посочи Найден Косев. \r\nИвелина ИВАНОВА", "date": "2019.02.20", "title": "Шумен: С мащабна програма в града ще бъдат отбелязани 120 години от рождението на Панчо Владигеров"}
{"url": "http://www.focus-news.net/news/2019/02/20/2626005/nimh-utre-shte-e-predimno-slanchevo-dnevnite-temperaturi-slabo-shte-se-ponizhat-i-maksimalnite-shte-sa-mezhdu-9-i-14.html", "text": "През нощта ще бъде предимно ясно, а утре – предимно слънчево. Ще духа до умерен вятър от запад-северозапад. Минималните температури ще са предимно между минус 3° и 2°. Дневните температури слабо ще се понижат и максималните ще са между 9° и 14°. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Мартин Славчев. Атмосферното налягане ще се повиши и ще остане по-високо от средното за месеца. \r\nНад Черноморието ще бъде предимно слънчево. Ще духа до умерен вятър от запад-северозапад. Максималните температури ще са 9°-11°. Температурата на морската вода е около 7-8°. Вълнението на морето ще е 1-2 бала. \r\nНад планините ще е предимно слънчево, ще има разкъсана висока облачност. Ще духа умерен, по високите и открити части - силен вятър от север-северозапад. Максималната температура на височина 1200 метра ще е около 3°, на 2000 метра – около минус 3°. \r\nВ петък ще бъде облачно. Още сутринта от северозапад ще завали дъжд, в планините - сняг. До вечерта валежите ще обхванат цялата страна. По-късно през деня вятърът ще се ориентира от североизток, ще се усили и рязко ще застудее. С понижението на температурите още след обяд в североизточните райони, а през нощта срещу събота навсякъде дъждът ще премине в сняг. Минималните температури ще бъдат между 0°  и 5°, а максималните – между 6° и 11°. В събота още преди обяд от север снеговалежите ще спират и над Северна и Западна България ще има значителни разкъсвания и намаления на облачността. Вятърът в западната половина от страната ще отслабне чувствително. Ще е доста студено, като и максималните температури ще са под 0°. В неделя на места минималните температури ще са до минус 10°-минус 12°. Вятърът и в източната половина от страната ще отслабне. Над югоизточните райони ще остане облачно, все още е възможно да прехвърча сняг, над останалата част от страната облачността ще намалее до слънчево.", "date": "2019.02.20", "title": "НИМХ: Утре ще е предимно слънчево, дневните температури слабо ще се понижат и максималните ще са между 9° и 14°"}
{"url": "http://www.focus-news.net/news/2019/02/20/2625995/korneliya-ninova-bsp-edna-partiya-se-opitva-da-vavede-diktatura.html", "text": "Дали БСП ще се върне в пленарната зала и по какъв повод – това ще реши колективният висш орган на партията, но засега социалистите твърдо стоят зад решението си. Това заяви в предаването „Лице в лице” по  бТВ  лидерът на БСП Корнелия Нинова. \r\nВ знак на протест от партията решиха да не влизат в Народното събрание след приемането на правилата за преференциите в изборното законодателство. Въпреки че от ГЕРБ дадоха заден ход за това, Нинова е категорична, че промяна в позицията на БСП няма. \r\n„ГЕРБ прегазиха закона без да се замислят изобщо. Разписаха авторитарната власт и изречението „Една партия – една държава в закона”. Прегазиха закона и по отношение на машинното гласуване и ЦИК. В закона пише, че с изтичането на мандата на Централната избирателна комисия един месец по-рано трябва да стартираме процедура. Не го направиха – към онзи момент говоря, когато коментирахме Изборния кодекс. Отнеха човешки и политически права като премахнаха преференцията, което е политическо право на всеки българин – да се съобразява с подреждането на партията и да си каже свободно волята за личности”, коментира Нинова. \r\nОще едно възражение, което имат от БСП, по думите ѝ е, че решенията в закона вече ще се вземат с мнозинство 50 + 1. „Което те го имат плюс още един човек от някоя присъдружна партия. Такива решения няма да могат да се обжалват пред ВАС. Тези решения си остават в ръцете на една партия – каквото тя реши, това ще бъде по изборите. Една партия се опитва да въведе диктатура. Голямата цел е да не допуснем това – без значение от какъв цвят сме”, посочи Нинова.  \r\nТя каза още, че БСП ще внесе в Народното събрание своите кандидатури за новия мандат на ЦИК, както е по закон. \r\nСоциалистите продължават да настояват за предсрочни избори, а що се отнася до евроизборите, водачът на листата на БСП, както и останалите кандидати, ще бъдат обявени през март.", "date": "2019.02.20", "title": "Корнелия Нинова, БСП: Една партия се опитва да въведе диктатура"}
{"url": "http://www.focus-news.net/news/2019/02/20/2626006/sport-levski-pobedi-vitosha-s-20.html", "text": "Левски победи с 2:0 като гост Витоша на стадион „Васил Левски“. В този мач треньорът Георги Дерменджиев записа първи успех начело на „сините“ в първенството, Николай Михайлов първа чиста мрежа, а Валери Божинов се контузи в края на мача. Головете отбелязаха Паулиньо преди почивката и Станислав Костов през втората част. \r\nТака Левски остава на трето място в класирането с 45 точки, на три зад ЦСКА и осем зад лидера Лудогорец. \r\nПо-рано днес Септември София постигна втора поредна победа, като столичани се наложиха с 2:0 като гости над Локомотив (Пловдив), а Дунав победи Верея у дома с 1:0.", "date": "2019.02.20", "title": "Спорт: Левски победи Витоша с 2:0"}
{"url": "http://www.focus-news.net/news/2019/02/20/2626007/pravitelstvoto-otpusna-dopalnitelni-30-mln-lv-za-obshtinskite-i-oblastnite-bolnitsi-i-psihiatrichnite-strukturi-obzor.html", "text": "Министерският съвет прие Постановление за одобряване на допълнителни разходи по бюджета на Министерството на здравеопазването за 2019 година в размер на 30 млн. лв. Това стана ясно на брифинг след редовно правителствено заседание. Пред журналисти здравният министър Кирил Ананиев уточни, че целта е с този финансов ресурс да бъде осигурен равнопоставен достъп на българското население до медицинска помощ, в това число и във високопланинските, труднодостъпните и отдалечените места. Субсидирането на общинските и областните болници се извършва на основание чл. 106 и чл. 106а от Закона за лечебните заведения, където е предвидено финансирането на дейностите, попадащи извън обхвата на задължителното здравно осигуряване, да се осъществява по ред и условия, уредени в наредба на министъра на здравеопазването. Такива дейности са оказването на спешна помощ, на психиатрична помощ и др., които са определени като държавна отговорност. \r\nДопълнителните разходи в размер на 30 млн. лв. се разпределят по следния начин: 18 млн. лв. се предоставят на  общинските болници  -  на база на населението, което обслужват, и броя на преминалите болни, в това число и 71 болници, които са в списъка за високопланински, отдалечени и труднодостъпни места. 2 млн. лв. се предоставят на лечебните заведения, оказващи  психиатрична помощ . Този ресурс е предвиден за 12-те центъра за психично здраве и за психиатричните отделения към болниците. Финансирането ще бъде на база проведени леглодни лечение. 10 млн. лв. се предоставят за оказана  спешна помощ  без хоспитализация, като с този ресурс ще бъдат финансирани 41 лечебни заведения, от които 26  областни болници .  \r\n„През изминалите две седмици направихме пълен анализ на всяка от общинските и областните болници, в това число на обема дейност, преминалите пациенти и финансовото състояние на тези лечебни заведения. Установи се, че дейностите, които тези болници изпълняват, извън задължителното здравно осигуряване, не са осигурени напълно с нужния ресурс и е необходимо те да бъдат подпомогнати”, обясни още министър Ананиев. По думите му анализът показа, че редица разходи, които имат, не са финансово обезпечени, което налага отпускането на допълнителните средства. Той уточни, че общо 171 болници, общински и областни, ще бъдат подпомогнати с отпуснатите 30 млн. лв. от правителството. От този ресурс една значителна част ще бъде предназначена за повишаване възнагражденията на персонала в лечебните заведения, но конкретното увеличение ще зависи от ръководството на съответната болница.  \r\nС друго Постановление на Министерския съвет, около 10 млн. лв. ще бъдат отпуснати под формата на капиталови разходи за ремонти в психиатричните звена.", "date": "2019.02.20", "title": "Правителството отпусна допълнителни 30 млн. лв. за общинските и областните болници и психиатричните структури (ОБЗОР)"}
{"url": "http://www.focus-news.net/news/2019/02/20/2626008/shumen-tovaren-avtomobil-e-razpilyal-kasi-s-bira-po-ul-maritsa-nad-sportna-zala-mladost.html", "text": "Товарен автомобил е разпилял каси с бира по ул. „Марица“ преди кръговото кръстовище над спортна зала „Младост“ в Шумен, предаде репортер на  Радио „Фокус“-Шумен . На платното вдясно в посока „Арена Шумен“ и по тротоара има разпилени каси и бутилки. Няма пострадали при инцидента.​ Служителите на реда регулират движението в района на инцидента. Водачите на превозни средства трябва да използват обходни маршрути в посока към Пети полк.  \r\nИвелина ИВАНОВА", "date": "2019.02.20", "title": "Шумен: Товарен автомобил е разпилял каси с бира по ул. „Марица“ над спортна зала „Младост“"}
{"url": "http://www.focus-news.net/news/2019/02/20/2625997/d-r-veselka-moncheva-rzi-blagoevgrad-27-sa-potvardenite-sluchai-na-zaboleli-ot-morbili-v-oblastta.html", "text": "27 са потвърдените случаи на заболели от морбили в област Благоевград. Това каза за  Радио „Фокус“ – Пирин  д-р Веселка Мончева, директор на дирекция „Надзор на заразните болести“ към Регионална здравна инспекция (РЗИ) – Благоевград. Тя посочи, че дете на 11 месеца е хоспитализирано в  УМБАЛ „Св. Ана“ – София. По думите й продължават проверките относно имунизационния статус на децата в здравните кабинети на детските заведения и училищата. „До момента издирените контактни са 259 лица и обхванати с ваксина 106 контактни лица и лица с пропуски в имунизацията срещу морбили“, допълни д-р Веселка Мончева. Тя каза още, че е съставен акт на директор на детско заведение за допускане на дете без извършени необходими имунизации. \r\nДенис НИКИФОРОВ", "date": "2019.02.20", "title": "Д-р Веселка Мончева, РЗИ – Благоевград: 27 са потвърдените случаи на заболели от морбили в областта"}
{"url": "http://www.focus-news.net/news/2019/02/20/2626010/pp-abv-startira-ot-varna-dopitvane-po-razlichni-temi-sred-grazhdanite-chrez-anketa-s-11-vaprosa.html", "text": "Анкетно проучване за нагласите на гражданите по три теми стартира от Варна Политическа партия АБВ, предаде репортер на  Радио \"Фокус\" - Варна . В цялата страна предстои да бъдат раздадени 50 000 бройки. В анкетите са включени 11 въпроса, свързани с националната и енергийната сигурност и позицията на партията за преодоляване на демографската катастрофа. За да даде символично начало на кампанията в града, тази вечер във Варна пристигна лично и председателят на АБВ Румен Петков. “Стартирането от Варна е въпрос на стратегическо разбиране и на уважение към варненци”, посочи той и даде за пример два от въпросите. Първият е против разгръщане на допълнителни военни континенти в България и региона за активни военни действия, а вторият - България да инициира дебати за промяната на системата за европейска сигурност. “Това е важно за Варна и въобще за черноморските ни общини, защото ние трябва да кажем, че на наша територия и в наша акватория е недопустимо да се разгръщат допълнителни военни континенти. Защото напрежението, което предизвиква безумното действие на президента на Украйна в Черноморския басейн може да доведе до допълнително натягане и до пренатоварване на България, с което рискуваме да я направим обект”, коментира Румен Петков. Лидерът на АБВ допълни, че от  партията са настояли писмено пред правителството и пред Народното събрание, че страната няма да допусне на нейната територия да бъдат разполагани допълнителни военни контингенти. “Това, че сме в НАТО, не значи, че няма как. Много ясно можем да кажем, че бидейки в НАТО на наша територия има разположени бази за подготовка и възможност да се обучават кадри, но няма да се разполагат ядрени оръжия след излизането на САЩ. Няма как да влизат войскови подразделения, които са с агресивен характер, насочени срещу други черноморски страни”, каза още той. Румен Петков изрази недоумение как бидейки в НАТО, Косово се въоръжава, а страната ни мълчи по този въпрос. Сред останалите въпроси, залегнали в анкетата на АБВ са България да инициира дебати за промяна на системата за европейска сигурност, за борба срещу двойните стандарти в ЕС, за сваляне на санкциите срещу Русия, за изграждане на АЕЦ “Белене”, за доставка на газ от Русия през страната ни и за възстановяване на двустранни търговски отношения с Азия, Близкия Изток, Африка и Латинска Америка. От партията разчитат на мнението на гражданите и по отношение на въвеждането на еднократна финансова помощ в размер на 30000 лева за трето дете, нова данъчна политика с 5% ДДС за стоки от първа необходимост, въвеждане на необлагаем минимум до нивото на минималната работна заплата и промяна на държавното устройство и установяване на президентска република. \r\nДиана СТОЕВА", "date": "2019.02.20", "title": "ПП АБВ стартира от Варна допитване по различни теми сред гражданите чрез анкета с 11 въпроса"}
{"url": "http://www.focus-news.net/news/2019/02/20/2626013/sitel-makedoniya-donald-tramp-izprati-pismo-na-makedonskiya-premier-dogovorat-ot-prespa-e-nay-istoricheskoto-postizhenie-na-balkanite-sled-deytanskoto-sporazumenie.html", "text": "Министър-председателят на Република Северна Македония Зоран Заев получи писмо от държавния глава на САЩ Доналд Тръмп, в което се подчертава, че „Договорът от Преспа е най-историческото постижение на Балканите след Дейтънското споразумение“. Скопският телевизионен канал  „Сител“  привежда пълния текст на писмото, което лидерът на Белия дом е изпратил до премиера на югозападната ни съседка: „Уважаеми Г-н премиер \r\nОт името на американския народ Ви поздравявам за ратифицирането и прилагането на Договора от Преспа. Това е най-историческото постижение на Балканите след Дейтънското споразумение и свидетелства за Вашето смело лидерство. Чрез усилията Ви с министър-председателя (на Гърция Алексис) Ципрас сте осигурили по-стабилно и проспериращо бъдеще не само за двете страни, но и за целия регион. Вашата страна сега ще заеме мястото, което й принадлежи в Северноатлантическия съюз като Република Северна Македония. \r\nНадявам се, че Договорът от Преспа ще послужи като вдъхновение за други страни в региона. Той подчертава истинската истина, че с политическа смелост и способност да се фокусираме върху дългосрочните ползи в сравнение с краткосрочните рискове, лидерите могат да правят трудни компромиси, които са необходими, за да насочат своите страни по пътя към по-светло бъдеще. \r\nОще веднъж ви поздравявам за лидерството и ангажимента за приключване на този процес, от преговорите и ратификацията до неговото пълно прилагане. Северна Македония е голям партньор на САЩ. Радваме се, че ще можем да Ви посрещнем като наш 30-ти съюзник в НАТО и да продължим съвместната си работа, за да осигурим мир и просперитет в Западните Балкани. \r\nСърдечни поздрави, \r\nДоналд Тръмп“ Тереза Герова", "date": "2019.02.20", "title": "„Сител“ (Македония): Доналд Тръмп изпрати писмо на македонския премиер: „Договорът от Преспа е най-историческото постижение на Балканите след Дейтънското споразумение“"}
{"url": "http://www.focus-news.net/news/2019/02/20/2626009/fokus-makedoniya-bivshiyat-predsedatel-na-sabranieto-e-zadarzhan-za-karvaviya-chetvartak-v-makedonskiya-parlament.html", "text": "Бившият председател на Събранието в Скопие Трайко Веляноски е задържан за събитията в парламента от 27 април 2017 г., известни като „кървавия четвъртък“, при който сградата бе щурмувана от демонстранти, потвърдиха за македонския  „Фокус“   от Прокуратурата.  \r\nВеляновски ще се яви в Прокуратурата, но не може да бъде оставен в ареста заради имунитета, който има. Той е задържан като заподозрян в разследването срещу организаторите на „кървавия четвъртък“.  \r\nИмето на Веляновски не се споменава за първи път в контекста на събитията от 27 април 2017 г., отбелязва изданието, като припомня, че съобщения от личния му мобилен телефон бяха четени по-рано в съдебната зала.  \r\nОсвен Веляновски са задържани още двама души по случая. Самоличността им не се разкрива.  Тереза Герова", "date": "2019.02.20", "title": "„Фокус“ (Македония): Бившият председател на Събранието е задържан за „кървавия четвъртък\" в македонския парламент"}
{"url": "http://www.focus-news.net/news/2019/02/20/2625988/kyustendil-za-poredna-vecher-zhiteli-na-grada-sa-se-sabrali-na-ploshtad-velbazhd-sled-ubiystvoto-na-35-godishen-mazh-pri-masovo-sbivane.html", "text": "За поредна вечер жители на Кюстендил са се събрали на площад „Велбъжд”, след убийството на 35-годишен мъж при масово сбиване в града, предаде репортер на  Радио „Фокус” – Кюстендил . Прави впечатление, че този път броят на хората е значително по-малък, в сравнение с предишните вечери. Пред арката на площада е поставена кутия с надпис „Да помогнем и да защитим истинските мъже”. В кутията се събират дарения от присъстващите и от преминаващите хора. Целта е със събраната сума да се платят адвокатски хонорари на пострадалите при масовото сбиване от 17 февруари в Кюстендил. \r\nВенцеслав ИЛЧЕВ", "date": "2019.02.20", "title": "Кюстендил: За поредна вечер жители на града са се събрали на площад „Велбъжд”, след убийството на 35-годишен мъж при масово сбиване"}
{"url": "http://www.focus-news.net/news/2019/02/20/2626012/varna-flashmob-v-pamet-na-plamen-goranov-se-provede-v-grada.html", "text": "Близо 20 души се включиха във флашмоб в памет на Пламен Горанов пред сградата на Община Варна, предаде репортер на  Радио „Фокус“ – Варна . Присъстващите започнаха да се събират около мястото на Грамадата от камъни около 18.45 часа. Те поставиха цветя и свещи на мястото, където се запали Пламен Горанов през 2013 г. Повод за инициативата са навършващите се 6 години му. Участниците във флашмоба поставиха искане за изграждането на мемориален знак. Пламен Горанов се самозапали на 20 февруари преди шест години, по време на протестите от началото на 2013, след като отправя искане за „оставка на тогавашния кмет Кирил Йорданов и всички общински съветници до 17 ч. на 20 февруари 2013 г.“. Преди да умре Пламен Горанов няколко пъти заявява, че намерението му не е било да се самоубива. Според най-близките му приятели той  умира поради грешка в плана си и не е искал да се самоубива. Според заявление на прокуратурата Пламен Горанов е пламнал при конфликт с охраната на Община Варна. С изгаряния от около 80% по цялото тяло, той умира на 3 март 2013 г. около 20.30 часа във Варненската Военноморска болница. Самозапалването и гибелта на Пламен Горанов доведе до оставката на кмет Кирил Йорданов. На 5 март 2013 година варненци започнаха издигането на грамада от камъни пред централния вход на Община Варна.", "date": "2019.02.20", "title": "Варна: Флашмоб в памет на Пламен Горанов се проведе в града"}
{"url": "http://www.focus-news.net/news/2019/02/20/2626001/vidin-oblastnata-epizootichna-komisiya-zabrani-dvizhenieto-na-domashni-svine-na-teritoriyata-na-oblastta-zaradi-opasnostta-ot-afrikanska-chuma.html", "text": "Областната комисия за контрол на епидемиите, епизоотиите и зоонозните заболявания във Видин взе на свое заседание решение за забрана на движението на домашни свине на територията на областта заради опасността от африканска чума, предаде репортер на  Радио „Фокус“ – Видин .  Със заповед на областния управител Албена Георгиева бяха определени буферни територии в област Видин, в които попадат 35 населени места от общините Ружинци, Димово и Видин. Забранява се  провеждането на пазари и изложби за свине. Кметовете на общини следва да проведат заседания на общинските епизоотични комисии, както и да сведат Заповедта до знанието на кметовете на кметства и кметските наместници, както и на населението. \r\nВалери Велков, началник на отдел  „Здравеопазване на животните“ в Областна дирекция по безопасност на храните – Видин, запозна членовете на комисията с опасността от разпространението на болестта на територията на нашата страна. „Превантивни мерки за заболяването се изпълняват в област Видин от есента на 2018г., и всички институции, ангажирани с недопускане разпространението на болестта на територията на нашата област работят в синхрон и добро взаимодействие“, уточни Велков. Осъществява се дезинфекция на автомобилите  на трите ГКПП на територията на областта, както и засилен контрол на внос на хранителни продукти, съдържащи свинско месо. До момента резултатите от проверките по всички подадени сигнали за съмнения за болестта африканска чума по свинете са отрицателни. \r\n„На този етап най-важна е превантивната дейност. Засилен е контролът по пазарите на територията на областта, както и по ГКПП. Апелирам гражданите да не спестяват информация и при най-малки съмнения за налични симптоми да подадат сигнал“, каза в заключение Албена Георгиева. \r\nАнна ЛОЗАНОВА", "date": "2019.02.20", "title": "Видин: Областната епизоотична комисия забрани движението на домашни свине на територията на областта заради опасността от африканска чума"}
{"url": "http://www.focus-news.net/news/2019/02/20/2626014/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския граничен пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.02.20", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/02/20/2626015/sliven-zaradi-svlachishte-e-zatvorena-ednata-lenta-v-uchastak-ot-prohoda-tvarditsa-elena.html", "text": "Движението по пътищата в Сливенска област е натоварено, но без да се образуват задръствания, съобщиха от  Областното пътно управление . Заради свлачище е затворена едната лента в участък от прохода Твърдица – Елена. В отсечката от км 47+800 до км 48+000 има пропадане на пътното платно и се извършват ремонтни дейности, които трябва да приключат до 31 май. \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.02.20", "title": "Сливен: Заради свлачище е затворена едната лента в участък от прохода Твърдица – Елена"}
{"url": "http://www.focus-news.net/news/2019/02/20/2626017/afp-petima-turski-voynitsi-sa-postradali-pri-ucheniya-kray-ankara.html", "text": "Петима турски военнослужещи са пострадали по време на военно учение в западните покрайнини на столицата Анкара, предава  AFP , като се позовава на информация от Министерството на отбраната на страната. \r\nИнцидентът се е случил в казарма в Полатли, разположен на 80 километра западно от Анкара. От турското военно ведомство уточняват, че в ученията са използвани истински снаряди. Причините за произшествието се разследват, става ясно още от разпространения текст.  \r\nПрезидентът на Турция Реджеп Тайип Ердоган е информиран за инцидента от министъра на отбраната Хулуси Акар и местния губернатор, разкриват източници.  \r\nЧетирима турски войници загинаха този месец, след като военен хеликоптер се разби в жилищен район, припомня агенцията. . Тереза Герова", "date": "2019.02.20", "title": "AFP: Петима турски войници са пострадали при учения край Анкара"}
{"url": "http://www.focus-news.net/news/2019/02/20/2626018/gd-granichna-politsiya-na-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" и ГКПП \"Лесово\" на българо-турската и ГКПП \"Дунав мост-Русе\" и ГКПП \"Дунав мост-Видин\" на българо-румънската граница трафикът е интензивен на изход за товарни автомобили. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2019.02.20", "title": "ГД \"Гранична полиция\": На ГКПП \"Капитан Андреево\", ГКПП \"Лесово\", ГКПП \"Дунав мост-Русе\" и ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2019/02/20/2626019/api-mezhdu-2300-i-2400-chasa-shte-se-provede-profilaktika-na-platformata-za-prodazhba-na-e-vinetki.html", "text": "Заради профилактика на платформата за продажба на електронни винетки, е възможно краткотрайно прекъсване на работата ѝ в интервала от 23.00 до полунощ. Това съобщиха от пресцентъра на  Агенция \"Пътна инфраструктура\"  (АПИ). Клиентите, които желаят да купят е-винетка в този период и системата се окаже недостъпна, могат да опитат след известно време.", "date": "2019.02.20", "title": "АПИ: Между 23.00 и 24.00 часа ще се проведе профилактика на платформата за продажба на е-винетки"}
{"url": "http://www.focus-news.net/news/2019/02/20/2626022/smolyan-s-povisheno-vnimanie-tryabva-da-se-shofira-v-selo-grohotno-zaradi-padnala-podporna-stena-s-kamenna-zidariya.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са в интервала от 6 до 13 градуса. Пътните настилки са сухи, на места по високите и усойни части са мокри, но се обработват против заледяване през нощта. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. \r\nНяма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. Остава затворен пътят от отклонението за НАО „Рожен“ посока Лъки до границата са ОПУ – Пловдив. Заради повишаването на температурите през деня и снеготопенето е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.20", "title": "Смолян: С повишено внимание трябва да се шофира в село Грохотно заради паднала подпорна стена с каменна зидария"}
{"url": "http://www.focus-news.net/news/2019/02/20/2626021/gabrovo-usloviyata-za-patuvane-v-oblastta-sa-normalni-za-sezona.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е въведена за участъка при км 10+080, а причината е стеснен участък при мост над река Крапец. Районът  е сигнализиран с пътен знак В15. От Областно Пътно управление – Габрово съобщиха за  Радио „Фокус“ – Велико Търново , че обходният маршрут за МПС над 3.30 м е по път III-401 Кормянско – Петко Славейково – Малък Вършец и по общинския път до село Малък Вършец. Срокът за приключване на ремонта е края на месец март. Условията за пътуване в областта са нормални за сезона. Настилките са предимно сухи, в усойните места – частично мокри. Движението не е натоварено.  Времето е ясно. Поради намален габарит на пътното платно е ограничено движението на товарни автомобили над 10 тона по пътя между село Крамолин и Велико Търново. Забраната е въведена в участъка от км 22+129 до км 28+380, а срокът за приключване на ремонта е 31 март.  Отворен за движение е прохода Шипка, но там все още е в сила забраната за ТИР-ове над 12 тона. Пропаднал участък затруднява движението по пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Строително-монтажни дейности се извършват и по път II-44 Севлиево – Драгановци. Нека водачите карат внимателно в участъка  от км 0+000 до км 14+600. Срокът за приключване на работата е 22 юни. \r\nЛуиза ТРАНЧЕВА", "date": "2019.02.20", "title": "Габрово: Условията за пътуване в областта са нормални за сезона"}
{"url": "http://www.focus-news.net/news/2019/02/20/2626023/burgas-16-godishno-momche-se-e-prostrelyalo-v-glavata-pri-opit-za-selfi.html", "text": "16-годишно момче се е простреляло с газов пистолет в Бургас при опит да си направи селфи, предаде  бТВ . Пред разследващите ученикът обяснил, че намерил оръжието на улицата, посред бял ден, в градинката зад блока, в който живее. Бил с негов приятел. Двете момчета се качили до апартамента на втория етаж, за да разгледат как работи оръжието. Решили да си направят и снимки с него, но пистолетът гръмнал и ранил младежа в слепоочието. Това е версията на тийнейджърите. Около 10.00 часа сутринта съседи чули силен пукот. \"Доведеният брат твърди, че всъщност пистолетът е гръмнал, докато двамата младежи се опитвали да си направят снимки тип селфита, които да качат в социалните мрежи\",  заяви Цветелина Рандева, говорител на ОД на МВР – Бургас. Изстрелът попаднал в слепоочието на младежа. „Раната е 5-6 сантиметра, не застрашава неговия живот. Имал е щастие, че се е разминал с леки наранявания\", каза д-р Константин Давчев от Отделение по неврохирургия, УМБАЛ – Бургас. С два шева на главата, момчето ще остане за лечение в болницата. Близките му отказват коментар. Новината за изхвърлен пистолет близо до жилищни блокове и училище развълнува живеещите наблизо. \"Събират се млади мъже с татуировки, паркират колите, където си искат, личи си от ундърграунда, 20-20 и няколко годишни, мускулести, с малко агресивно поведение\", каза Георги Кротнев. Назначени са експертизи, които да установят собствеността на пистолета и дали е откраднат или изгубен. Полицията работи и по друга версия – пистолетът да не е захвърлен в градинката, а да е на близки на младежа, но да не е бил регистриран.", "date": "2019.02.20", "title": "Бургас: 16-годишно момче се е простреляло в главата при опит за селфи"}
{"url": "http://www.focus-news.net/news/2019/02/20/2626011/d-r-pepa-tsvetanova-rzi-vidin-250-dozi-vaksini-sreshtu-morbili-sa-razdadeni-na-lichnite-lekari-v-oblastta-samo-za-5-dni.html", "text": "250 дози ваксини срещу морбили са раздадени на личните лекари в област Видин само за 5 дни. Това каза на среща в Областната администрация, д-р Пепа Цветанова, директор на дирекция „Надзор на заразните болести“ в Регионална здравна инспекция (РЗИ) – Видин, предаде репортер на  Радио „Фокус“ – Видин . Тя посочи, че от  Регионалната здравна инспекция са издадени предписания на всички общопрактикуващи лекари в областта да проверят имунизационния статус на своите пациенти от 13 месечна възраст до 18 години. „Откритите неимунизирани или с непълен имунизционен статус лица, както и тези с неясен имунизационен статус  трябва да бъдат обхванати незабавно с ваксина срещу морбили, която е комбинирана ваксина срещу паротит и рубеола. Не се допускат необсновани отлагания на имунизациите“, заяви д-р Пепа Цветанова.  \r\nТя допълни, че от лечебните заведения се изисква ранно откриване на клиничните симптоми на забъляването с цел ранна изолация и хоспитализация на заболелите. Стриктно трябва да се спазват и вътрешноболничните изисквания за да не се допусне вътрешноболнична инфекция. Д-р Цветанова посочи, че във Видин няма регистрирани случаи на морбили. „Последните случаи са от 2010 година на територията на областта. Тогава за 5 месеца на територията на Видинска област от морбили се разболяват 370 души от 17 дневна  до 50 годишна възраст. Най-висока заблеваемост  от морбили тогава е сред децата. Бяха обхванати 9 общини в областта с 25 населени места. 80% от заболелите, 284 болни бяха на територията на Община Видин и от тях 281 в квартал „Нов път“, което показва къде може да се получи пробив и към лекарските практики в този квартал са насочени усилията“, каза д-р Пепа Цветанова. Тя допълни, че 80% от заболелите тогава са били хоспитализирани, като е имало и регистрирани усложнения, които са били 48% от всички заболели. Усложненията са били преди всички на дихателната система с развиване на пневмонии.  \r\n„65% тогава са били без имунизации, 30% са били с една доза срещу заболяването“, заяви д-р Цветанова. Тя посочи, че рискът от заболяването съществува и сега  на територията на Видинска област. В Регионалната здравна инспекция разполагат с достатъчно ваксини, които могат да бъдат получени от личните лекари. \r\nАнна ЛОЗАНОВА", "date": "2019.02.20", "title": "Д-р Пепа Цветанова, РЗИ-Видин: 250 дози ваксини срещу морбили са раздадени на личните лекари в областта само за 5 дни"}
{"url": "http://www.focus-news.net/news/2019/02/20/2626041/aa-turtsiya-evropa-se-nuzhdae-ot-savremenni-migratsionni-politiki.html", "text": "Турският министър на вътрешните работи разкритикува сегашните европейски миграционни политики, заявявайки, че те трябва да бъдат осъвременени, предава турската  Anadolu Agency . \r\n„Европейската политика е засегната от миграцията... Нейните миграционни политики трябва да бъдат актуализирани“, заяви Сюлейман Сойлу на Шестата министерска конференция на Будапещенския процес. \r\nТой каза, че надигащите се расизъм и дискриминация възпрепятстват „добронамерените усилия“ на европейските правителства. \r\n„Европа трябва да предприеме мерки за борба с расизма и дискриминацията и да възприеме девиза „почтеност в многообразието“ при решаването на проблема с миграцията“, добави той. \r\nВ речта си Сойлу заяви, че нито една ера в историята не е била свободна от явлението масова миграция. \r\n„Трябва да се опитаме да го управляваме заедно, вместо да го предотвратим“, каза той. Превод и редакция : Калоян Пенков", "date": "2019.02.20", "title": "АА: Турция: Европа се нуждае от съвременни миграционни политики"}
{"url": "http://www.focus-news.net/news/2019/02/20/2626042/nikolay-gospodinov-mirg-balgarski-chernomorski-sgovor-byala-dolni-chiflik-avren-okolo-5-ot-aktivnoto-naselenie-v-rayona-se-zanimava-s-ribolov.html", "text": "Около 5 % от активното население в района се занимава с риболов. Това каза в интервю за  Радио „Фокус“ – Варна  Николай Господинов, изпълнителен директор на Местна инициативна рибарска група (МИРГ) „Български черноморски сговор Бяла – Долни Чифлик – Аврен“. По думите му официалната статистка за броя на рибарите във Варненска област е неточна, защото е практически трудно да се установят реалните числа.  \r\n„За нашата област то е концентрирано в Бяла, защото в Бяла има рибарско пристанище, в което домуват около 150 риболовни кораба и лодки“, заяви Николай Господинов. Той обясни, че основните видове риба се ловят през есента, което оставя много от рибарите без препитание в зимните месеци. „Голяма част от рибарите имат и други дейности, друг бизнес или работят на друго място. Всъщност риболова е като допълнителна дейност за тях“, отбеляза Николай Господинов. Той допълни, че е трудно човек да се издържа само с риболов. Във връзка с тези трудности, Николай Господинов поясни, че целта на местната инициативна група е именно да подпомогне рибарите в областта. „Опитваме се тази дейност да бъде разширена, разнообразена, да се запази, защото е традиционна за нашата територията, но и да се разнообрази по-скоро в туризма, за да може да просъществува по-дълго“, посочи Николай Господинов.  \r\nПо думите му организацията е реализирала проекти за около 8 млн.лв. на територията на малките общини във Варненска област през 2018 г., като се планират нови проекти за малко над 3 млн.лв. през 2019 г. Николай Господинов каза още, че стратегиите за местно развитие се финансират чрез Европейски фонд за морско дело и рибарство (ЕФМДР). \r\nБояна АТАНАСОВА", "date": "2019.02.20", "title": "Николай Господинов, МИРГ „Български черноморски сговор Бяла – Долни Чифлик – Аврен“: Около 5% от активното население в района се занимава с риболов"}
{"url": "http://www.focus-news.net/news/2019/02/20/2626044/dobrich-prez-2018-g-obshtiyat-byudzhet-na-asotsiatsiyata-po-vik-e-bil-v-razmer-na-nad-42-800-leva.html", "text": "рез 2018 г. общият бюджет на Асоциацията по ВиК (АВиК) в Добрич е бил в размер на 42 857,14 лв., от които вноската на държавата - 15 000 лв., а останалите 27 000 лв. са разпределени между общините, съгласно техният процент на дялово участие в АВиК, като реалното постъпление е било в размер на 39 857,12 лв. Данните са представени на заседание на асоциацията, съобщиха от пресцентъра на  Областна администрация – Добрич , където е проведено заседанието. За 2018 г. своите вноски не са направили общините Шабла и Каварна на обща стойност 3002 лв. Асоциацията е представила и проект на бюджета за 2019 г. Поискано е препоръчително вноската на държавата да се увеличи от 15 000 лв. на 19 591,27 лв., но към настоящия момент тя остава непроменена. И за 2019 г. размерите на вноските - от държавата 15 000 лв., и 27 000 лв. - от общините, според техния процентен дял, остават непроменени.  \r\nЗаедно с очакваните вноски от Шабла и Каварна за 2018 г., приходната част е в размер на 45 857,16 лв. Разходната част е планирана в размер на 52 382 лв., в която е включен и преходен остатък от миналата година – 6 526,86 лв., според доклада на финансовият експерт в Асоциацията. Проектът на бюджет е одобрен в предложения му вариант. Изпълнителният директор на оператора - „ВиК Добрич“ АД, инж. Тодор Гикински е припомнил по време на заседанието, че по програма ОПОС водните оператори могат да бъдат бенефициенти. Във връзка с това са проведени срещи и разговори за оказване на финансова помощ на „ВиК Добрич“ АД, за да може да се кандидатства с проекти за изграждане на нови съоръжения и за ремонт и реконструкция на съществуващи. Той е уверил членовете на Общото събрание, че от предварителните разговори има заявен интерес от ЕБВР, а становището на Инициативата за техническа помощ „Джаспърс“ е добричкото водно дружество да бъде с най-нисък процент съфинансиране. Инж. Гикински е посочил също, че се предвижда подмяна на помпени станции, на водопроводи и други съоръжения. Членовете на Общото събрание единодушно са одобрили подписването на Допълнително споразумение № 1 към Договор за стопанисване, поддържане и експлоатация на ВиК системите и съоръженията и предоставяне на канализационни и водоснабдителни услуги, сключен на 07.03.2016 г. и влязъл в сила от 01.05.2016 г. между АВиК и водния оператор.  \r\nСпоред данните в отчета за миналата година са проведени две общи събрания - редовно и извънредно, работни и координационни срещи, част от които по инициатива на председателя на АВиК. Според регистъра през изминалата година в АВиК са постъпили и обработени 241 преписки, изходящите такива са били 126, от които 30 са били свързани с жалби. По-голяма част от жалбите и сигналите, постъпили в АВиК, са свързани с изпълнението на „Интегриран проект за воден цикъл на град Добрич“,  нарушено водоподаване и липса на налягане, оспорване на начислените водни количества, проблеми от възникнали аварии, висок разход „общи нужди“ предимно от абонати с голяма индивидуална консумация, които фактически поемат по-голямата част от разпределената вода, оставаща на общия водомер, поради пропорционалния принцип на разпределяне.", "date": "2019.02.20", "title": "Добрич: През 2018 г. общият бюджет на Асоциацията по ВиК е бил в размер на над 42 800 лева"}
{"url": "http://www.focus-news.net/news/2019/02/20/2626020/kanal-5-makedoniya-balgariya-i-makedoniya-pochitat-savmestno-sv-naum-tsar-samuil-i-sv-kliment.html", "text": "България и Македония ще почитат съвместно  Св. Наум, Цар Самуил и Св. Климент. Това бе съгласувано от Съвместната българо-македонска комисия по историческите и образователни въпроси, натоварена със задачата да „изглади“ различните възгледи за историята на двете страни, отбелязва скопската телевизия  „Канал 5“ . \r\nСлед два дни на дискусии, смесената мултидисциплинарна комисия тушира различията на българи и македонци за цар Самуил и постигна съгласие за съвместно почитане на светците Наум и Климент.  \r\nПредставителят в комисията от българска страна Ангел Димитров отбеляза, че е постигнато на споразумение за средновековната история, но все още има открити въпроси за следващите заседания на комисията. Те ще засегнат споровете за Гоце Делчев, Илинденско-Преображенското въстание, а също и други исторически личности и събития. \r\nЗаключенията с коментарите на експертната комисия ще бъдат представени на правителствата на двете страни, допълва телевизията. Тереза Герова", "date": "2019.02.20", "title": "„Канал 5“ (Македония): България и Македония почитат съвместно Св. Наум, Цар Самуил и Св. Климент"}
{"url": "http://www.focus-news.net/news/2019/02/20/2626040/veliko-tarnovo-operi-balet-i-simfonichen-kontsert-sa-chast-ot-chetvartoto-izdanie-na-operniya-leten-festival-stsena-na-vekovete.html", "text": "Опери, балет и симфоничен концерт са част от четвъртото издание на оперния летен фестивал „Сцена на вековете“. През тази година за пръв път в програмата има и международно участие, което ще даде старт на спектаклите. Това ще се случи на 13 юли, когато на крепостта Царевец Имперския руски балет ще представи „Лебедово езеро“, разказа в предаването „Царевеград Търнов – славата и величието на България“ на  Радио „Фокус“  Нелина Църова, директор на Дирекция „Култура, туризъм и международни дейности“ в Община Велико Търново. Тя разкри, че публиката ще има възможност да се наслади на оригиналната хореография на Мая Плисецкая. „В тазгодишното издание на „Сцена на вековете“ ще се включи и Държавната опера – Бургас с операта „Турандот“. Музикално-драматичен театър „Константин Кисимов“ ще участва с новото си заглавие, чиято премиера още не сме видели, „Теменужката от Монмартър“. Държавна опера – Русе има две гостувания – на 2-ри август с операта „Бохеми“, а другото е с прекрасен симфоничен концерт, посветен на 120 години от рождението на Панчо Владигеров“, обясни Нелина Църова. Последното, но не по важност, заглавие е „Симон Боканегра“ на Държавна опера – Варна. \r\nЛуиза ТРАНЧЕВА", "date": "2019.02.20", "title": "Велико Търново: Опери, балет и симфоничен концерт са част от четвъртото издание на оперния летен фестивал „Сцена на вековете“"}
{"url": "http://www.focus-news.net/news/2019/02/20/2626046/varna-24-godishen-uchitel-ot-grada-e-nominiran-v-klasatsiya-za-savremenni-buditeli.html", "text": "24-годишен учител от Варна е номиниран в класация за съвременни будители. „Въпреки, че съм преподавател отскоро, смятам, че с учителската професия вече открих своето призвание“, каза в интервю за  Радио „Фокус“ – Варна  Борис Георгиев, който е учител по информатика и информационни технологии от 2 години в Средно училище  „Любен Каравелов” в район „Аспарухово” във Варна. Младият учител преподава на учениците си чрез използване на много дигитални инструменти, специфични компетентности и нови методи. През миналата година е обучавал ученици от 1-ви до 10-и клас, а сега – от 5-и до 12-и. Благодарение на всеотдайната работа на Борис Георгиев, част от колегите му от училището, заедно с родители и ученици, решават да го номинират за учител „Будител“, а той разбира съвсем случайно, след като вижда името си като част от номинациите за каузата „Будителите на образователната платформа „Училища BG”. „Колегите ме подкрепят, мотивират и се радват на успехите ми“, отбеляза Борис Георгиев. Той допълни, че като начинаещ учител черпи опит от ветераните в професията. „Искам да предам на учениците своите знания, за да могат те да ги използват по по-добър начин, да бъдат честни, открити, лоялни и конкурентоспособни. Искам те да имат реална представа за възможностите и знанията си, но и в същото време никога да не се подценяват“, заяви Борис Георгиев. \r\nСияна БУХЛАРСКА", "date": "2019.02.20", "title": "Варна: 24-годишен учител от града е номиниран в класация за съвременни будители"}
{"url": "http://www.focus-news.net/news/2019/02/20/2626047/plovdiv-folkloren-sastav-ot-vietnam-shte-uchastva-v-mezhdunarodniya-folkloren-festival-prez-lyatoto.html", "text": "Възможността за участие на фолклорен състав от Виетнам в Международния фолклорен фестивал в Пловдив през лятото обсъдиха заместник-кметът Розалин Петков и посланикът на Виетнам в България Н. Пр. Доан Туан Лин. Това съобщиха за  Радио „Фокус“-Пловдив  от Общината. Негово превъзходителство е на първото си посещение в Пловдив, след като преди по-малко от месец е встъпил в длъжност и остана очарован от града.  \r\n„Пловдив е мултиетнически и мултикултурен град, който съчетава историческото наследство на римляни, траки, гърци. И до днес живеят хора с различна религиозна принадлежност, а градът ни е известен със своята етническа толерантност“, заяви Розалин Петков. Той запозна гостите с развитието на града през последните години и в частност в икономиката чрез създаването на Тракия икономическа зона и богата култура, благодарение на която Пловдив бе обявен на Европейска столица на културата за 2019 година. \r\n„Радвам се, че Пловдив е град, който се развива много добре икономически и разполага с голям потенциал и по отношение на развитието на туризма“, заяви Н. Пр. Доан Туан Лин и сподели, че ще се постарае да засили още повече добрите взаимоотношения между България и Виетнам. \r\nПосланик Доан Туан Лин обеща да се върне още един път в Пловдив  и да посети историческите забележителности на града.", "date": "2019.02.20", "title": "Пловдив: Фолклорен състав от Виетнам ще участва в Международния фолклорен фестивал през лятото"}
{"url": "http://www.focus-news.net/news/2019/02/20/2626024/rumen-petkov-abv-vsichki-partii-sa-zainteresovani-ot-manipulatsiyata-na-tsiganskiya-glas-za-izborite.html", "text": "Всички партии у нас, в това число на първо място „Обединените патриоти”, са заинтересовани от манипулацията на циганския глас за изборите. Това коментира на пресконференция във Варна председателят на ПП АБВ Румен Петков, предаде репортер на  Радио „Фокус” - Варна.  Според него, щом никой не желае активната регистрация, това означава, че никой не е заинтересован да се бори с манипулираното гласуване. „Нещо повече. Вкара се електронно гласуване, електронен подпис, както е известно под тези изборни правила то може да бъде направено в търговските дружества”, отбеляза Румен Петков.  \r\nПо отношение на самото гласуване той припомни, че от АБВ са предложили на територията на всяка една община да има по една преброителна секция, а в избирателните секции да има не повече от трима членове. Според него в новия Изборен кодекс се предвижда нещо, което ще затормози процеса на гласуване и ще го направи крайно неустойчив, ще го постави под съмнение. Румен Петков коментира, че за него е много важно,  че партията е започнала достатъчно натоварено един дебат, свързан с предстоящите избори.  \r\nСпоред него е допуснато много грубо нарушаване на правилника на Съвета на Европа и на Венецианската конвенция с приемането за пореден път на промени в нормативната уредба за изборите. По думите му това е грубо нарушение на заложеното изискване минимум една година преди изборите да не се правят промени, свързани с подготовката, организацията и провеждането на вота.  \r\nПетков подчерта, че в промените в Изборния кодекс не се предвижда нищо добро. „И двата съществени проблема на Изборния кодекс са „мъртвите души” в избирателните списъци и възможността за манипулиране на избора от гледна точка на преброяването. Няма никаква мисъл за преодоляване. Ние предложихме преди повече от шест месеца да се приеме кодекс, който да отговаря на потребностите на гражданите с активното записване за участие в изборния процес. Т. е. - шестмесечен период да има всеки участник в изборите да се запише, че ще участва като гласоподавател и с това да се избегне въпросът с „мъртви души” и добавени в списъци. Никоя от парламентарните политически сили не пожела да се вслуша в този наш аргумент”, посочи Румен Петков. \r\nДиана СТОЕВА", "date": "2019.02.20", "title": "Румен Петков, АБВ: Всички партии са заинтересовани от манипулацията на циганския глас за изборите"}
{"url": "http://www.focus-news.net/news/2019/02/20/2626049/miro-rahnev-psiholog-svetat-vinagi-e-bil-mnozhestvo-ot-dushi-i-vsichkite-se-otlichavat.html", "text": "Светът винаги е бил множество от души и всичките се отличават една от друга. Това каза за  Радио „Фокус“ – Бургас  психологът Миро Рахнев по повод Световния ден на социалната справедливост. „Никой не може да съди човек заради съдбата, с която е роден и от там произлиза самото значение и етимология на социалната справедливост“, добави Рахнев. По думите му това означава равенство и разбиране на човешките права. „Напоследък трябва да се съблюдава много внимателно точния контекст на това значение, тъй като прекалено много се преекспонира. Много хора излизат извън рамките на самото значение и всеки започва по собствен различен начин да интерпретира това значение“, посочи Рахнев. Според него социалната справедливост означава да зачиташ човешкото достойнство на всеки един човек. „Всеки е равен с другия независимо от техните различия, социални категории или групи“, допълни психологът.  \r\nПо думите му трябва да се спазват принципите на равенство и хората да бъдат солидарни един с друг, както и да се приемат такива каквито са, без да се променят. Той добави, че хората трябва да бъдат по-толерантни и да уважават и разбират своите различия. Според него повечето хора не осъзнават, че съществува напрежение между различните раси, етноси и други. Той смята, че е нужен нов подход, който да накара хората да проумеят степента на различието между етническа принадлежност, пол или религия и най-важното, което е необходимо е да се подобрят отношенията между тях самите, да се създаде разбиране за самото различие. Той посочи, че трябва да се осъзнаят моделите на поведение, които ще доведат до увеличаване на самоуважението и на достойнството, като тогава хората ще имат възможност да обърнат внимание на доверието. Миро Рахнев каза още, че когато хората започнат да разбират това, ще почувстват как се стопяват всички прегради към самото доверие. Според него всички трябва да бъдат по-човечни и да открият сърцата си, да прощават по-лесно, като по този начин ще получават много повече подкрепа и любов. \r\nТой коментира също, че вярата в свободата е неизкореним елемент от светоусещането на мислещото човешко съзнание. „Много често хората чакат да получат свободата като някакъв вид дар, но това няма как да се случи. Историята познава много такива случаи, но това е правото на личен избор“, добави Рахнев. По думите му всеки има подредба на ценностите и сам трябва да направи своя избор. „Самата дума „свобода“ е синоним на думата „право“ и това е нещо задължително, защото трябва да има социална свобода между всички хора, за да може всеки да се чувства завършен индивид“, посочи още психологът. Според него липсата на неразбиране към нуждата на другите поражда винаги това напрежение на неприязън и на конфликт. По думите му взаимоотношенията между хората не трябва да се свеждат до борба за надмощие, независимо дали става въпрос за религия, етнос, пол или други. Според него това трябва да се изключи от изграждането на нашата ценностна система. \r\nМария КУРТЕВА", "date": "2019.02.20", "title": "Миро Рахнев, психолог: Светът винаги е бил множество от души и всичките се отличават"}
{"url": "http://www.focus-news.net/news/2019/02/20/2626043/valeri-simeonov-nfsb-nyamame-vina-za-vrashtaneto-po-nyakolko-pati-na-edni-i-sashti-tekstove-v-parlamenta-ot-strah-da-ne-padne-reytingat-na-gerb.html", "text": "В Народното събрание НФСБ няма вина за връщането по няколко пъти на едни и същи текстове от страх да не падне рейтингът на ГЕРБ. Това каза за обзорното предаване „Това е България“ на  Радио „Фокус“  депутатът от „Обединени патриоти“ и лидер на НФСБ Валери Симеонов. Той определи поведението на министър-председателя Бойко Борисов като примитивно и инстинктивно бягане от отговорност. В политиката такъв модел не бива да се толерира, каза Симеонов. „Имаше един първосигнален опит за прехвърляне на отговорността за вземането на решение за увеличаване на прага на преференциите на НФСБ, въпреки че фактите показват коренно различни обстоятелства, а именно че предложението е внесено от ДПС между 1-во и 2-ро четене. Аз не крия, че позицията ни винаги е била за увеличаване на прага на преференциите. Това прибързано хвърляне на обвинение приличаше на отчаян опит за сваляне на отговорността. Именно това, че текстовете са минали не поради убеждението на партия ГЕРБ, а поради желанието за постигане на определено съгласие с ДПС, което в случая бе взело същата позиция за увеличаване на прага на преференциите“, коментира Валери Симеонов. Той каза още, че за съжаление най-голямата партия в България има еднолично управление.", "date": "2019.02.20", "title": "Валери Симеонов, НФСБ: Нямаме вина за връщането по няколко пъти на едни и същи текстове в парламента от страх да не падне рейтингът на ГЕРБ"}
{"url": "http://www.focus-news.net/news/2019/02/20/2626051/veliko-tarnovo-40-lichni-asistenti-i-14-domashni-pomoshtnitsi-okazvat-podkrepa-na-vazrastni-hora-v-obshtinata.html", "text": "40 лични асистенти и 14 домашни помощници оказват подкрепа на възрастни хора във Великотърновска община. Всички те са назначени след сключен договор на Общината с Агенция „Социално подпомагане“. Хората, които получава грижи у дома, са 70, съобщи за  Радио „Фокус“ – Велико Търново  Росица Димитрова, директор на Дирекция „Социални дейности и здравеопазване“. Тя уточни, че контрактите изтичат в края на август, но вероятно услугите ще бъдат продължени чрез новия проект за патронажна грижа на Министерството на труда и социалната политика, които ще се реализира на територията на цялата страна.  \r\n„Почти убедена съм, че ще успеем да го стартираме до октомври. Голямото предизвикателство ще бъде е кой ще кандидатства за да предоставя услугите. Потърсихме подкрепата на кметовете и кметските наместници да ни представят информация кой ще има нужда от подкрепа и кой ще може да я предоставя. Повечето от кандидатите са 86-90 годишни, хората, които заявяват желание да се грижат за тях са на 66-70-72 години. При нас ще се получи иновация – да стимулираме хората в пенсионна възраст , които се чувстват активни, да се грижат за други хора в пенсионна възраст“, обясни още Росица Димитрова и изрази надежда, че иновативната практика ще даде положителни резултати. \r\nЛуиза ТРАНЧЕВА", "date": "2019.02.20", "title": "Велико Търново: 40 лични асистенти и 14 домашни помощници оказват подкрепа на възрастни хора в общината"}
{"url": "http://www.focus-news.net/news/2019/02/20/2626052/varna-421-dushi-sa-globeni-v-oblastta-po-vreme-na-aktsiya-peshehodets-na-patna-politsiya.html", "text": "Общо 421 души са били глобени в област Варна по време на Акция „Пешеходец“ на „Пътна полиция“. По данни на Областната дирекция на МВР (ОДМВР) санкционираните пешеходци са 287. Това съобщи за  Радио „Фокус“ – Варна  говорителят на ОДМВР  – Варна Ивана Милева. 48 от глобените пешеходци са били възрастни, които са водили деца със себе си. По време на акцията са санкционирани и 134 водачи на превозни средства, които са отнели предимството на пешеходци. По информация на ОДМВР 80% от нарушителите са установени на територията на Варна, а останалите са регистрирани в общините в областта. Акцията, насочена към неправилно пресичащи пешеходци и недобросъвестни шофьори, се проведе между 4 и 15 февруари тази година. От полицията обаче продължават да провеждат регулярни проверки. \r\nДиана СТОЕВА", "date": "2019.02.20", "title": "Варна: 421 души са глобени в областта по време на акция „Пешеходец“ на „Пътна полиция“"}
{"url": "http://www.focus-news.net/news/2019/02/20/2626016/registriranite-sluchai-na-morbili-u-nas-sa-veche-32-obzor.html", "text": "Към 20 февруари общо за страната са регистрирани 32 случая на морбили. 26 случая са съобщени от РЗИ Благоевград, 4 – от Столична РЗИ, 1 – от РЗИ София област и 1 от РЗИ Хасково. 7 са заболелите деца под 1 г. 16 са регистрираните случаи на морбили при деца от 1 до 4г., а 4 – от 5 до 9 г. По един са заболелите във възрастовите групи от 10 до 14 г. и от 15 до 19г. Два са регистрираните случая при възрастни от 25 до 29г. и един във възрастовата група 35-39г.  \r\nЗаболяването беше констатирано на 14 февруари, тогава бяха доказани 5 случая, 4 от които в Благоевградска област. До края на деня случаите станаха 17. Министерството разпореди на директора на РЗИ-Благоевград предприемането на незабавни мерки за ограничаване разпространението на заболяването и предотвратяване възникването на нови случаи, в т.ч. и затваряне на детското отделение на МБАЛ-Разлог, където е осъществен контактът. На всички регионални здравни инспекции в страната беше разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Съгласно Имунизационния календар на България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст. На 15 февруари пациентите с морбили се увеличиха на 21. Четирите нови случая са в Благоевград, от тях три са деца, а четвъртият пациент е мъж. Така до този момент 19 от доказаните 21 случая са при деца. На 18 февруари бяха констатирани нови 3 случая на морбили в Благоевград. Два от тях в Разлог и един в Добринище. По-късно през деня случаите станаха 27, с обявените 3 нови в София. Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар. Инкубационния период на болестта е средно 9 до 21 дни, а симптомите силно наподобяват тези на остра вирусна инфекция. Заразяването става по въздушно-капков път. Усложненията вследствие на заболяване от морбили както при възрастни пациенти, така и при деца могат да са много тежки, а смъртността е 1 на 1000 случая.", "date": "2019.02.20", "title": "Регистрираните случаи на морбили у нас са вече 32 (ОБЗОР)"}
{"url": "http://www.focus-news.net/news/2019/02/20/2626053/veliko-tarnovo-klub-po-tvorchesko-pisane-e-sazdaden-kam-chitalishte-nadezhda-v-oblastniya-grad.html", "text": "Клуб по творческо писане е създаден към читалище „Надежда“ във Велико Търново. Това съобщи за  Радио „Фокус“ – Велико Търново  библиотекарят в читалището и инициатор на идеята Бисера Дживодерова. Тя посочи, че клубът е наследник на съществувалия през 50-те и 60-те години на миналия век литературен кръжок към читалището, в който са членували големи имена като Антон Дончев, Матей Шопкин, Димитър Мантов, Георги Данчев и Христо Медникаров.  \r\n„Те са чели свои творби, обсъждали са ги и са ги критикували. Отдавна имам идея да възродя този литературен кръжок като клуб по творческо писане. Обърнах се към Хуманитарна гимназия, защото според мен е много хубаво, ако децата са с литературни заложби, да започнат да членуват в един такъв клуб. Ние можем да им помогнем за тяхното израстване“, посочи Бисера Дживодерова. Тя съобщи, че в клуба членуват 11 деца. Той се ръководи от поета Здравко Пеев и преподавателката по литература в гимназията Далия Симеонова. Учениците ще се срещат един път в месеца в рамките на два учебни часа. Регулярно в клуба ще гостуват и изявени търновски творци, които ще  споделят своите творчески успехи и проблеми с начинаещите писатели.  \r\n„Желанието на ръководителите на клуба е децата да започнат да участват в национални литературни конкурси, подходящи за тяхната възраст. По този начин те ще бъдат стимулирани, ще бъдат провокирани да творят, да се стремят техните неща да стават все по-добри, ще се научат да имат самочувствие като творци. Всичко става постепенно и колкото по-отрано започнат да участват в тези национални литературни конкурси, толкова по-добре е за тях“, посочи Бисера Дживодерова. \r\nНадежда КРЪСТЕВА", "date": "2019.02.20", "title": "Велико Търново: Клуб по творческо писане е създаден към читалище „Надежда“ в областния град"}
{"url": "http://www.focus-news.net/news/2019/02/20/2626048/the-guardian-rusiya-mozhe-da-bade-prinudena-da-nasochi-orazhiya-kam-vashington-predpolozhi-putin.html", "text": "Владимир Путин заяви, че Русия ще разработи нови оръжия и ще ги насочи към западни „центрове за вземане на решения“, ако Западът разположи нови ракети с малък и среден обсег в Европа, пише британският вестник  The Guardian . \r\nЗаплахата, която изглежда е към Вашингтон и други западни столици, дойде след като САЩ и Русия преустановиха спазването на Договора за ракети със среден и малък обсег от 1987 г. \r\nВ реч пред високопоставени руски официални лица в Москва Путин заяви, че евентуалното разполагане на ракети, които могат да достигнат Москва за 10 минути, е „опасно за Русия“ и, че Москва ще бъде принудена да разгледа „симетрични и асиметрични действия“. \r\n„Русия ще бъде принудена да създава и разположи видове оръжия, които могат да се използват не само срещу онези територии, от които ще дойде пряката заплаха, но и срещу тези, където са центровете за вземане на решения за използване на тези ракетни системи“, каза руският президент. \r\nДоговорът, сключен от Роналд Рейгън и Михаил Горбачов, забрани разработването и разполагането на ракети с обсег между 500 и 5500 км. САЩ, водени от съветника по националната сигурност, Джон Болтън, прекратиха договора този месец на фона на твърденията, че Москва тайно е разработила крилата ракета, която е нарушила споразумението. Русия отрича това.  \r\nПо време на изказването си Путин отново потвърди позицията на Русия, че няма да разположи ракети с малък или среден обсег в Западна Русия, освен ако подобни оръжия не бъдат разположени в Европа. \r\nРечта, която се възприема като руската версия на обръщението „Състояние на нацията“, беше в голяма степен фокусирана върху икономиката. Путин, чиито рейтинги за популярност са на дъното, обеща увеличени публични разходи, по-ниски данъци за семействата и по-добри условия за живот на руснаците. Превод и редакция : Калоян Пенков", "date": "2019.02.20", "title": "The Guardian: Русия може да бъде принудена да насочи оръжия към Вашингтон, предположи Путин"}
{"url": "http://www.focus-news.net/news/2019/02/20/2626045/shumen-oblastnata-epizootichna-komisiya-shte-zasedava-na-21-fevruari-vav-vrazka-s-ognishteto-na-bolestta-afrikanska-chuma-po-svinete-v-obshtina-devnya.html", "text": "Заседание на Областната епизоотична в Шумен комисия ще се проведе от 10.00 ч. на 21 февруари в зала 2 на Областна администрация-Шумен във връзка с констатираното ново огнище на болестта африканска чума по свинете в община Девня. Това съобщиха от  Областната администрация . Ще бъде представена информация за епизоотичната обстановка и разпространяването на заболяването до момента. Ще бъдат обсъдени правила за прием на свине в кланица на територията на област Шумен, както и мерки за предотвратяване на възникване на болестта на територията на област Шумен.", "date": "2019.02.20", "title": "Шумен: Областната епизоотична комисия ще заседава на 21 февруари във връзка с огнището на болестта африканска чума по свинете в община Девня"}
{"url": "http://www.focus-news.net/news/2019/02/20/2626054/rossiyskaya-gazeta-putin-zayavi-che-nyama-prichina-za-nova-karibska-kriza.html", "text": "Няма предпоставки за нова Карибска криза, както и няма тежка конфронтация със САЩ, заяви президентът на Русия Владимир Путин на среща с представители на руски информационни агенции и печатни медии, съобщава „ Российская газета “. \r\n„Като цяло имаме добри контакти по военна линия, работим на високо ниво, има над какво да работим заедно. В Сирия работим заедно. Да, проблеми има, но има и механизми и инструменти за съвместната работа по тези проблеми“, отбеляза Владимир Путин. \r\n„Надявам се, че те ще бъдат използвани, за да не се създадат нови кризи по света като Карибската. Няма причина за това“, каза държавният глава. „Какво, има някаква тежка конфронтация между две системи, както беше в периода на Студената война? В края на краищата, няма. Но има взаимни претенции, различни подходи за решаване на различни проблеми и взаимни претенции, но това не е причина да се стигне до някаква конфронтация до нивото на Карибската криза от 60-те години на миналия век. Превод и редакция : Калоян Пенков", "date": "2019.02.20", "title": "„Российская Газета“: Путин заяви, че няма причина за нова Карибска криза"}
{"url": "http://www.focus-news.net/news/2019/02/20/2626055/afp-tereza-mey-privetstva-napredaka-v-pregovorite-s-yunker-za-brekzit.html", "text": "Британският министър-председател Тереза Мей приветства „напредъка“ в преговорите с Европейския съюз, насочени към разрешаване на безизходицата около Брекзит, съобщава  AFP . \r\nМей заяви, че срещата й с председателя на Европейската комисия Жан-Клод Юнкер е била  „конструктивна“, като двете страни се съгласяват да работят за гаранции по тежкия въпрос относно „ирландския механизъм“. \r\n„Имаме напредък“, обяви Тереза Мей. Первод и редакция : Калоян Пенков", "date": "2019.02.20", "title": "AFP: Тереза Мей приветства „напредъка“ в преговорите с Юнкер за Брекзит"}
{"url": "http://www.focus-news.net/news/2019/02/20/2626056/tass-sasht-sa-gotovi-da-oblekchat-sanktsiite-sreshtu-severna-koreya-no-parvo-ochakvat-stapki-ot-neya.html", "text": "Президентът на САЩ Доналд Тръмп заяви, че иска да отмени американските санкции срещу Северна Корея, но властите на тази страна трябва да направят първите крачки на срещата, предава агенция  TACC . \r\n„Санкциите на САЩ все още са налице. Бих искал да ги премахна, но първо трябва да видя стъпки от другата страна“, заяви американският лидер по време на реч пред репортерите в Белия дом. „Смятам, че Северна Корея има много голям икономически потенциал заради своето местоположение - около Русия, Китай и Южна Корея. Мисля, че той (Ким Чен-ун) разбира това“, каза президентът на САЩ. \r\n„Не мисля, че това ще бъде нашата последна среща. Имаме много добри отношения“, заяви Тръмп, коментирайки перспективата за трета среща между лидерите. \r\nПо-рано Тръмп заяви, че втората му среща с Ким Чен-ун ще се състои на 27 и 28 февруари във Виетнам. Първата в историята среща между президента на САЩ и лидера на Северна Корея се състоя на 12 юни миналата година в Сингапур. В резултат на срещата беше подписан съвместен документ, с който Пхенян пое ангажимента за денуклеаризация в замяна на гаранции за сигурността от Вашингтон. Никакви конкретни срокове не са уговаряни, като трябва да бъдат определени в следващи преговори. Превод и редакция : Калоян Пенков", "date": "2019.02.20", "title": "ТАСС: САЩ са готови да облекчат санкциите срещу Северна Корея, но първо очакват стъпки от нея"}
