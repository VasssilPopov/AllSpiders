{"url": "http://www.focus-news.net/news/2018/02/13/2488167/afp-holandskoto-pravitelstvo-otselya-pri-vot-na-nedoverie.html", "text": "Правителството на премиера Марк Рюте оцеля при гласуване на вот на недоверие късно тази вечер, предаде AFP. \r\n Вотът на недоверие бе предизвикан от крайно-десния политик Герт Вилдерс,  съперник на Рюте  след подадената оставка от външния министър Халбе Зейлстра.  Правителството остава на власт след като само 43-ма депутати подкрепиха вота, а 101 бяха против. Юлиян Марков", "date": "2018.02.13", "title": "AFP: Холандското правителство оцеля при вот на недоверие"}
{"url": "http://www.focus-news.net/news/2018/02/13/2488137/deutsche-welle-martin-shults-obyavi-ostavkata-si-kato-lider-na-gsdp.html", "text": "Лидерът на Германската социалдемократическа партия Мартин Шулц обяви във вторник оставката си, съобщава Deutsche Welle, като тя влиза в сила веднага. Бившият председател на европарламента и бивш кандидат за канцлер е взел решението си след няколкодневни консултации с хора от ГСДП. Докато обявяваше намеренията си, Шулц подчерта, че партията има нужда от „обновление“. Вицепредседателят на ГСДП Андреа Налес е номинирана да заеме мястото на Шулц, предстои гласуване на нейната кандидатура. : Цанко Цолов", "date": "2018.02.13", "title": "Deutsche Welle: Мартин Шулц обяви оставката си като лидер на ГСДП"}
{"url": "http://www.focus-news.net/news/2018/02/13/2488140/api-ogranicheno-e-dvizhenieto-prez-prohoda-troyan-karnare-za-vsichki-prevozni-sredstva-poradi-uraganen-vyatar-i-obilen-snegovalezh.html", "text": "Ограничено е движението през прохода Троян - Кърнаре за всички превозни средства, поради ураганен вятър и обилен снеговалеж. Това съобщиха от пресцентъра на Агенция \"Пътна инфраструктура\".", "date": "2018.02.13", "title": "АПИ: Ограничено е движението през прохода Троян - Кърнаре за всички превозни средства, поради ураганен вятър и обилен снеговалеж"}
{"url": "http://www.focus-news.net/news/2018/02/13/2488134/dimitar-dimitrov-kmet-na-vetrino-odobrena-e-strategiyata-na-mestnata-initsiativna-grupa-vazhod-provadiya-vetrino-valchi-dol.html", "text": "Одобрена е стратегията на Местната инициативна група „Възход – Провадия, Ветрино, Вълчи дол“. Това каза в интервю за Радио „Фокус“ – Варна кметът на Община Ветрино Димитър Димитров. „През 2017-та година основно подготвяхме проекти за 2018-та и 2019-та. В края на годината тези наши усилия, които бяха положени, вече бяха увенчани с успех. Голямата радост е одобрението на Местната инициативна група между трите общини Ветрино, Вълчи дол и Провадия. Това е един проект, който беше започнат два мандата напред. Няколко пъти бяха подавани документи, но не бяхме одобрявани. В края на 2017-та година стратегията на местната инициативна група бе одобрена. В момента подготвяме част от документите на членовете на Управителния съвет и очакваме в края на февруари, началото на март да подпишем договор за одобрение на стратегията и местната инициативна група да започне да функционира“, допълни кметът. Димитър Димитров отбеляза, че Общината е кандидатствала с проект и по Програмата за развитие на селските райони. „Очакваме подписване на договор за един много голям проект – за водопровод в няколко населени места, който е на стойност близо 5,8 млн. лева. Такъв проект в община Ветрино не е одобряван и не е осъществяван. С гордост можем да кажем, че трудът, който положихме през 2017-та година, дава резултат. Надявам се в най-скоро време да подпишем и този договор, за да пристъпим към процедури по избор на изпълнител и съответно строителство“, заяви кметът на Община Ветрино Димитър Димитров.\r\nМарияна ВАЛЕНТИНОВА", "date": "2018.02.13", "title": "Димитър Димитров, кмет на Ветрино: Одобрена е стратегията на Местната инициативна група „Възход – Провадия, Ветрино, Вълчи дол“"}
{"url": "http://www.focus-news.net/news/2018/02/13/2488136/smolyan-vremenno-e-ogranicheno-dvizhenieto-za-tezhkotovarni-avtomobili-nad-12-t-prez-prohoda-prevala-poradi-obilen-snegovalezh-i-snegopochistvane.html", "text": "Временно е ограничено движението за тежкотоварни автомобили над 12 т с ремаркета и полуремаркета по път ІІІ-866 Смолян - Стойките през прохода Превала поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\". Шофьорите, на които им предстои пътуване, е необходимо да тръгват на път с автомобили, подготвени за зимни условия, да карат със съобразена скорост и повишено внимание, спазвайки указанията на „Пътна полиция“.", "date": "2018.02.13", "title": "Смолян: Временно е ограничено движението за тежкотоварни автомобили над 12 т през прохода Превала поради обилен снеговалеж и снегопочистване"}
{"url": "http://www.focus-news.net/news/2018/02/13/2488139/veska-spasova-etnolog-sedmitsata-na-proshkite-e-mnogo-silen-i-golyam-hristiyanski-moment-na-praznichnost-v-narodniya-kalendar.html", "text": "Седмицата на прошките е много силен и голям християнски момент на празничност в народния календар. Това каза пред Радио „Фокус” – Кюстендил Веска Спасова, етнолог към Регионален исторически музей – Кюстендил. Тя обясни, че Сирни Заговезни се определят от датата на Великден, а той зависи от фазите на луната. Сирни Заговезни винаги са 7 седмици преди Великден. Прошките са на границата между зимния и пролетния цикъл. Те бележат началото на Младенците и на Благовещение – празници, свързани с възраждането на природата и на новия живот. „През тази седмица традицията и празничната ни система повелява да се поиска прошка, което е една проява на много силен морал и благородство. Дори може би е едно изпитание към всеки един от нас. Проверка на нашата същност, дали сме способни да поискаме и да дадем прошка”, каза Веска Спасова. По думите й през тази седмица се ходи на гости на роднини и близки. По-младите искат прошка от по-възрастните. „Това е момент, в който се събираме с близките. Много важна атмосфера е общуването, поискването и даването на прошка”, каза Веска Спасова.\r\nВенцеслав ИЛЧЕВ", "date": "2018.02.13", "title": "Веска Спасова, етнолог: Седмицата на прошките е много силен и голям християнски момент на празничност в народния календар"}
{"url": "http://www.focus-news.net/news/2018/02/13/2488146/mbpses-2018-prevodachat-integriran-na-sayta-na-balgarskoto-predsedatelstvo-na-saveta-na-es-e-predostaven-bezplatno-za-tselite-na-predsedatelstvoto.html", "text": "Преводачът, интегриран на сайта на Българското председателство на Съвета на ЕС, е предоставен безплатно за целите на председателството. Това съобщиха от пресцентъра на Министерство за Българското председателство на Съвета на ЕС 2018. По повод разпространена в медии информация относно инструмента от пресцентъра на министерството уточняват следното:", "date": "2018.02.13", "title": "МБПСЕС 2018: Преводачът, интегриран на сайта на Българското председателство на Съвета на ЕС, е предоставен безплатно за целите на председателството"}
{"url": "http://www.focus-news.net/news/2018/02/13/2488143/sport-karla-suares-navaro-pobedi-katerina-bondarenko-s-21.html", "text": "Испанската Карла Суарес-Наваро победи с 2:1 сета украинката Катерина Бондаренко и се класира за следващия кръг на турнира в Доха. Суарес изгуби първия сет с 3:6 но обърна резултата след 6:3 и 6:3 във втората и третата част. Противничка на испанската ще бъде британската тенисистка Джоана Конта, която заема 11 място в световната ранглиста и по-рано днес победи американката Бернарда Пера.", "date": "2018.02.13", "title": "Спорт: Карла Суарес-Наваро победи Катерина Бондаренко с 2:1"}
{"url": "http://www.focus-news.net/news/2018/02/13/2488145/plovdiv-obmislyat-izgrazhdaneto-na-lokalna-opovestitelna-sistema-pri-aktivizirane-na-srutishteto-v-blizost-do-yazovir-krichim.html", "text": "Обмислят изграждането на локална оповестителна система при непредвидено активизиране на срутището, което е в близост до язовир Кричим. Това съобщиха за Радио „Фокус”- Пловдив от пресцентъра на Областната администрация. Бе обсъдено, че мерките трябва да бъдат заложени в Плана за защита при бедствия на Област Пловдив и в частност касаят язовир Кричим. Експертите бяха категорични, че е наложително да бъде изградена локална оповестителна система, която да известява населението при активизиране на срутището, както и при повишаване на водните нива в язовирите. Те препоръчаха да бъде направено проучване на геоморфологията, геоложкия строеж и хидрогеоложките условия, и да се предприемат адекватни мерки за наблюдение на неустойчивите терени. Експертите подчертаха, че в момента срутището не е активно, но трябва да бъдат отчетени евентуални причини, които биха могли да го активират като силни земетресения, ерозия вследствие подпочвени води или други стихийни явления.\r\nНа специалната среща при областния управител се събраха управителят на предприятие „Язовири и каскади“ – НЕК ЕАД Милчо Иванов, главният инженер Румен Груев, управителят на „Водноелектрически централи“ Николай Гайтанджиев, ръководителят на язовирен район „Въча“ Стефан Койчев и кметът на община Кричим Атанас Калчев.\r\nОбластният управител обеща пълно съдействие и проучване на възможностите за финансиране и изграждане на локална оповестителна система, която ще обхваща срутището и населените места, която са по поречието на река Въча.", "date": "2018.02.13", "title": "Пловдив: Обмислят изграждането на локална оповестителна система при активизиране на срутището в близост до язовир Кричим"}
{"url": "http://www.focus-news.net/news/2018/02/13/2488142/sofiya-chetirima-dushi-sa-postradali-pri-katastrofata-na-bul-tsar-boris-iii-v-posoka-pernik.html", "text": "Четирима души са пострадали при катастрофата на бул. „Цар Борис III“ в посока Перник. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Сигналът за инцидента е получен в ЦСМП – София в 19.28 часа. „Изпратили сме две линейки и са били на място в 19.37 часа“, каза Сунгарска. Тя поясни, че сред пострадалите е мъж на 21 години, който е причинил инцидента. По думите й той е с открита фрактура на крака и с контузия на главата. Сунгарска уточни, че младежът е настанен в противошокова зала на УМБАЛСМ „Н. И Пирогов“ в тежко състояние. „В другата кола са били мъж и жена. Мъжът е на 56 години с контузия на гръден кош и съмнения за счупени ребра. Съпругата му е на 50 години със същите травми. И двамата са извозени в УМБАЛСМ „Н. И. Пирогов“. \r\nСунгарска поясни, че четвъртият пострадал е извозен от екип на пожарната и няма информация за неговото състояние. \r\nДеница КИТАНОВА", "date": "2018.02.13", "title": "София: Четирима души са пострадали при катастрофата на бул. „Цар Борис III“ в посока Перник"}
{"url": "http://www.focus-news.net/news/2018/02/13/2488147/vasil-sedyankov-kmet-shiroka-laka-se-podgotvya-za-kukerskiya-praznik-pesponedelnik.html", "text": "Широка лъка се подготвя за традиционния кукерски празник Песпонеделник, който ще се проведе на 4 март. Това каза за Радио „Фокус“ – Смолян кметът на селото, Васил Седянков. „Организацията за празника тече, като се обсъжда, кои групи ще участват. Желаещите са много от различни градове и села в страната. При провеждането на празника обаче се налага затваряне на пътя Смолян – Девин за около час и половина и затова в празника могат да участват едва 6-7 кукерски състава“, поясни Седянков. Той отбеляза, че участието на местната кукерска група от Широка лъка е задължително. „Празникът Песпонеделник е символ на началото на пролетта, а с кукерите се гонят злите сили, за да започне годината с добро и да е здрава и успешна“, обясни Седянков.\r\nПеспонеделник в Широка лъка и тази година ще се съчетае с отбелязването на националния празник на България 3-ти март. „На 2-ри март, петък в местното читалище ще се проведе рецитал, посветен на националния празник. В събота от 18.00 ч. ще се проведе традиционният концерт на Националното училище за фолклорни изкуства – Широка лъка. В читалището ще бъде открита и изложба на децата от селото с рисунки на кукери. На самия празник 3-ти март жителите на Широка лъка ще поднесат венци и цветя на паметника на капитан Петко войвода в селото. В неделя, 4-ти март от 11.00 ч. ще започне и самият кукерския празник“, посочи Седянков. „Хотелите и къщите за гости в Широка лъка и околните села са резервирани от месеци заради Песпонеделник“, каза още кметът на селото.\r\nНели ГЕРГЬОВСКА", "date": "2018.02.13", "title": "Васил Седянков, кмет: Широка лъка се подготвя за кукерския празник Песпонеделник"}
{"url": "http://www.focus-news.net/news/2018/02/13/2488149/daily-sabah-dron-na-sasht-unishtozhi-tank-na-pravitelstvenata-armiya-v-siriya-pri-samozashtita.html", "text": "Дрон на САЩ е унищожил танк на сирийската правителствена армия Т-72 при „самозащита“, това е заявил генерал-лейтенант Джефри Херигън, командващ американските Военновъздушни сили към Централното командване на САЩ, пише вестник Daily Sabah. \r\nСпоред данни на Херигън, машината е стреляла от „ефективна дистанция“ срещу отряд съставен от подкрепяните от САЩ „Сирийските демократични сили“ и американски специални части, пише още вестникът. Херигън е разкрил, че инцидентът е станал в събота, като Дронът тип MQ-9 е убил тричленния екипаж на танка. От американска или страна на Сирийските демократични сили няма ранени или загинали. Официален Дамаск не е коментирал информацията. : Цанко Цолов", "date": "2018.02.13", "title": "Daily Sabah: Дрон на САЩ унищожи танк на правителствената армия в Сирия при „самозащита“"}
{"url": "http://www.focus-news.net/news/2018/02/13/2487832/ria-novosti-aleksandar-turchinov-zayavi-za-napredvane-na-ukrainskite-voenni-v-donbas.html", "text": "Украинските военни са напреднали на места с 10 и повече километра по линията на съприкосновение с войските на т.нар. опълченци, заяви в интервю за \"Громотское ТВ\" секретарят на Съвета за национална сигурност и отбрана (СНСО) на Украйна Александър Турчинов, предаде РИА Новости.\r\n„Приятно ми да говоря за това, че 2016 г. и 2017 г. се отличават от предходните по това, че не сме загубили и метър своя земя. Още повече нашите подразделения напреднаха с 10 и повече километра навътре и подобриха своето положение“, заяви той.\r\nПо мнение на секретаря на СНСО на територията на самопровъзгласените Донецка и Луганскка народни републики в момента няма сили, които да променят съществено настоящата ситуация.", "date": "2018.02.13", "title": "РИА Новости:  Александър Турчинов заяви за напредване на украинските военни в Донбас"}
{"url": "http://www.focus-news.net/news/2018/02/13/2487805/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Командирът на ВВС на Иран бригаден генерал Хасан Шахсафи категорично отхвърли западните предложения за преговори относно ракетната програма на страната му, заявявайки , че това е „червена линия за страната“, пише  Tehran Times.\r\n„Иранската отбранителна мощ не заплашва региона“, заяви генералът по време на конференция в Техеран. Той постави ударение върху това, че ракетните възможности са „прикрепени към запазването на страната и на нейната национална сигурност“. \r\nГен. Шахсафи допълни, че водената от САЩ и Израел кампания срещу ракетната програма на Иран е част от плана им да ограничат отбранителните му възможности, за да могат да следват по-спокойно своите регионални политики. \r\n***  Председателят на турската опозиционна Партия на националното движение (ПНД) Девлет Бехчели заяви, че отношенията на страната му със САЩ приближават опасна точка и потенциален сблъсък заради това, че Вашингтон подкрепят кюрдските „Отряди на народна самоотбрана“ (ОНС) в Сирия, пише  Hurriyet.\r\n„Специалните сили на САЩ стоят на караул с терористите от ОНС в сирийския град Манбидж, което е предателство и срамота. Произходът на оръжието, използвано срещу турските войници, е ясен. САЩ са заловени на местопрестъплението, сътрудничейки си с терористи. Тази омраза, вражда и противопоставяне отиват към опасна точка, към борба от близко“, заяви Бехчели  по време на митинг в Анталия. \r\nТурция от дълго време протестира срещу американската подкрепа към ОНС, смятани от Анкара за терористи, докато Вашингтон е на мнение, че те са „съюзник, на който може да се разчита“ в борбата срещу „Ислямска държава“. \r\n„САЩ решиха да заемат позиции срещу турския народ, заставайки редом до ОНС. Нашият стратегически партньор, страната, с която ние стоим редом в НАТО си сътрудничи с терористична организация. Милостта към врага е слабост. Ако САЩ не си поправят грешката, то тяхната позиция ще бъде приета за враждебна“, допълни турският политик. \r\n*** Президентът на САЩ Доналд Тръмп ще разкрие дългоочаквания си инфраструктурен план, предложение за 1,5 трилиона долара, което ще изпълни част от неговите предизборни обещания, пише   Washington Post.\r\nТръмп на няколко пъти обвини „разпадащото“ се състояние на държавните пътища и магистрали, че не позволява на американската икономика да постигне пълния си потенциал. Мнозина във Вашингтон предполагат, че идеите на президента най-вероятно ще получат подкрепа и от двете основни партии в страната. \r\nСамият Тръмп предрича „голяма седмица“ за представянето на инфраструктурния план на неговата администрация. \r\n„Толкова е глупаво, че сме изразходвали седем трилиона долара за Близкия изток, но сега е време да започнем да инвестираме в собствената си страна“, написа той на профила си в социалната мрежа „Туитър“. \r\nОчаква се той да се срещне с представителите на местните и на щатските власти в Белия дом, за да обсъди плана с тях. \r\n***  Президентът на САЩ Доналд Тръмп започна „голяма седмица“ за своя инфраструктурен план, който предвижда 1,5 трилиона долара, които ще бъдат изразходвани през следващото десетилетие за изграждане на пътища и магистрали в страната. Неговият план ще изпълни негово ключово предизборно обещание и ще разчита на щатските и на местните власти, за да стане реалност, пише  Boston Herald.\r\nТръмп се срещна с осем губернатора и с няколко представители на щатските и местните власти в Белия дом, за да получи подкрепата им. „Това ще бъде голяма седмица за инфраструктурата. След като толкова глупаво изхарчихме седем трилиона долара за Близкия изток, сега трябва да инвестираме в своята страна“, заяви той от профила си в социалната мрежа „Туитър“. \r\nПланът на Тръмп от 55 страници предвижда отпускането на 200 милиарда долара федерални средства, които да се прибавят към тези от местни и щатски данъци и такси, които ще помогнат за поправянето на американската инфраструктура, като пътища, магистрали, пристанища и летища. Планът предвижда два ключови компонента: инжектиране на средствата за нови инвестиции и ускоряването на ремонта на пътищата, както и улесняване на процеса за издаване на разрешения за провеждане на инфраструктурни проекти.  Половината средства ще отидат за транспорта, водната инфраструктура и прочистването на някои от най-замърсените обекти в страната. \r\nОколо 50 милиарда ще отидат за проекти в селските райони – за транспорт, прокарване на интернет, канализация, електроенергия и т.н. Това цели успокояването на Републиканската партия, която има последователи именно от селските щати. \r\n***", "date": "2018.02.13", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/02/13/2487806/predstoyashti-sabitiya-v-stranata-za-13-fevruari-agentsiya-fokus.html", "text": "***\r\nВ НДК ще се състоят неформална среща на министрите на туризма и среща на високо равнище „Туризъм и икономически растеж“. От 09.00 часа ще започне неформалната среща на министрите на туризма. От 10.30 ще се състои брифинг. От 11.30 часа официално ще бъде открита срещата на високо равнище „Туризъм и икономически растеж“. Председателят на Народното събрание Цвета Караянчева ще приветства участниците в срещата.\r\n***\r\n От 09.00 часа Х състав на Специализирания наказателен съд ще гледа делото срещу Николай В., Георги Ж., Илиян И. и Юрий В. за организиране и ръководене на организирана престъпна група. \r\n***\r\nОт 09.30 часа ще се проведе заседание на Съдийската колегия на ВСС. \r\n***\r\nОт 09.30 часа 15 състав на СГС ще гледа делото срещу Роман Л. (обвинен, че е организирал нападението над Алексей П., чл.116 НК)\r\n***\r\nОт 09.30 часа ХІІІ състав на Специализирания наказателен съд ще гледа делото срещу Антон П. за организиране и ръководене на организирана престъпна група.  \r\n***\r\nОт 10.00 часа ХII състав на Специализирания наказателен съд ще гледа делото срещу Младен М., Мария Т., Полина Т., Ценка Г. и др. за\r\n***\r\nОт 10.00 часа III състав на Специализирания наказателен съд ще гледа делото срещу Стелиан В., Иван С. и Ганчо Н. за организиране и ръководене на организирана престъпна група. \r\n***\r\nОт 10.30 часа в централата на КТ „Подкрепа“ ще се проведе пресконференция на тема:\r\n„Позицията на КТ „Подкрепа“ относно систематичния финансов недостиг и заплахите от ликвидация на 40% от българската електроенергетика с всички произтичащи от това негативни последици“.\r\n***\r\nОт 10.30 часа XVII състав на Специализирания наказателен съд ще гледа делото срещу Александър В., Георги С., Никола Т. и др. за образуване и ръководене на организирана престъпна група. \r\n***\r\nОт 11.00 часа в „Гранд хотел София“, ДБГ организира кръгла маса на тема „Бизнес климатът в България - точка на размръзване\".\r\n***\r\nОт 11.00 часа в Националния пресклуб на БТА Сдружението на общинските болници в България ще дадат пресконференция на тема „Общинските болници – между живота и смъртта“. \r\n***\r\nОт 12.00 часа в Националния пресклуб на БТА, организаторите на международния проект „Световно образование“ ще представят актуални данни за обучението на българи в чужбина и нови условия за прием.\r\n***\r\nОт 13.30 часа V състав на Специализирания наказателен съд ще гледа делото срещу Хованес М, Пламен Т., Мариян М. и др. за организиране и ръководене на организирана престъпна група. \r\n***\r\nОт 15.00 до 17.00 часа в постоянната приемна на БСП – София на ул. „Леге\" №10, етаж 1, народният представител от „БСП за България“ Румен Георгиев и общинският съветник Николай Николов ще имат приемна за граждани.\r\n***\r\nОт 16.30 часа в „Центъра на пациента“ в УСБАЛО ще се състои лекция на тема „Рехабилитация при онкологични заболявания: необходимост и нейната реализация в практиката“. \r\n***\r\nОт 17.30 часа Националния етнографски музей – София и „Сдружение на задругата на майсторите на народни художествени занаяти – София” канят жителите и гостите на столицата на откриването на изложба-базар „Мартеници”.\r\n***\r\nОт 17.45 часа в зала „Средец“ на хотел „Шератон“ ще бъде представен проект за въвеждане на дисциплина „Лични финанси“ в неикономически висши учебни заведения в България, както и на учебник по лични финанси за студенти.\r\n***\r\nОт 18.00 часа в Унгарския културен институт ще бъде открита обща изложба на представители на три жанра на изкуството - графика, фотография и живопис - Дежьо Санто, Бела Бернолак и Антал Йозефка. Изложбата е под надслов \"Малкият принц\" и ще бъде открита от директора на Унгарския културен институт г-жа Дьорди Димитров.\r\n***\r\nОт 11.00 часа в класна стая „Конфуций“, студенти от ЮЗУ „Неофит Рилски“ ще отбележат Китайската нова година.\r\n***\r\nОт 19.00 часа в зала „Пейо Яворов“ ще бъде представен спектакълът „Пътят към Афродита“.\r\n***\r\nОт 14.00 до 16.00 часа в офиса на ПП ГЕРБ  на ул. „Георги Бенковски” №1, общинският съветник Славчо Славов ще има приемен ден.\r\n***\r\nОт 11.00 часа в Националния пресклуб на БТА ще се състои пресконференция относно предстоящата изложба на Самарското знаме във Велико Търново. \r\n*** \r\nОт 17.30 часа в ХГ „Недялко Каранешев” ще бъде открита Изложба, посветена на Трифон Зарезан.\r\n***\r\nОт 11.00 часа в Регионална библиотека „Дора Габе“, СУ „П. Р. Славейков“ ще се състои литературно утро с драматизация „Историята на Пинокио 135 години по-късно”.  \r\n***\r\nОт 14.00 и от 14.50 часа в Регионална библиотека „Дора Габе“ ще се състоят образователни концерти на Българския камерен оркестър – Добрич.\r\n***\r\nВ 13.00 часа в зала „Европа“ в Областната администрация ще се проведе среща, свързана с проблемите на ВиК.\r\n***\r\nОт 18.30 часа в Младежки център – Д0брич ще се състои парти с игри и караоке по случай Деня на влюбените.\r\n***\r\nОт 11.00 часа в зала „Васил Караиванов” в Карлово ще се  бъде представена изложба „Той крачи още по земята…”.\r\n***\r\nОт 09.00 часа в 5 зала на Окръжен съд Пловдив ще се гледа делото срещу Исмет Ю., Рамадан Ю. и Божидар С., обвинени в нанасянето на причиняване на тежка телесна повреда на Н. С и отнемане на чужди движими вещи в големи размери.\r\n***\r\nВ 10.30 часа ще се проведе пресконференция, на която ще се обсъждат проекти, свързани с пътната инфраструктура на Пловдив и областта. \r\n***\r\nОт 11.00 часа на пл. „Съединение“ №3 заместник-министърът на регионалното развитие и благоустройството Валентин Йовев ще открие нов офис на Агенцията по геодезия, картография и кадастър. \r\n***\r\nОт 14.00 часа в зала 1 на Пловдивския Апелативен съд ще се гледа дело, образувано по протест на Окръжна прокуратура и жалби на подсъдимите Костадин И. и Иван С. срещу присъда, с която Окръжен съд – Пловдив призна  подсъдимия Иван С. за виновен в това, че на 6.12.2014 г. при управление на моторно превозно средство е причинил смърт по непредпазливост.\r\n***\r\nОт 11.00 часа в Заседателна зала на Община Русе ще се състои пресконференция по повод Деня на народната носия, който ще се проведе на 16 февруари. \r\n***\r\nОт 18.00 часа в зала „Княз Александър I“ ще се състои „виртуална“ феминистична разходка.\r\n***\r\nОт 18.00 часа в РБ „Захарий Княжески“ ще се състои концерт на ученици от НУМСИ „Христина Морфова“ от класа на Надя Тончева.\r\n***\r\nОт 19.30 часа в залата на  Младежки дом,  клубовете „Дебати“ към Центъра за подкрепа за личностно развитие организират среща озаглавена „Да попеем и поговорим за любов”.\r\n***\r\nОт 17.00 часа в Регионален исторически музей – Търговище ще бъде представена изложбата „Мисионис – 2017”.\r\n***\r\nОт 17.30 часа в зала „Хасково“  ще организира информационна среща с граждани във връзка с изпълнението на програмата за енергийна ефективност на многофамилни жилищни сгради, финансирана по ОП „Региони в растеж“.\r\n***\r\nОт 12.00 часа на площад „Кристал“  Български Спортен тотализатор организира събитие, по случай връчването на луксозен автомобил Форд Мондео, спечелен от игрите на СПОРТ ТОТО. \r\n***\r\nОт 13.30 ч. в Актова зала на СУ „Йоан Екзарх Български“ РЗИ- Шумен  ще награди призьорите в конкурса за изготвяне на мото за целогодишната информационна кампания за бора с ХИВ/СПИН през 2018 г.\r\n***\r\nОт 14.00 часа в зала 203 на общината ще се проведе заседание на ПК „Правна и опазване на обществения ред“, за разглеждане на текущи докладни записки. \r\n***\r\nОт 13.00 часа в зала 107 на община Ямбол ще се състои пресконференция във връзка с обновяването на централните паркови площи в града. От 14.00 часа в зоната откъм ул. „Търговска“ ще бъде дадено начало на строително-ремонтните работи със символична „първа копка“.", "date": "2018.02.13", "title": "Предстоящи събития в страната за 13 февруари (Агенция „Фокус“)"}
{"url": "http://www.focus-news.net/news/2018/02/13/2487831/zamestnik-ministar-valentin-yovev-shte-otkrie-nov-ofis-na-agentsiyata-po-geodeziya-kartografiya-i-kadastar-v-plovdiv.html", "text": "Заместник-министърът на регионалното развитие и благоустройството Валентин Йовев ще открие нов офис на Агенцията по геодезия, картография и кадастър в Пловдив. Това съобщиха от пресцентъра на Министерство на регионалното развитие и благоустройството. Офисът се намира на пл. „Съединение“ №3 в града. Събитието ще започне днес в 11.00 часа.  \r\nНовата придобивка е част от активната кампания на Агенцията по геодезия, картография и кадастър за повишаване ефективността на административното обслужване на гражданите и бизнеса.", "date": "2018.02.13", "title": "Заместник-министър Валентин Йовев ще открие нов офис на Агенцията по геодезия, картография и кадастър в Пловдив"}
{"url": "http://www.focus-news.net/news/2018/02/13/2487807/sport-olimpiakos-shte-obzhalva-reshenieto-za-otnemaneto-na-tochka-ot-aktiva-mu.html", "text": "Шампионът на Гърция Олимпиакос ще обжалва решението за отнемане на три точки от актива му и участие в два мача пред празни трибуни. \r\nНаказанието бе наложено, след като на 4 февруари в мач срещу АЕК Атина привържениците на тима нахлуха на терена заради загубата на Олимпиакос с 1:2. Освен това на отбора бе наложена и глоба в размер на 90 хиляди евро.\r\nРезултатът остави отбора на трето място в класирането с 43 точки. Лидерът във временното класиране АЕК Атина е с актив от 47 точки. Втори е ПАОК Солун с 46 точки.", "date": "2018.02.13", "title": "Спорт: Олимпиакос ще обжалва решението за отнемането на точка от актива му"}
{"url": "http://www.focus-news.net/news/2018/02/13/2487809/izvestiya-kompaniyata-s7-kosmicheski-transportni-sistemi-e-gotova-da-pridobie-na-kontsesiya-ruskiyat-dyal-ot-mks.html", "text": "Компанията „S7 Космически транспортни системи“ е готова да вземе на концесия руския дял от Международната космическа станция (МКС), заяви Сергей Сопов, генерален директор на компанията в интервю за руския вестник \"Известия\".\r\nАдминистрацията на американския президент обяви намерението си да приватизира американския дял от МКС след 2024 година. Идеи за търговско използване на станцията развиват и в Русия. За плановете за изграждане на орбитален космодрум и придобиване чрез концесия на руския дял от МКС говори директорът на компанията в пространното интервю пред вестника.\r\nТой съобщава още за предстоящо финализиране на сделка със властите в САЩ за закупуването на космодрума „Морски старт“, като се планира първата ракета „Зенит“ от морския космодрум , осъществено от компанията да се състои през 2019 година.\r\nВ интервюто става дума и за плановете за изграждане на орбитална станция на окололунна орбита и необходимостта от участие на частни инвеститори в тази програма. Сопов говори и за идеята за използване на МКС като орбитален космодрум за полети в далечния космос.Юлиян Марков", "date": "2018.02.13", "title": "„Известия“ ; Компанията „S7 Космически транспортни системи“ е готова да придобие на концесия руският дял от МКС"}
{"url": "http://www.focus-news.net/news/2018/02/13/2487811/pravda-komu-sa-nuzhni-ruskite-zhertvi-v-deir-ez-zor.html", "text": "Социалните мрежи пишат, че на 7 февруари в резултат на удар на САЩ, целящ да отмъсти за нападнатия от сирийските правителствени сили щаб на Сирийските демократични сили (СДС), подкрепяни от американците, са загинали руски граждани, наети от частната военна компания „Вагнер“, пише руският ежедневник „Правда“.\r\nНападението на щаба на т.нар. СДС е станало в района на нефтеното находище Омар в провинция Деир ез-Зор. По това време там е имало военнослужещи от коалицията, водена от САЩ, което е предизвикало мощен ответен удар от страна на САЩ с участието на авиацията.\r\nИменно така описват събитията и т.нар. „ловци на членове на „Ислямска държава“ в свое официално изявление. Интересно е, че тези „ловци“ са се намирали на западния бряг на река Ефрат на територия, контролирана от проамериканските сили. Те са съобщили за до 100 загинали техни представители, като са уточнили, че между загиналите е имало и руски граждани. От руското министерство на отбраната са опровергали съобщението за участие на руски граждани и са заявили, че инцидентът е станал в резултат на несъгласувани с Русия разузнавателно - издирвателни мероприятия.\r\nВъпреки това в социалните мрежи различни източници съобщават за загинали от 15 до 215 военнослужещи от частната компания „Вагнер“. Според Шамил Султанов – президент на центъра за стратегически изследвания „Русия – Ислямски свят“ е възможно да има „някакви“ жертви, въпреки че Министерството на отбраната на Русия отрича, а и не е длъжно да обявява. \r\nЧастните охранителни компании охраняват стратегически руски обекти - военните бази в Сирия Хмеймим и Тартус, както и някои нефтопреработвателни предприятия, които снабдяват с петролни продукти руските сили. По негово мнение „за масови загуби на руски граждани, включително доброволци да се говори по принцип е невъзможно - това е елемент на информационната война“. Според него именно за това украинските медии са проявили интерес към подобна информация.\r\nРедакцията разглежда различни причини за появата на тази информация и възможни варианти за произхода и напомня, че „Вагнер“ е частна руска охранителна компания, която охранява различни обекти в Русия.Юлиян Марков", "date": "2018.02.13", "title": "„Правда“: Кому са нужни руските жертви в Деир ез-Зор"}
{"url": "http://www.focus-news.net/news/2018/02/13/2487830/predsedatelyat-na-narodnoto-sabranie-tsveta-karayancheva-shte-privetstva-uchastnitsite-v-neformalnata-sreshta-na-ministrite-na-turizma.html", "text": "Председателят на Народното събрание Цвета Караянчева ще приветства участниците в неформалната среща на министрите на туризма на държавите членки на ЕС в София, съобщиха от пресцентъра на Народното събрание. Темата на форума, който е в рамките на Българското председателство на Съвета на Европейския съюз, е \"Туризъм и икономически растеж\". Той ще бъде открит в 11.30 часа днес в НДК. \r\nВъв форума ще участват и европейският комисар за вътрешния пазар, промишлеността, предприемачеството и малките и средни предприятия Елжбета Бенковска, генералният секретар на Световната организация по туризъм към ООН Зураб Пололикашвили, министри на туризма от страните от ЕС, от Балканите и представители на бизнеса.", "date": "2018.02.13", "title": "Председателят на Народното събрание Цвета Караянчева ще приветства участниците в неформалната среща на министрите на туризма"}
{"url": "http://www.focus-news.net/news/2018/02/13/2488138/30-darzhavi-ot-es-i-balkanite-obsadiha-turizma-na-neformalna-sreshta-v-sofiya-obzor.html", "text": "30 държави от ЕС и Балканите обсъдиха на неформална среща в София как туризмът да се развива устойчиво и да е двигател за икономиките в Европа и региона. Туризмът има водеща роля в икономиките на България и на ЕС и създава съответно 13% и 10% от техния брутен вътрешен продукт (БВП). Приходите от международен туризъм в страните от Съюза са над 341 млрд. евро през 2016 г. Очаква се те да са още по-високи през 2017 г. \r\nДомакин на събитието бе българският министър на туризма Николина Ангелкова. На срещата участваха еврокомисарят по вътрешния пазар, промишлеността, предприемачеството и малките и средни предприятия Елжбета Биенковска, генералният секретар на Световната организация по туризъм към ООН г-н Зураб Пололикашвили, министри на туризма от ЕС 28, от Балканите и представители на бизнеса.\r\nМинистрите обсъдиха последователно три теми: политиките на Съюза в туризма, сигурността и възможностите за сътрудничество в сектора между Европа и Китай. Те дебатираха ролята на туризма като фактор за икономически растеж и регионална интеграция. Предмет на обсъжданията бяха споделената икономика и прилагането на регулаторните политики на ЕС в туризма. Подобряването на сигурността и привлекателността на туристическата дестинация бяха в центъра на втората дискусия. \r\nИнициативата „2018 г. – Година на туризма ЕС – Китай“ бе третата основна тема на срещата. По предварителни данни през 2017 г. в европейските страни са отчетени 12.4 млн. туристически посещения на китайски граждани като ръстът спрямо 2016 г. е 18%.\r\nНа пресконференция министър Николина Ангелова обясни, че на неформалната среща са обсъдили създаването на туристически продукти за далечни страни, както и ролята на отрасъла в икономиката на всяка страна-членка. Тя подчерта, че делегатите са се фокусирали основно върху възможностите за създаване на условия, които да подобрят качеството на туристическия продукт, най-вече условия, които да регулират т.нар. платформи Airbnb. Акцент е бил поставен и върху създаването на допълнителна свързаност в региона, не само между отделните столици, но особено на Балканите. Ангелкова добави, че са обсъдили и интеграцията на Западните Балкани, най-вече в туризма. „Обсъдихме и възможностите за финансиране на туризма, особено през предстоящото обсъждане на новата многогодишна финансова рамка“, каза още тя.  По отношение на Турция, министър Ангелкова коментира, че страната е изключително важен пазар за България, особено в сектор „Туризъм“. Тя отбеляза, че повече от 636 000 турски туристи са посетили страната. Според нея на срещата на високо ниво на 26 март във Варна, която е под егидата на българския премиер Бойко Борисов и ще бъде в присъствието на Жан-Клод Юнкер, Доналд Туск, Антонио Таяни и Реджеп Ердоган, ще могат да се обсъдят редица условия и политики, на които следва на отговори Турция, така че максимално да се приближи до присъединяването. Според нея се очаква и тази година страната ни да има ръст от турски туристи, не само през зимата, но през лятото, а и целогодишно. \r\nАнгелкова обърна внимание, че се работи интензивно и за създаването на директна авиолиния между София и Пекин с цел привличане на повече китайски туристи у нас. \r\nЕврокомисарят по вътрешен пазар, индустрия, предприемачество и малки и средни предприятия Елжбета Биенковска допълни, че без транспорт, летища и инфраструктура не могат да се привличат и посрещат повече туристи в дадена страна. По думите ѝ в контекста на следващата финансова рамка е още по-важно да се обсъждат теми като цифровизацията, уменията и рекламата. Тя уточни, че ЕК е предоставила основните насоки преди около една година за това как да се използват различни източници на европейско финансиране за туризъм, защото няма отделен фонд. „Апелираме към държавите членки потенциалът на отрасъла да бъде обсъждан, за да може той да бъде финансиран по линия на следващата многогодишна финансова рамка. Най-важно е да се говори за нивото на финансиране, тъй като туризмът е много широк отрасъл. Освен това той има влияние върху други отрасли и брънки по веригата на добавената стойност“, допълни тя. Според нея другият въпрос е устойчивостта на туризма. Биенковска обърна внимание на това, че в някои градове хората не искат повече туристи и затова трябва да бъдат рекламирани и други дестинации, които не са толкова познати, както са столиците. \r\nГенералният секретар на Световната организация по туризъм към ООН Зураб Пололикашвили добави, че цифровизацията е бъдещето на отрасъла „Туризъм“. \r\nСпоред него българското председателство е успешно, защото поставя туризма като един от своите основни приоритети. Пололикашвили допълни, че ще работят в много тясно сътрудничество с частния сектор. „Това е една прекрасна възможност да се подобри заетостта и да си сътрудничим много тясно с частния сектор. Имаме около 535 млн. члена – това са частни дружества. За съжаление нямаме български фирми, които да са членове на нашата организация, но бихме искали да имаме и такива“, заяви той. По думите му това са все дружества и фирми, които работят в сферата на туризма, които понякога получават финансиране и от външни източници, но и от частни фирми, както и от финансови институции. \r\nЛюба АЛЕКСИЕВА", "date": "2018.02.13", "title": "30 държави от ЕС и Балканите обсъдиха туризма на неформална среща в София (ОБЗОР)"}
{"url": "http://www.focus-news.net/news/2018/02/13/2488141/aleksandar-damovski-mkd-lipsata-na-informatsiya-sled-sreshtata-mezhdu-parvite-diplomati-na-atina-i-skopie-ne-e-dobar-znak.html", "text": "Липсата на информация след срещата между първите дипломати на Атина и Скопие не е добър знак за хода на преговорите за името на Македония, според журналиста и главен редактор на МКД Александър Дамовски. В предаването „Това е България“ на Радио „Фокус“ той коментира, че същинските преговори тепърва предстоят, а проведените до момента срещи според него са били повече информативни. „Днес беше първото по-сериозно разглеждане на четирите точки, за които по-рано говори гръцкият външен министър Никос Кодзиас. Първата точка е промяна на конституцията на Македония, употреба на новото име с географско определение за употреба от всички, а това означава както за вътрешна, така и за международна и някои детайли, свързани с промяната на конституцията“, коментира още журналистът. Според Александър Дамовски най-болезненият за Скопие въпрос е този, как ще бъде прието страната да се нарича Горна Македония, а езикът горномакедонски, например.", "date": "2018.02.13", "title": "Александър Дамовски, МКД: Липсата на информация след срещата между първите дипломати на Атина и Скопие не е добър знак"}
{"url": "http://www.focus-news.net/news/2018/02/13/2488144/vitsepremierat-valeri-simeonov-v-kachestvoto-si-na-predsedatel-na-saveta-na-es-balgariya-shte-prodalzhi-protsesa-na-namirane-na-resheniya-na-osnovnite-problemi-v-turizma-v-evropa.html", "text": "В качеството си на председател на Съвета на ЕС България ще продължи процеса на намиране на решения на основните проблеми в туризма в Европа.\r\nТова се посочва в приветствие на вицепремиера Валери Симеонов за официалното откриване на срещата на високо равнище на министрите на туризма на държавите членки на ЕС \"Туризъм и икономически растеж\".  Агенция „Фокус“ публикува приветствието без редакторска намеса.", "date": "2018.02.13", "title": "Вицепремиерът Валери Симеонов: В качеството си на председател на Съвета на ЕС България ще продължи процеса на намиране на решения на основните проблеми в туризма в Европа"}
{"url": "http://www.focus-news.net/news/2018/02/13/2487812/tass-vlastite-vav-venetsuela-zayavili-za-sashtestvuvashti-planove-za-napadenie-na-stranata-ot-teritoriyata-na-kolumbiya.html", "text": "Според Генералния прокурор на Венецуела Тарек Уилям Сааб противниците на страната подготвят планове за въоръжено нахлуване от територията на Колумбия, съобщава на сайта си Венецуелското Унион Радио, цитирано от ТАСС.\r\nПо думите на Сааб се планира „пренаписването на вече забравени етапи от историята на човечеството, като бомбардировки и въоръжено нахлуване в такава мирна страна като Венецуела“.\r\nНяколко дни по-рано в Колумбия беше на посещение главнокомандващия Южното командване на въоръжените сили на САЩ Кърт Тид. Сааб отбеляза, че Венецуела „ не се страхува“ и „ще се сражава“, като окаже съпротива на възможен агресор.\r\nКомандващият въоръжените сили на Колумбия генерал Алберто Мехия опроверга съществуването на подобни замисли. „Нас ни интересува само разрешаването на проблемите на колумбийския народ“, заяви той.\r\nТАСС припомня, че в последните години Венецуела преживява тежка социално – икономическа криза, съпроводена с масова емиграция. В Колумбия има повече от 550 хиляди венецуелски емигранти.Юлиян Марков", "date": "2018.02.13", "title": "ТАСС: Властите във Венецуела заявили за съществуващи планове за нападение на страната от територията на Колумбия"}
{"url": "http://www.focus-news.net/news/2018/02/13/2487814/afp-letishte-london-siti-shte-bade-otvoreno-sled-premahvaneto-na-bombata-ot-vtorata-svetovna-voyna.html", "text": "Летище Лондон Сити ще отвори отново във вторник сутринта, пише AFP.\r\nЛетището ще заработи отново във вторник сутринта, след като 500-килограмова от Втората световна война беше преместена. Тя беше открита от работници при ремонтни работи на док Джордж Пети на река Темза в близост до пистата на летището.Юлиян Марков", "date": "2018.02.13", "title": "AFP: Летище Лондон Сити ще бъде отворено след премахването на бомбата от Втората световна война"}
{"url": "http://www.focus-news.net/news/2018/02/13/2487813/moskovski-komsomolets-v-berlin-sa-nedovolni-ot-hoda-na-realizatsiya-na-minskite-dogovorenosti.html", "text": "В Министерството на външните работи на Германия считат, че за разрешаването на конфликта в Източна Украйна,който е отнел живота на повече от десет хиляди души се прави много малко на този етап. Това изявление е публикувано на сайта на Министерството, цитиран от вестник „Московскки Комсомолец“.\r\nНемската страна отбелязва важността на Минските договорености, благодарение, на които конфликта се сдържа. „При наличие на политическа воля може и сега да се реализира напредък – това показа успешния обем на военнопленници“ се отбелязва в изявлението.Подчертава се, че политическа воля трябва да се прояви от всички страни в конфликта. „Като начало е необходимо да се стабилизира ситуацията и да се изтегли тежкото въоръжение от района“, като се добавя, че такава функция може да бъде възложена мироопазващи сили от ООН.\r\nГермания и Франция ще продължат работата в „Нормандския формат“ за намиране на решение, което да донесе мир, се добавя в документа.Юлиян Марков", "date": "2018.02.13", "title": "„Московски комсомолец“: В Берлин са недоволни от хода на реализация на Минските договорености"}
{"url": "http://www.focus-news.net/news/2018/02/13/2487815/blagoevgrad-otbelyaza-tarzhestveno-140-ata-godishnina-ot-parvoto-osvobozhdenie-na-gorna-dzhumaya-obzor.html", "text": "С тържествен ритуал по полагане на цветя и венци Благоевград отбеляза 140-ата годишнина от първото освобождение на Горна Джумая, което се случва на 12 февруари през 1878 година. Церемонията се състоя в двора на църквата „Въведение Богородично“, където се намира паметната плоча на майор Иван Павлович Орлински, който освобождава града с една малка част от отряда на генерал Гурко, състояща се от една дружина пехота, кавалерия и една батарея-артилерия. В двора на благоевградския храм присъстваха заместник-кметът по култура и хуманитарни дейности на Община Благоевград Христина Шопова, заместник-областният управител Иван Стоянов, председателят на Общински съвет – Благоевград Радослав Тасков, Веска Арабаджиева, специалист „Връзки с обществеността“ към Югозападен университет „Неофит Рилски, отец Андон Шавулев, свещеник в църквата „Въведение Богородично“, историци и уредници от Регионален исторически музей – Благоевград, сред които д-р Кирил Алексиев, Елена Чългънова, Елена Александрова и други. Освен тях, за да отбележат годишнината бяха дошли и представители на различни културни институции, политици, общественици и граждани. Ритуалът започна с изпълнение на химна на Република България, след което деца от Центъра за личностно и творческо развитие на децата на Благоевград припомниха важни моменти от първото освобождение на града.  След края на церемонията, част от присъстващите запалиха и свещи в храм „Въведение Богородично“, за да почетат паметта на всички герои, загинали за свободата на България.\r\nЗаместник-кметът Христина Шопова каза, че 12 февруари е една много свещена дата за Горна Джуманя, днес Благоевград. По думите ѝ датата символизира истинското освобождение на града и устремът на много хора, които са дали живота си, за да може Горна Джумая да се докосне до свободата след пет века турско робство.\r\nОт своя страна заместник-областният управител на Благоевград Иван Стоянов коментира, че 12 февруари е една от най-важните дати в историята на Благоевград, защото се свързва с първото освобождение на града след пет века турско робство. Според него макар свободата да не трае дълго, тя е важна защото дава тласък за борбите на Пирински край, благодарение на които градът отново се освобождава на 5 октомври 1912 година.\r\nИсторикът от Регионален исторически музей – Благоевград д-р Кирил Алексиев подчерта, че присъствието на много жителите на града, но и на представители на различни институции е символ, че героите и саможертвите, които са направени преди 140 години не са забравени.\r\nПървото освобождение на Горна Джумая бе тема на урок, който се проведе в Регионален исторически музей – Благоевград. Събитието бе организирано от историка в културната институция Елена Чългънова. Музейният урок се проведе с ученици в начален етап от СУ „Арсени Костенцев“ – Благоевград. На децата бе представена презентация, свързана със събитията, които се случват по време на Руско-турската освободителна война в страната и по-специално в днешния град Благоевград. Учениците участваха активно в инициативата, като отговаряха на въпроси, а също така задаваха такива. Историкът Елена Чългънова представи пред децата и интересни снимки на личности, свързани със събитията от преди 140 години, както и оригинални оръжия като пушки и револвери, които са част от фонда на благоевградския исторически музей.\r\nЛивия НИНОВА", "date": "2018.02.13", "title": "Благоевград отбеляза тържествено 140-ата годишнина от Първото освобождение на Горна Джумая (ОБЗОР)"}
{"url": "http://www.focus-news.net/news/2018/02/13/2487816/daily-express-filip-hamand-na-obikolka-v-nyakoi-strani-ot-es-za-da-poprechi-na-frantsiya-da-privleche-top-bankerite-ot-london-sled-brekzit.html", "text": "Министърът на финансите на Великобритания Филип Хамънд тръгва на обиколка в някои европейски страни в опит да попречи на Франция да привлече топ-банкерите от Лондон след напускането на Европейския съюз, пише британският вестник  Daily Express.\r\nТой ще посети Швеция, Нидерландия, Испания и Португалия, както и Норвегия, която поддържа близки отношения с ЕС, въпреки че не е член. Той ще се опита да даде тласък на преговорите за Брекзит, които според изданиетo се блокират от Франция, като разговаря директно с някои страни-членки на ЕС.\r\nФранция има планове да привлече работещите в  Лондонското Сити след Брекзит и да превърне Париж е европейска финансова столица. В Лондон са съсредоточени между 40 и 50 процента от финансовите услуги на континента и президентът на Франция Еманюел Макрон се стреми да ги привлече в Париж. Франция повтаря, че най-важното в преговорите за Брекзит е да се запази единството на 27-те страни членки и британските дипломати да контактуват само с Мишел Барние – главен преговарящ от страна на ЕС.\r\nВеликобритания готви в отговор дипломатическа офанзива. Министърът отговарящ за Брекзит Дейвид Дейвис също ще посети страни-членки две седмици преди Хамънд.\r\nВизитите на Дейвис и Хамънд ще се състоят след изказването на говорителя на френското правителство, че европейците трябва да застанат на твърда позиция в преговорите за Брекзит, без да искат да наказват или унижават Лондон.Юлиян Марков", "date": "2018.02.13", "title": "Daily Express: Филип Хамънд на обиколка в някои страни от ЕС, за да попречи на Франция да привлече топ-банкерите от Лондон след Брекзит."}
{"url": "http://www.focus-news.net/news/2018/02/13/2487817/the-indipendent-dzheykab-riys-mog-e-vtori-sred-favoritite-za-posta-na-premiera-razkriva-prouchvane.html", "text": "Привърженикът на „твърдия“ Брекзит Джейкъб Рийс-Мог набира популярност като фаворит за бъдещ премиер на мястото на Тереза Мей, ако тя бъде принудена да се оттегли, разкрива допитване, проведено за британския ежедневник The Independent.\r\nРийс-Мог задминава финансовия министър Филип Хамънд, министъра на вътрешните работи Амбър Ръд и шотландската консерваторка Рут Дейвидсън. Мъжете и гласоподавателите на 55-годишна възраст са сред на-големите му привърженици. Резултатите от допитването идват на фона на разочарованието на обществото от сегашния премиер и спекулациите за предстоящ вот на недоверие. Междувременно Рийс-Мог застана на чело на „бунта“ срещу Тереза Мей заради начина, по който води преговорите за Брекзит. Самият той заявява, че трудно би станал премиер, защото има шест деца, но така и не отхвърля подобна идея.\r\nДопитването показва, че Борис Джонсън остава фаворит за премиерския пост, но Рийс-Мог го следва с малка разлика. От него става ясно още, че 51 процента не одобряват политиката на Тереза Мей, а само 33 процента я подкрепят. Междувременно двете крила на консерваторите предупреждават за вот на недоверие заради непоследователността на действията й във връзка с Брекзит и неуспехите на реформите, които започна.\r\nНякои наричат Джейкъб Рийс-Мог „представител на 18-ти век“ заради старомодния му вид. Той остава непопулярен сред жените и по-младите избиратели.Юлиян Марков", "date": "2018.02.13", "title": "The Indipendent: Джейкъб Рийс-Мог е втори сред фаворитите за поста на премиера, разкрива проучване"}
{"url": "http://www.focus-news.net/news/2018/02/13/2488148/d-r-emil-mushanov-sdruzhenie-na-obshtopraktikuvashtite-lekari-vidin-mladite-kolegi-nyamat-interes-da-zapochnat-rabota-kato-obshtopraktikuvashti-lekari.html", "text": "Няма интерес от младите колеги да започнат работа като общопрактикуващи лекари. Това каза за Радио „Фокус“ – Видин д-р Емил Мушанов, председател на Сдружението на общопрактикуващите лекари-Видин. Той посочи, че младите лекари не избират да специализират обща медицина и избягват да се връщат в малките населени места. „Във Видин все още недостиг на лични лекари няма, но това не е така в малките населени места. Там хората трябва да пътуват 20-30 км., за да посетят своя личен лекар“, каза д-р Мушанов. Според него достъпът до здравни услуги е затруднен за хората в малките населени места. „Този проблем не е от вчера, много пъти е коментиран, но не се предприемат реални политики в това отношение“, допълни д-р Мушанов. Той обясни, че проблемът с описването на касовите бонове след заплащането на потребителската такса е в това, че все повече от времето, което лекарят трябва да  отделя за пациента, отива в попълване на административни документи.\r\nАнна ЛОЗАНОВА", "date": "2018.02.13", "title": "Д-р Емил Мушанов, Сдружение на общопрактикуващите лекари-Видин: Младите колеги нямат интерес да започнат работа като общопрактикуващи лекари"}
{"url": "http://www.focus-news.net/news/2018/02/13/2487818/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Компанията „S7 Космически транспортни системи“ е готова да вземе на концесия руския дял от Международната космическа станция (МКС) заяви Сергей Сопов, генерален директор на компанията в интервю за руския вестник \"Известия\".\r\nАдминистрацията на американския президент обяви намерението си да приватизира американския дял от МКС след 2024 година. Идеи за търговско използване на станцията развиват и в Русия. За плановете за изграждане на орбитален космодрум и придобиване чрез концесия на руския дял от МКС говори директорът на компанията в пространното интервю пред вестника.\r\nТой съобщава още за предстоящо финализиране на сделка със властите в САЩ за закупуването на космодрума „Морски старт“, като се планира първата ракета „Зенит“ от морския космодрум , осъществено от компанията да се състои през 2019 година.\r\nВ интервюто става дума и за плановете за изграждане на орбитална станция на окололунна орбита и необходимостта от участии на частни инвеститори в тази програма. Сопов говори и за идеята за използване на МКС като орбитален космодрум за полети в далечния космос.\r\n***Социалните мрежи пишат, че на 7 февруари в резултат на удар на САЩ, целящ да отмъсти за нападнатия от сирийските правителствени сили щаб на на Сирийските демократични сили (СДС), подкрепяни от американците са загинали руски граждани, наети от частната военна компания „Вагнер“, пише руският ежедневник „Правда“.\r\nНападението на щаба на така наречените СДС е станало в района на нефтеното находище Омар в провинция Деир ез-Зор. По това време там е имало военнослужещи от коалицията, водена от САЩ, което предизвикало мощен ответен удар от страна на САЩ с участието на авиацията.\r\nИменно така описват събитията и така наречените „ловци на членове на „Ислямска държава““ в свое официално изявление. Интересно е, че тези „ловци“ са се намирали на западния бряг на река Ефрат на територия, контролирана от проамериканските сили. Те съобщили за до 100 загинали техни представители, като се уточнявало, че между загиналите имало и руски граждани. От руското министерство на отбраната опровергали съобщението за участие на руски граждани и заявили, че инцидентът е станал в резултат на несъгласувани с Русия разузнавателно - издирвателни мероприятия.\r\nВъпреки това в социалните мрежи различни източници  съобщават за загинали от 15 до 215 военнослужещи от частната компания „Вагнер“. Според Шамил Султанов – президент на центъра за стратегически изследвания „Русия – Ислямски свят“ е възможно да има „някакви“ жертви, въпреки че министерството на отбраната на Русия отрича, а и не е длъжно да обявява. Частните охранителни компании охраняват стратегически руски обекти- руските военни бази в Сирия- Хмеймим и Тартус, както и някои нефтопреработвателни предприятия, които снабдяват с петролни продукти руските сили. По негово мнение „за масови загуби на руски граждани, включително доброволци да се говори по принцип е невъзможно - това е елемент на информационната война“. Според него именно за това украинските медии са проявили интерес към подобна информация.\r\nРедакцията разглежда различни причини за появата на тази информация и възможни варианти за произхода и, като напомня, че „Вагнер“ е частна руска охранителна компания, която охранява различни обекти в Русия.\r\n***В Министерството на външните работи на Германия считат, че за разрешаването на конфликта в Източна Украйна,който е отнел живота на повече от десет хиляди души се прави много малко на този етап. Това изявление е публикувано на сайта на Министерството, цитиран от вестник „Московскки Комсомолец“.\r\nНемската страна отбелязва важността на Минските договорености, благодарение, на които конфликта се сдържа. „При наличие на политическа воля може и сега да се реализира напредък – това показа успешния обем на военнопленници“ се отбелязва в изявлението.Подчертава се, че политическа воля трябва да се прояви от всички страни в конфликта. „Като начало е необходимо да се стабилизира ситуацията и да се изтегли тежкото въоръжение от района“, като се добавя, че такава функция може да бъде възложена мироопазващи сили от ООН.\r\nГермания и Франция ще продължат работата в „Нормандския формат“ за намиране на решение, което да донесе мир, се добавя в документа.", "date": "2018.02.13", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/02/13/2487819/afp-novo-iskane-za-anulirane-na-zapovedta-za-arest-na-dzhulian-asanzh.html", "text": "Основателят на „Уикилийкс“ Джулиан Асанж ще разбере във вторник дали ще бъде отменена заповедта му за арест, издадена от британските власти, което би му дало възможност да напусне сградата на еквадорското посолство в Лондон, пише AFP.\r\nДжулиан Асанж се укрива в сградата на еквадорската мисия в Лондон от 2012 г., когато бе издадена европейска заповед за арест и екстрадиция в Швеция заради обвинения в изнасилване и сексуално посегателство. Миналата година Швеция прекрати разследването срещу него. Британската полиция обаче още го издирва за неяваване пред съда и нарушаване на мярката му за неотклонение, когато загуби делото си против искането за екстрадиция.\r\nАдвокатите му искат британския съд да отмени заповедта за задържането му, но съдът отхвърли иска му миналата седмица. Съдия Ема Арбътнот заяви тогава: „Не съм убедена, че заповедта трябва да бъде оттеглена\", като допълни, че ще разгледа друго искане на адвокатите му във вторник (днес-бел.р.) дали е от „обществен интерес“ заповедта му за арест да остане валидна.\r\nАсанж се страхува, че ако бъде арестуван от британските власти, може да бъде екстрадиран в САЩ.Юлиян Марков", "date": "2018.02.13", "title": "AFP: Ново искане за анулиране на заповедта за арест на Джулиан Асанж"}
{"url": "http://www.focus-news.net/news/2018/02/13/2487820/the-guardian-kraynata-tsel-na-es-e-politichesko-edinstvo-a-ne-svobodna-targoviya-spored-boris-dzhonsan.html", "text": "Основателите на Европейския съюз не създадоха общия пазар, за да премахнат бариерите пред търговията, а за да преследват политическия проект, ще заяви Борис Джонсън седмица в реч, в която ще изложи твърденията си за либерална визия за Брекзит, пише вестник The Guardian.\r\nВъншният министър на Обединеното кралство ще призове привържениците за оставане и за напускане на ЕС да се обединят, за да може Великобритания да извлече търговски ползи, ако е готова да се откаже от регулациите.\r\nВ първата от серията речи на ключови министри от кабинета Джонсън иска да се обърне към привържениците за оставане, но се очаква да бъде критикуван от тези, които виждат ЕС като основен либерализиращ фактор.\r\nСпоред източници тази реч ще повтори думите му от скорошно интервю пред вестника, в което той заявява „Това, което искам да видя, е тази страна да извлече предимство от решението на хората, да получи най-добрия икономически резултат от това решение и да направим най-доброто, което можем“.\r\nДжонсън вярва, че всяко решение за статут, подобен на този на Норвегия, би вързало ръцете на Великобритания отново, защото ще се подпишат същите регулации, които ще ограничат възможностите за нови търговски сделки с други партньори.\r\nЗад кулисите Борис Джонсън среща съпротивата на финансовия министър Филип Хамънд и вътрешния министър Амбър Ръд, които са за по-близки икономически връзки с ЕС.Юлиян Марков", "date": "2018.02.13", "title": "The Guardian: Крайната цел на ЕС е политическо единство, а не свободна търговия, според Борис Джонсън"}
{"url": "http://www.focus-news.net/news/2018/02/13/2487821/pregled-na-osnovnite-temi-v-britanskiya-pechat-agentsiya-fokus.html", "text": "Основателите на Европейския съюз не създадоха общия пазар, за да премахнат бариерите пред търговията, а за да преследват политическия проект, ще заяви Борис Джонсън седмица в реч, излагаща твърденията му за либерална визия за Брекзит, пише вестник The Guardian\r\nВъншният министър на Обединеното кралство ще призове привържениците за оставане и за напускане на ЕС да се обединят, за да може Великобритания да извлече търговски ползи, ако е готова да се откаже от регулациите.\r\nВ първата от серията речи на ключови министри от кабинета иска да се обърне, към привържениците за оставане, но се очаква да бъде критикуван от тези, които виждат ЕС за основен либерализиращ фактор.\r\nСпоред източници тази реч ще повтори думите му от скорошно интервю пред вестника, в което той заявява „Това, което искам да видя е тази страна да извлече предимство от решението на хората, да получи най-добрия икономически резултат от това решение и да направим най-доброто, което можем“.\r\nДжонсън вярва, че всяко решение за статут подобен на този на Норвегия, би вързало ръцете на Великобритания отново, защото ще се подпишат същите регулации, които ще ограничат възможностите за нови търговски сделки с други партньори.\r\nЗад кулисите Борис Джонсън среща съпротивата на финансовият министър Филип Хамънд и вътрешния министър Амбър Ръд, които са за по-близки икономически връзки с ЕС.\r\n***Привърженикът на „твърд“ Брекзит Джейкъб Рийс-Мог набира популярност, като фаворит за бъдещ премиер на мястото на Тереза Мей, ако тя бъде принудена да се оттегли, разкрива допитване проведено за британския ежедневник The Independent.\r\nРийс-Мог задминава финансовия министър Филип Хамънд, министъра на вътрешните работи Амбър Ръд и шотландската консерваторка Рут Дейвидсън. Мъжете и гласоподавателите на 55-годишна възраст са сред на-големите му привърженици. Резултатите от допитването идват на фона на разочарованието на обществото от сегашния премиер и спекулациите за предстоящ вот на недоверие. Междувременно Рийс-Мог застана на чело на „бунта“ срещу Тереза Мей заради начина, по който води преговорите за Брекзит. Самият той заявява, че трудно би станал премиер, защото има шест деца, но така и не отхвърля подобна идея.\r\nДопитването показва, че Борис Джонсън остава фаворит за премиерския пост, но Рийс-Мог го следва с малка разлика. Допитването показва, че 51 процента не одобряват политиката на Тереза Мей, а само 33 процента я одобряват. Междувременно двете крила на консерваторите предупреждават за вот на недоверие заради непоследователността на действията й във връзка с Брекзит и неуспехите на реформите, които започна.\r\nНякои наричат Джейкъб Рийс-Мог „представител на 18-ти век“ заради старомодния му вид. Той остава непопулярен сред жените и по-младите избиратели.\r\n***Министърът на финансите на Великобритания Филип Хамънд тръгва на обиколка в някои европейски страни в опит да попречи на Франция да привлече топ-банкерите от Лондон след напускането на Европейския съюз, пише британския вестник  Daily Express.\r\nТой ще посети Швеция, Холандия, Испания и Португалия, както и Норвегия, която подържа близки отношения с ЕС, въпреки че не е член. Той ще се опита да разблокира преговорите за Брекзит,които според изданиетo се блокират от Франция, като разговаря директно с някои страни-членки на ЕС.\r\nФранция има планове да привлече работещите в  Лондонското Сити след Брекзити и да превърне Париж е европейска финансова столица. В Лондон са съсредоточени между 40 и 50 процента от финансовите услуги на континента и президентът на Франция Еманюел Макрон се стреми да ги привлече в Париж. Франция повтаря, че най-важното в преговорите за Брекзит е да се запази единството на 27-те страни членки и британските дипломати да контактуват само с Мишел Барние – главен преговарящ от страна на ЕС.\r\nВеликобритания готви в отговор дипломатическа офанзива. Министърът отговарящ за Брекзит Дейвид Дейвис също ще посети страни-членки две седмици преди Хамънд.\r\nВизитите на Дейвис и Хамънд ще се състоят след на изказването на говорителя на френското правителство, че европейците трябва да застанат на твърда позиция в преговорите за Брекзит, без да искат да наказват или унижават Лондон.", "date": "2018.02.13", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2018/02/13/2487822/balgarskite-vlasti-zadarzhaha-marokanski-grazhdanin-izdirvan-za-terorizam-obzor.html", "text": "Българските власти задържаха марокански гражданин, издирван за тероризъм. Това стана ясно след като в Окръжен съд – Хасково бе образувано дело, внесено от Окръжната прокуратура за искане за вземане на мярка за неотклонение „задържане под стража“ на мароканец с инициали Н. З. Мароканецът е  обявен за международно издирване от Интерпол – Рабат във връзка с извършване на терористична дейност и членство в терористична организация ИДИЛ.  По информация на Интерпол Н. З. е издирван за „лоялно членство в терористична организация ИДИЛ, като е работил към принадлежащата в ИДИЛ служба „Механизация към Главна дирекция – Военни лагери“ в гр. Ал – Маядин, област Дер – Алзор, Сирия, като в изпълнение на тази дейност Н. З. се е придвижвал в Сирия, носейки колан с експлозиви, ръчни гранати, огнестрелно оръжие и боеприпаси“. Искането за задържане на лицето бе отправено на основание чл. 13, ал. 7 от Закона за екстрадицията и европейската заповед за арест и вр. чл. 9 от Договор за екстрадиция между Република България и Кралство Мароко. След разглеждане на делото Окръжният съд постанови мярка „задържане под стража“ до 90 дни на мароканския гражданин. В този срок следва да постъпи официалното искане от страна на мароканските власти за екстрадирането на лицето. Определението на съда подлежи на обжалване пред Апелативен съд – Пловдив.\r\nДеница КИТАНОВА", "date": "2018.02.13", "title": "Българските власти задържаха марокански гражданин, издирван за тероризъм (ОБЗОР)"}
{"url": "http://www.focus-news.net/news/2018/02/13/2487823/pregled-na-mezhdunarodnite-novini-do-6-chasa-agentsiya-fokus.html", "text": "САЩ имат намерение да прехвърлят военна техника – танкове, бронетранспортьори и ракети на стойност 1,3 милиарда долара в рамките на т.нар. Европейска инициатива за сдържане.\r\nТова обяви Дейвис Уелш – заместник-директор на отдела за бюджетно планиране на американските сухопътните войски. Директорът на същия отдел Пол Чембърлейн потвърди, че средствата за тази инициатива в новия бюджетен план се увеличават.\r\nВ материалите на Министерството на отбраната се пояснява, че в съответствие със заявката в бюджета за 2018 година, разходите за тази програма съставляват 4,8 милиарда. Пентагонът иска увеличени с още 1.7 милиарда до 6.5 милиарда долара.\r\n*** Дори отказът на Мартин Шулц да поеме поста министър на външните работи на ФРГ не помага да преодоляването на кризата в Германската социалдемократическа партия (ГСДП). Последните проучвания на общественото мнение, проведени от института Insa, показват по недвусмислен начин, че социалдемократите продължават да губят подкрепата на германските граждани.\r\nСъгласно резултатите от анкетата, рейтингът на ГСДП е едва 16,5%. По този начин подкрепата за партията, която се очаква да влезе в нова голяма коалиция със Съюза (ХДС/ХСС), се доближава до тази, която получава \"Алтернатива за Германия\". Популистите може да разчитат на 15 на сто от гражданите на ФРГ, което отново ги превръща трета политическа сила в страната. \r\nПада и рейтингът на Съюза (ХДС/ХСС). Резултатите от проучването показва спад от един процент за политическия блок, воден от канцлера Ангела Меркел. Той набира 29,5%.\r\n***Американският президент Доналд Тръмп представи амбициозно предложение за обновяване на американската инфраструктура като част от бюджета, в който настоява за  сериозно увеличаване на дълга и намаляване с трилиони на социалните и други разходи.\r\nПлановете за финансовата 2019 година изоставят дългогодишната цел на републиканците за балансиран бюджет с предвиден пик на дълга през 2020 и увеличаването му в обозримото бъдеще. Инициативата за реновиране на американските пътища, мостове и летища предвижда 200 милиарда долара разходи, като Белият дом планира още 1.3 трилиона долара инвестиции в правителствени и частни инвеститори.\r\n\"Изхарчихме 7 трилиона долара в Близкия изток, 7 трилиона долара. Каква грешка\", каза Тръмп в понеделник.\"И ние се опитваме да построим пътища и мостове и да поправим мостове, които падат, а трудно намираме пари и това е лудост“.\r\nПланираните съкращения ще сложат край на знаковата програма за здравно осигуряване на бившия президент Барак Обама и ще орежат 200 милиарда за хранителни помощи.\r\nСенатор Чък Счумър, лидер на демократите в Горната камара каза, че Белият дом иска средната класа, децата и работниците да поемат бремето от намалените данъци за корпорациите.\r\n***Компанията „S7 Космически транспортни системи“ е готова да вземе на концесия руския дял от Международната космическа станция (МКС) заяви Сергей Сопов, генерален директор на компанията..\r\nАдминистрацията на американския президент обяви намерението си да приватизира американския дял от МКС след 2024 година. Идеи за търговско използване на станцията развиват и в Русия. За плановете за изграждане на орбитален космодрум и придобиване чрез концесия на руския дял от МКС говори директорът на компанията в пространното интервю пред вестника.\r\nТой съобщава още за предстоящо финализиране на сделка със властите в САЩ за закупуването на космодрума „Морски старт“, като се планира първата ракета „Зенит“ от морския космодрум , осъществено от компанията да се състои през 2019 година.\r\nВ интервюто става дума и за плановете за изграждане на орбитална станция на окололунна орбита и необходимостта от участии на частни инвеститори в тази програма. Сопов говори и за идеята за използване на МКС като орбитален космодрум за полети в далечния космос. \r\n***. Съпругата на сина на американския президент Доналд Тръмп – Доналд Тръмп младши е приета в болница в Ню Йорк за наблюдение след получено писмо, съдържащо неизвестно прахообразно вещество.\r\nПрахообразното вещество е изследвано и е определено като безопасно. То е описано от американска медия като „бял прах“. Служителите от Сикрет Сървис потвърдиха, че съмнителен пакет бил адресиран до едно от охраняваните от тях лица. Ванеса Тръмп е отведена в болница като предпазна мярка и няма данни някой да е пострадал.\r\n***Според Генералния прокурор на Венецуела Тарек Уилям Сааб противниците на страната подготвят планове за въоръжено нахлуване от територията на Колумбия, съобщава на сайта си Венецуелското Унион Радио.\r\nПо думите на Сааб се планира „пренаписването на вече забравени етапи от историята на човечеството, като бомбардировки и въоръжено нахлуване в такава мирна страна като Венецуела“.\r\nНяколко дни по-рано в Колумбия беше на посещение главнокомандващия Южното командване на въоръжените сили на САЩ Кърт Тид. Сааб отбеляза, че Венецуела „ не се страхува“ и „ще се сражава“, като окаже съпротива на възможен агресор.\r\nКомандващият въоръжените сили на Колумбия генерал Алберто Мехия опроверга съществуването на подобни замисли. „Нас ни интересува само разрешаването на проблемите на колумбийския народ“, заяви той.\r\nТАСС припомня, че в последните години Венецуела преживява тежка социално – икономическа криза, съпроводена с масова емиграция. В Колумбия има повече от 550 хиляди венецуелски емигранти.\r\n***В Министерството на външните работи на Германия считат, че за разрешаването на конфликта в Източна Украйна,който е отнел живота на повече от десет хиляди души се прави много малко на този етап. Това изявление е публикувано на сайта на Министерството.\r\nНемската страна отбелязва важността на Минските договорености, благодарение, на които конфликта се сдържа. „При наличие на политическа воля може и сега да се реализира напредък – това показа успешния обем на военнопленници“ се отбелязва в изявлението.Подчертава се, че политическа воля трябва да се прояви от всички страни в конфликта. „Като начало е необходимо да се стабилизира ситуацията и да се изтегли тежкото въоръжение от района“, като се добавя, че такава функция може да бъде възложена мироопазващи сили от ООН.\r\nГермания и Франция ще продължат работата в „Нормандския формат“ за намиране на решение, което да донесе мир, се добавя в документа.\r\n***Министърът на финансите на Великобритания Филип Хамънд тръгва на обиколка в някои европейски страни в опит да попречи на Франция да привлече топ-банкерите от Лондон след напускането на Европейския съюз.\r\nТой ще посети Швеция, Холандия, Испания и Португалия, както и Норвегия, която подържа близки отношения с ЕС, въпреки че не е член. Той ще се опита да разблокира преговорите за Брекзит,които според изданиетo се блокират от Франция, като разговаря директно с някои страни-членки на ЕС.\r\nФранция има планове да привлече работещите в  Лондонското Сити след Брекзити и да превърне Париж е европейска финансова столица. В Лондон са съсредоточени между 40 и 50 процента от финансовите услуги на континента и президентът на Франция Еманюел Макрон се стреми да ги привлече в Париж. Франция повтаря, че най-важното в преговорите за Брекзит е да се запази единството на 27-те страни членки и британските дипломати да контактуват само с Мишел Барние – главен преговарящ от страна на ЕС.\r\nВеликобритания готви в отговор дипломатическа офанзива. Министърът отговарящ за Брекзит Дейвид Дейвис също ще посети страни-членки две седмици преди Хамънд.\r\nВизитите на Дейвис и Хамънд ще се състоят след на изказването на говорителя на френското правителство, че европейците трябва да застанат на твърда позиция в преговорите за Брекзит, без да искат да наказват или унижават Лондон.\r\n***Привърженикът на „твърд“ Брекзит Джейкъб Рийс-Мог набира популярност, като фаворит за бъдещ премиер на мястото на Тереза Мей, ако тя бъде принудена да се оттегли, разкрива допитване.\r\nРийс-Мог задминава финансовия министър Филип Хамънд, министъра на вътрешните работи Амбър Ръд и шотландската консерваторка Рут Дейвидсън. Мъжете и гласоподавателите на 55-годишна възраст са сред на-големите му привърженици. Резултатите от допитването идват на фона на разочарованието на обществото от сегашния премиер и спекулациите за предстоящ вот на недоверие. Междувременно Рийс-Мог застана на чело на „бунта“ срещу Тереза Мей заради начина, по който води преговорите за Брекзит. Самият той заявява, че трудно би станал премиер, защото има шест деца, но така и не отхвърля подобна идея.\r\nДопитването показва, че Борис Джонсън остава фаворит за премиерския пост, но Рийс-Мог го следва с малка разлика. Допитването показва, че 51 процента не одобряват политиката на Тереза Мей, а само 33 процента я одобряват. Междувременно двете крила на консерваторите предупреждават за вот на недоверие заради непоследователността на действията й във връзка с Брекзит и неуспехите на реформите, които започна.\r\nНякои наричат Джейкъб Рийс-Мог „представител на 18-ти век“ заради старомодния му вид. Той остава непопулярен сред жените и по-младите избиратели.\r\n***Основателят на  „Уикилийкс“ Джулиан Асанж ще разбере днес дали ще бъде отменена заповедта му за арест, издадена от британските власти, което би му дало възможност да напусне сградата на еквадорското посолство в Лондон.\r\nДжулиан Асанж се укрива в сградата на еквадорската мисия в Лондон от 2012, когато беше издадена европейска заповед за арест и екстрадиция в Швеция заради обвинения в изнасилване и сексуално посегателство. Миналата година Швеция прекрати разследването срещу него. Британската полиция обаче още го издирва за неяваване пред съда и нарушаване на мярката му за неотклонение, когато загуби делото си против искането за екстрадиция.\r\nАдвокатите му искат британският съд да отмени заповедта за задържането му, но съдът отхвърли иска му миналата седмица. Съдия Ема Арбътнот заяви тогава „ не съм убедена, че заповедта трябва да бъде оттеглена. Тя заяви тогава, че ще разгледа друго искане на адвокатите му във вторник (днес-бел.р.) дали е от „обществен интерес“ заповедта му за арест да остане валидна.\r\nАсанж се страхува, че ако бъде арестуван от британските власти може да бъде екстрадиран в САЩ.", "date": "2018.02.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/13/2487824/tass-grupa-amerikanski-senatori-prizovaha-za-sanktsii-vav-vrazka-s-kremalskiya-spisak.html", "text": "Група американски сенатори от Демократическата партия внесоха проект на резолюция в Сената, призоваваща министъра на финансите и държавния секретар да въведат санкции във връзка с обявения от американската администрация т.нар. Кремълски списък, предава  ТАСС.\r\nТе настояват Министерството на финансите и Белият дом да ожесточат санкциите срещу Русия. Сенаторите обвиняват Русия в „подриване на демократичните процеси“ в Украйна и оказване на подкрепа на правителството в Сирия. Напомнят се думите на директора на ЦРУ Майкъл Помпео, че Русия продължава да прави опити за намеса във вътрешната политика на САЩ и на страните от Европа. Резолюции от такъв тип нямат статута на законопроекти и президентът не е задължен да подписва подобни документи. Юлиян Марков", "date": "2018.02.13", "title": "ТАСС: Група американски сенатори призоваха за санкции във връзка с „Кремълския списък“"}
{"url": "http://www.focus-news.net/news/2018/02/13/2487825/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно мокри, като по високите и усойни места са частично заледени и обработени. Намалена видимост поради мъгла до 50 м има в района на с. Скравена /обл. София/, до 100 м на АМ „Тракия“ в района на гр. Вакарел /обл. София/ и в района на с. Муселиево /обл. Плевен/, до 150 м в района на гр. Елена /обл. Велико Търново/, гр. Мездра /обл. Враца/, гр. Радомир /обл. Перник/, в област Кърджали и до 200 м в района на гр. Левски и гр. Българене /обл. Плевен/.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nДвижението по АМ \"Тракия\" в тунел \"Траянови врата\" в посока Бургас се осъществява в една лента поради аварийни ремонтни дейности в светлата част на денонощието на осветителната инсталация в активната и изпреварваща ленти. Движението се извършва поетапно в двете ленти. Срок  до 14.02.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Печинско” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Превала” - задължително с вериги, забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Ограничено движение по път II-37 Батак – Доспат за МПС над 12 т. поради снегопочистване. \r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път ІІ-37 Батак – Доспат се ограничава за МПС над 12 т. да се движат без ремаркета и полуремаркета поради снегопочистване. Срок до 13.02.2018 г.\r\nПът III-197: Ограничено е движението по път III-197 Гoце Делчев – Доспат – с. Борино – с. Тешел за МПС над 12 т. да се движат без ремаркета и полуремаркета поради снегопочистване. Срок до 13.02.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.13", "title": "Актуална пътна обстановка"}
{"url": "http://www.focus-news.net/news/2018/02/13/2487827/nimh-dnes-oblachnostta-shte-se-uvelichava-privecher-v-zapadnite-rayoni-shte-zapochnat-valezhi-ot-dazhd.html", "text": "Днес от запад облачността ще се увеличава и привечер в западните райони ще започнат валежи от дъжд, които през нощта ще обхванат по-голямата част от страната. Ще духа умерен изток-югоизточен вятър. Максималните температури ще са между 5° и 10°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще има значителна облачност. Ще духа до умерен вятър от изток, югоизток. Максималните температури ще са 6-9°, температурата на морската вода е 5-7°. Вълнението на морето ще е 1-2 бала. \r\nНад планините облачността ще се увеличи, но през деня ще се задържи почти без валеж. Ще духа умерен юг-югозападен вятър, който привечер ще се усили. Ще е малко по-топло с максимална температура на височина 1200 метра около 3°, на 2000 метра – около минус 3°.\r\nАтмосферното налягане e по-ниско от средното за февруари и през деня още ще се понижи.", "date": "2018.02.13", "title": "НИМХ: Днес облачността ще се увеличава, привечер в западните райони ще започнат валежи от дъжд"}
{"url": "http://www.focus-news.net/news/2018/02/13/2487828/prezidentat-rumen-radev-e-na-darzhavno-poseshtenie-v-republika-armeniya.html", "text": "Президентът Румен Радев е на държавно посещение в Република Армения по покана на своя колега Серж Саргсян. Това съобщиха от прессекретариата на държавния глава. Държавният глава Радев е в Армения от 12 февруари, като посещението му ще продължи и през днешния ден. По време на визитата българският президент е придружаван от съпругата си Десислава Радева. \r\nВ Ереван президентът Румен Радев проведе среща с арменския си колега президента Серж Саргсян. Перспективите за последващо развитие на двустранните отношения, икономическия и културен обмен, както и въпроси от взаимен интерес, са сред акцентите по време на разговорите.  \r\nПосещението на президента Румен Радев е насочено към подписване на редица двустранни споразумения: за взаимна защита и обмен на класифицирана информация; Програма за сътрудничество в областта на културата за периода 2017-2019 г.; Спогодба за регулиране на трудовата миграция; Споразумение за сътрудничество в областта на информационните технологии и съобщенията, след което държавните глави на България и Армения ще дадат съвместна пресконференция. \r\nВ рамките на посещението си президентът Румен Радев провежда срещи с председателя на парламента Ара Баблоян, с министър-председателя Карен Карапетян, както и с Негово Светейшество Карекин Втори, Върховен Патриарх и Католикос на всички арменци. \r\nВ официалната делегация на българския държавен глава участват министърът на труда и социалната политика Бисер Петков, народни представители, както и представители на деловите среди.", "date": "2018.02.13", "title": "Президентът Румен Радев е на държавно посещение в Република Армения"}
{"url": "http://www.focus-news.net/news/2018/02/13/2487808/plyus-info-makedoniya-osvobodeni-sa-dvamata-politseyski-sluzhiteli-zadarzhani-v-kosovska-mitrovitsa-vav-vrazka-s-razsledvaneto-na-ubiystvoto-na-oliver-ivanovich.html", "text": "Във вечерните часове на понеделник съдът в Косовска Митровица постанови освобождаването на двамата полицейски служители, арестувани два дни по-рано по подозрение, че не са защитили мястото, на което на 16 януари бе убит един от лидерите на косовските сърби - Оливер Иванович, предава скопската електронна медия \"Плюс Инфо\".\r\nПо-рано в изявлението на полицията се посочваше, че двамата са заподозрени в „манипулиране на доказателства\" и са били задържани за срок от 48 часа. „Те са отговаряли за местопрестъплението и не са свършили правилно работата\", поясни тогава Ниязи Рекса, прокурор по делото за убийството на председателя на гражданското движение „Свобода, демокрация, справедливост“.\r\nУточнено бе, че при ареста в северната част на града са конфискувани пистолет ТТ и патрони. Тереза Герова", "date": "2018.02.13", "title": "\"Плюс Инфо\" (Македония): Освободени са двамата полицейски служители, задържани в Косовска Митровица във връзка с разследването на убийството на Оливер Иванович"}
{"url": "http://www.focus-news.net/news/2018/02/13/2487834/dobrich-v-zala-evropa-na-oblastna-uprava-shte-se-provede-sreshta-svarzana-s-problemite-na-vik.html", "text": "В зала „Европа“ на Областна администрация днес ще се проведе среща, свързана с проблемите на ВиК, съобщиха от пресцентъра на администрацията. Срещата ще започне в 13.00 часа. В нея ще участват ръководството на Асоциация - ВиК, Съвета на директорите на „ВиК Добрич“ АД, представители на общините в Добричка област и граждани. Очаква се на срещата да присъства и заместник-министърът на регионалното развитие и благоустройството Малина Крумова.", "date": "2018.02.13", "title": "Добрич: В зала „Европа“ на Областна управа ще се проведе среща, свързана с проблемите на ВиК"}
{"url": "http://www.focus-news.net/news/2018/02/13/2487833/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.02.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/02/13/2487838/blagoevgrad-magla-namalyava-vidimostta-v-grada-patnite-nastilki-sa-suhi.html", "text": "Мъгла намалява видимостта в Благоевград, предаде репортер на Радио „Фокус“ – Пирин. Пътните настилки са предимно сухи и нормално проходими. Спокоен е трафикът в централна градска част, по-интензивно е движението на вход-изход от града при квартал „Струмско“. В сутрешните часове на деня без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.02.13", "title": "Благоевград: Мъгла намалява видимостта в града, пътните настилки са сухи"}
{"url": "http://www.focus-news.net/news/2018/02/13/2487826/predstoyashti-sabitiya-v-stranata-za-13-fevruari-agentsiya-fokus.html", "text": "***\r\nВ НДК ще се състоят неформална среща на министрите на туризма и среща на високо равнище „Туризъм и икономически растеж“. От 09.00 часа ще започне неформалната среща на министрите на туризма. От 10.30 ще се състои брифинг. От 11.30 часа официално ще бъде открита срещата на високо равнище „Туризъм и икономически растеж“. Председателят на Народното събрание Цвета Караянчева ще приветства участниците в срещата.\r\n***\r\n От 09.00 часа Х състав на Специализирания наказателен съд ще гледа делото срещу Николай В., Георги Ж., Илиян И. и Юрий В. за организиране и ръководене на организирана престъпна група. \r\n***\r\nОт 09.30 часа ще се проведе заседание на Съдийската колегия на ВСС. \r\n***\r\nОт 09.30 часа 15 състав на СГС ще гледа делото срещу Роман Л. (обвинен, че е организирал нападението над Алексей П., чл.116 НК)\r\n***\r\nОт 09.30 часа ХІІІ състав на Специализирания наказателен съд ще гледа делото срещу Антон П. за организиране и ръководене на организирана престъпна група.  \r\n***\r\nОт 10.00 часа ХII състав на Специализирания наказателен съд ще гледа делото срещу Младен М., Мария Т., Полина Т., Ценка Г. и др. за\r\n***\r\nОт 10.00 часа III състав на Специализирания наказателен съд ще гледа делото срещу Стелиан В., Иван С. и Ганчо Н. за организиране и ръководене на организирана престъпна група. \r\n***\r\nОт 10.30 часа в централата на КТ „Подкрепа“ ще се проведе пресконференция на тема:\r\n„Позицията на КТ „Подкрепа“ относно систематичния финансов недостиг и заплахите от ликвидация на 40% от българската електроенергетика с всички произтичащи от това негативни последици“.\r\n***\r\nОт 10.30 часа XVII състав на Специализирания наказателен съд ще гледа делото срещу Александър В., Георги С., Никола Т. и др. за образуване и ръководене на организирана престъпна група. \r\n***\r\nОт 11.00 часа в „Гранд хотел София“, ДБГ организира кръгла маса на тема „Бизнес климатът в България - точка на размръзване\".\r\n***\r\nОт 11.00 часа в Националния пресклуб на БТА Сдружението на общинските болници в България ще дадат пресконференция на тема „Общинските болници – между живота и смъртта“. \r\n***\r\nОт 12.00 часа в Националния пресклуб на БТА, организаторите на международния проект „Световно образование“ ще представят актуални данни за обучението на българи в чужбина и нови условия за прием.\r\n***\r\nОт 13.30 часа V състав на Специализирания наказателен съд ще гледа делото срещу Хованес М, Пламен Т., Мариян М. и др. за организиране и ръководене на организирана престъпна група. \r\n***\r\nОт 15.00 до 17.00 часа в постоянната приемна на БСП – София на ул. „Леге\" №10, етаж 1, народният представител от „БСП за България“ Румен Георгиев и общинският съветник Николай Николов ще имат приемна за граждани.\r\n***\r\nОт 16.30 часа в „Центъра на пациента“ в УСБАЛО ще се състои лекция на тема „Рехабилитация при онкологични заболявания: необходимост и нейната реализация в практиката“. \r\n***\r\nОт 17.30 часа Националния етнографски музей – София и „Сдружение на задругата на майсторите на народни художествени занаяти – София” канят жителите и гостите на столицата на откриването на изложба-базар „Мартеници”.\r\n***\r\nОт 17.45 часа в зала „Средец“ на хотел „Шератон“ ще бъде представен проект за въвеждане на дисциплина „Лични финанси“ в неикономически висши учебни заведения в България, както и на учебник по лични финанси за студенти.\r\n***\r\nОт 18.00 часа в Унгарския културен институт ще бъде открита обща изложба на представители на три жанра на изкуството - графика, фотография и живопис - Дежьо Санто, Бела Бернолак и Антал Йозефка. Изложбата е под надслов \"Малкият принц\" и ще бъде открита от директора на Унгарския културен институт Дьорди Димитров.\r\n***\r\nОт 11.00 часа в класна стая „Конфуций“, студенти от ЮЗУ „Неофит Рилски“ ще отбележат Китайската нова година.\r\n***\r\nОт 19.00 часа в зала „Пейо Яворов“ ще бъде представен спектакълът „Пътят към Афродита“.\r\n***\r\nОт 14.00 до 16.00 часа в офиса на ПП ГЕРБ  на ул. „Георги Бенковски” №1, общинският съветник Славчо Славов ще има приемен ден.\r\n***\r\nОт 11.00 часа в Националния пресклуб на БТА ще се състои пресконференция относно предстоящата изложба на Самарското знаме във Велико Търново. \r\n*** \r\nОт 17.30 часа в ХГ „Недялко Каранешев” ще бъде открита Изложба, посветена на Трифон Зарезан.\r\n***\r\nОт 11.00 часа в Регионална библиотека „Дора Габе“, СУ „П. Р. Славейков“ ще се състои литературно утро с драматизация „Историята на Пинокио 135 години по-късно”.  \r\n***\r\nОт 14.00 и от 14.50 часа в Регионална библиотека „Дора Габе“ ще се състоят образователни концерти на Българския камерен оркестър – Добрич.\r\n***\r\nВ 13.00 часа в зала „Европа“ в Областната администрация ще се проведе среща, свързана с проблемите на ВиК.\r\n***\r\nОт 18.30 часа в Младежки център – Добрич ще се състои парти с игри и караоке по случай Деня на влюбените.\r\n***\r\nОт 11.00 часа в зала „Васил Караиванов” в Карлово ще се бъде представена изложба „Той крачи още по земята…”.\r\n***\r\nОт 09.00 часа в 5 зала на Окръжен съд Пловдив ще се гледа делото срещу Исмет Ю., Рамадан Ю. и Божидар С., обвинени в нанасянето на причиняване на тежка телесна повреда на Н. С и отнемане на чужди движими вещи в големи размери.\r\n***\r\nВ 10.30 часа ще се проведе пресконференция, на която ще се обсъждат проекти, свързани с пътната инфраструктура на Пловдив и областта. \r\n***\r\nОт 11.00 часа на пл. „Съединение“ №3 заместник-министърът на регионалното развитие и благоустройството Валентин Йовев ще открие нов офис на Агенцията по геодезия, картография и кадастър. \r\n***\r\nОт 14.00 часа в зала 1 на Пловдивския Апелативен съд ще се гледа дело, образувано по протест на Окръжна прокуратура и жалби на подсъдимите Костадин И. и Иван С. срещу присъда, с която Окръжен съд – Пловдив призна подсъдимия Иван С. за виновен в това, че на 6 декември 2014 г. при управление на моторно превозно средство е причинил смърт по непредпазливост.\r\n***\r\nОт 11.00 часа в Заседателна зала на Община Русе ще се състои пресконференция по повод Деня на народната носия, който ще се проведе на 16 февруари. \r\n***\r\nОт 18.00 часа в зала „Княз Александър I“ ще се състои „виртуална“ феминистична разходка.\r\n***\r\nОт 18.00 часа в РБ „Захарий Княжески“ ще се състои концерт на ученици от НУМСИ „Христина Морфова“ от класа на Надя Тончева.\r\n***\r\nОт 19.30 часа в залата на Младежки дом клубовете „Дебати“ към Центъра за подкрепа за личностно развитие организират среща озаглавена „Да попеем и поговорим за любов”.\r\n***\r\nОт 17.00 часа в Регионален исторически музей – Търговище ще бъде представена изложбата „Мисионис – 2017”.\r\n***\r\nОт 17.30 часа в зала „Хасково“ ще организира информационна среща с граждани във връзка с изпълнението на програмата за енергийна ефективност на многофамилни жилищни сгради, финансирана по ОП „Региони в растеж“.\r\n***\r\nОт 12.00 часа на площад „Кристал“ Български Спортен тотализатор организира събитие по случай връчването на луксозен автомобил Форд Мондео, спечелен от игрите на СПОРТ ТОТО. \r\n***\r\nОт 13.30 часа в Актова зала на СУ „Йоан Екзарх Български“ РЗИ - Шумен ще награди призьорите в конкурса за изготвяне на мото за целогодишната информационна кампания за бора с ХИВ/СПИН през 2018 г.\r\n***\r\nОт 14.00 часа в зала 203 на Общината ще се проведе заседание на ПК „Правна и опазване на обществения ред“ за разглеждане на текущи докладни записки. \r\n***\r\nОт 13.00 часа в зала 107 на Община Ямбол ще се състои пресконференция във връзка с обновяването на централните паркови площи в града. От 14.00 часа в зоната откъм ул. „Търговска“ ще бъде дадено начало на строително-ремонтните работи със символична „първа копка“.", "date": "2018.02.13", "title": "Предстоящи събития в страната за 13 февруари (Агенция „Фокус“)"}
{"url": "http://www.focus-news.net/news/2018/02/13/2487839/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Славчо Славов, Пейчо Бюлбюлев, Станислав Иванов и Юлияна Боева организират приемни за граждани. Това съобщиха от пресцентъра на ПП ГЕРБ – Варна. Приемният ден на Славчо Славов е днес, на Пейчо Бюлбюлев – на 14 февруари, на Станислав Иванов – на 15 февруари, на Юлияна Боева – на 16 февруари. Във времето от 14.00 до 16.00 часа те ще отговарят на въпроси на граждани в офиса на партията на ул. „Георги Бенковски” №1 във Варна.", "date": "2018.02.13", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/02/13/2487836/denyat-13-fevruari-v-balgarskata-istoriya.html", "text": "2013 г.\r\nС решение на Министерския съвет е закрито с. Каменско, намиращо се в Югоизточна България, Община Сунгурларе, Област Бургас. 2004 г.\r\nБългарският кораб \"Хера\", плаващи под камбоджански флаг, натоварен с 11 000 т. въглища, потъва при буря край Босфора. На борда има 17 българи и двама украинци екипаж. В памет на загиналите моряци.2002 г.\r\nТридесет и деветото Народно събрание отхвърля първия вот на недоверие към правителството на Симеон Сакскобургготски.1985 г.\r\nВ периода 12 - 13 февруари се провежда пленум на ЦК на БКП, който отчита резултатите от преименуването на българските турци. Този процес е оценен като \"истинско народно движение, спонтанно и всеобхватно заляло всички райони, където живее това население\".\r\nНа 18 януари 1985 г. се провежда среща на Политбюро и Секретариата на ЦК на БКП с първите секретари на окръжните партийни комитети. Георги Атанасов изнася доклад за резултатите от кампанията по преименуването на българските турци, според който до 14 януари същата година са сменени имената на 310 000 души предимно от Кърджалийски, Хасковски, Бургаски и Пловдивски окръг. ЦК на БКП изпраща до висши партийни ръководители в страната материал, озаглавен \"Укрепването на единството на българската социалистическа нация, на нейната етническа хомогенност\", в който за първи път се говори за \"възродителен процес\" и \"смяна на имената\". Посочва се, че \"документално\" е установено, че българските турци са \"потомци на ислямизирани в миналото българи\" и че целта на \"преименуването\" е \"окончателно и безвъзвратно да откъснем това население от турцизма\" и да се постигне \"избистряне и укрепване\" на неговото българско национално съзнание.\r\nНа 28 януари 1985 г. на съвещание на ЦК на БКП с партийния актив в София се отчита, че в цялата страна преименуването е приключило. Обяснено е, че с него се поставя началото на \"възродителен процес\", който трябва да възстанови българското национално съзнание на преименуваните и окончателно да ги приобщи към българската нация.\r\nНа 24 октомври 1985 г. се състои посещение на генералния секретар на ЦК на КПСС Михаил Горбачов в България. В разговора между двамата държавни глави Тодор Живков се опитва да убеди Горбачов, че България не е многонационална държава, но изразява и тревога, че в момента българските турци са 800 000 с тенденция до 2000-та година да станат един милион. Според Живков Турция гледа на тях “като на част от турската нация” и ги “концентрира по границата и на вътрешни стратегически пунктове” и ги превръща в “пета колона против Варшавския договор”. Така Живков аргументира “възродителния процес” и прогнозира: “Сега населението си работи. Това не значи, че всичко е решено. Ще минат десет години и ще се реши.\"1981 г.\r\nВъв Вашингтон е организирана вечер на българската култура.1954 г.\r\nС постановление на Министерския съвет и ЦК на БКП бившите царски дворци \"Врана\", \"Бистрица\", \"Ситняково\", \"Саръгьол\", \"Кричим\", \"Евксиноград\", \"Баня\" - Карловско се предават за ползване от обществени и държавни организации.1952 г.\r\nНа 8, 11 и 13 февруари в Съюза на българските писатели се провежда обсъждане на романа \"Тютюн\" на Димитър Димов. Критиците Пантелей Зарев и Емил Петров обвиняват автора в \"надкласова\" гледна точка, космополитизъм, \"несчитане\" със социалистическия реализъм. Обсъждането завършва с препоръки за основна преработка на романа в духа на отправените критики.\r\nДимитър Тодоров Димов e български писател-белетрист. Роден е на 25 юни 1909 г. в гр. Ловеч. Следва право в Софийския университет “Св. Климент Охридски”, завършва ветеринарна медицина (1934 г.). Работи като участъков лекар в провинцията. Специализира хистология на нервната система в Испания. От 1953 г. е професор във ВССИ \"Г. Димитров\". Автор е на повече от 20 научни труда. Председател е на Съюза на българските писатели (1964-1966 г.). Майстор е на психологическия и социалния роман. Произведения: \"Поручик Бенц\" (1938 г.), \"Осъдени души\" (1945 г.), \"Тютюн\" (1951 г.), \"Жени с минало\" (1960 г.) и др. Умира на 1 април 1966 г. в Букурещ.1944 г.\r\nОколо устието на река Места, започват четиридневни боеве между български части и гръцки партизани.1926 г.\r\nПриета е условна амнистия, засягаща осъдени по Закона за защита на държавата. Освободени са около 7000 затворници.1908 г.\r\nГрупа от течението на прогресистите в Българската работническа социалдемократическа партия (БРСДП) (тесни социалисти) е изключена от партията. Групата състояща се от 97 съмишленици издават Позив, с който напускат партията заедно с лидерите си. Преди това – на 14 декември 1908 г. е изключена друга група, принадлежаща към същото течение.\r\nПрогресисти е центристко течение в Българската работническа социалдемократическа партия (тесни социалисти), възглавено от д-р Н. Сакаров, К. Тинева, Г. Кръстев и др. То възниква в края на 1906 г. и началото на 1907 г.1878 г.\r\nЗапочват преговорите за сключване на мирен договор между Русия и Турция след Руско-турската освободителна война (1877-1878 г.).На тази дата са родени: 1952 г.\r\nРоден е Александър Йорданов (А. Й. Александров) – български литературен критик, публицист и политик. Завършва българска филология във Висш педагогически институт – Шумен (1976 г.). Работи като заместник-главен редактор на вестник \"Студентски глас\" (Шумен, 1973-1975 г.), литературен редактор в Агенция \"София-прес\" (1977-1978 г.). Научен сътрудник (1986 г.) в Института за литература при Българската академия на науките. Защитава кандидатска дисертация на тема \"Литературната критика и българският модернизъм (Димо Кьорчев, Иван Радославов, Гео Милев)\" (1985 г.). Специализира по проблемите на поетиката в Полша през 1987 г. и 1988 г. Депутат е от листата на СДС в VII Велко Народно събрание и в ХХХVI Народно събрание; председател е на ХХХVI Народно събрание (от 1992 г.); депутат е в ХХХVII Народно събрание. Председател е на Радикалдемократическата партия в България, а от 1995 г. е председател на Радикалдемократическата партия в СДС; заместник-главен редактор е и е главен редактор (от 1991 г.) на вестник \"Век 21\". Редактор и съставител е на сборника със съчинения на Н. Райнов, Д. Кьорчев, Вл. Василев и др. Съчинения: \"Личности и идеи\" (1986 г.), \"В сянката на думите\" (1989 г.).1865 г.\r\nРоден е Тодор Генчов Влайков (псевд. Веселин Здравков) - български писател и общественик, редовен член на БАН (1900 г.). Завършва гимназия в София (1885 г.), следва в Историко-филологическия факултет на Московския университет (1885-1888 г.). Възприема и прилага в България народническите идеи. Съставя читанки за I, II, III и IV отделение, оценени твърде високо и преиздавани многократно. Един от основателите и председател (1898 г.) на Българския учителски съюз. Активен политик и член на Демократическата партия (1900 г.). Заедно с Н. Цанов създава Радикалдемократическа партия (1905 г.); главен редактор на нейния орган сп. \"Демократически преглед\" (1902-1928 г.). Депутат в ХI и ХVIII НС (1901 г., 1919-1920 г.). Председател на Съюза на българските писатели. Окончателно се оттегля от политическия живот през 1931 г. В разказите и повестите си стига до битовизъм и описателност. Някои съчинения: \"Леля Гена\" (1890 г.), \"Разкази и повести\" (1897 г.), \"Дядовата Славчова унука\" (2 изд. 1928 г.), \"Преживяното\" (1934 г., 1939 г., 1942 г.) и др. Умира на 28 април 1943 г. в София.1864 г.\r\nРоден е Стоян Иванов Брънчев - български лесовъд, член на БКД (1900 г.). Един от организаторите на горското дело в България. Редактира 14 години сп. \"Лесовъдна сбирка\" (1899-1913 г.); пише редица книжовни трудове, между които: \"Изкуствено и естествено развъждане на горите\" (1894 г.), \"Лесоустройство\" (1896 г.), \"Горите и горското стопанство в България\" (1918 г.). Умира на 4 април 1940 г. в София.На тази дата умират:2016 г. \r\nУмира Трифон Иванов - български футболист, най-добрият централен защитник в историята на българския футбол. Извествен е с прякорите Туньо и Вълка. Избран е в идеалния отбор на България за всички времена. Част от златното поколение на Българския национален отбор, което се класира на 4-то място на Световното първенство през 1994 г. в САЩ. Участник също на Евро'96 и на Световното първенство през 1998 г. във Франция, където е капитан на отбора. За България изиграва 76 мача, в които бележи 6 гола. На клубно ниво Трифон Иванов играе за Етър (Велико Търново), ЦСКА (София), испанския Бетис, швейцарския Ньошател Ксамакс, австрийските Рапид Виена, Аустрия Виена и Флоридсдорфер. Прекратява състезателната си кариера на 36 години през 2001 г.\r\nТрифон Иванов е роден в село Горна Липница, Великотърновско, на 27 юли 1965 година. Когато е 4-годишен, семейството му се премества във Велико Търново. На 11 г. той постъпва в спортно училище в града. Започва като централен нападател. Иванов започва да играе футбол като юноша на Етър (Велико Търново), където поставя началото на своята професионална кариера през 1983 г. Впоследствие преминава в състава на ЦСКА и играе за отбора през периода 1988 – 93 и през сезоните 1995/пр. и 1997 – 98. Бивш футболист на Реал Бетис (Севиля, Испания), Ньошател Ксамакс (Ньошател, Швейцария) и австрийските Рапид (Виена), ФК Аустрия (Виена), Фаворитнер и ФАК Аванти Интернешънъл.\r\nФутболист № 1 на България за 1996 г. Шампион на България през 1989, 1990 и 1992 г. с ЦСКА, вицешампион през 1993 г. и бронзов медалист през 1998 г. Носител на купата на страната през 1989 и 1993 с ЦСКА. За КЕШ има 16 мача за ЦСКА, 2 за Етър и 8 за Рапид. Шампион на Австрия през 1996 г. с Рапид, вицешампион през 1997 година, бронзов медалист в Швейцария с Ксамакс през 1995 г. Финалист за КНК през 1996 г. с Рапид. Има 174 мача и 21 гола в „А“ група. Играе за националния отбор на България от 1988 до 1998 г., в 77 мача и отбелязва 6 гола. С него печели четвърто място и бронзови медали на Световното първенство през 1994 г. в САЩ, където играе в 6 мача. Участва на Европейското първенство през 1996 г. в Англия (в 3 мача), а с негов гол във вратата на Русия след пас на Христо Стоичков България се класира и за Световното първенство през 1998 г. във Франция (играе в 3 мача).\r\nИзбран е за Почетен гражданин на Велико Търново през 1994 г.\r\nСлед приключване на кариерата си като футболист започва изграждането на верига бензиностанции в Северна България.\r\nПрез октомври 2013 г. в негова чест в Сао Пауло, Бразилия, се организира футболен турнир за купата „Трифон Иванов“ с участието на 10 аматьорски отбора.\r\nНа 1 юли 2014 г. става председател на Зоналния съвет на БФС във Велико Търново, след като работи там известно време като координатор. \r\nУмира на 3 февруари 2016 г., в село Самоводене, област Велико Търново, от масивен инфаркт.2007 г.\r\nУмира Венелин Георгиев Алайков - български шахматист, шахматен проблемист.\r\nТой е гросмайстор от 1993 г. и международен съдия по шахматна композиция от 1977 г. Печели редица международни награди. По професия е машинен инженер и специалист по нормиране на труда. От 1993 до 2004 г. завежда рубриката „Композиция“ в сп. Шахматна мисъл.\r\nС шахматна композиция започва да се занимава от 1947 г., когато публикува първата си задача във вестник „Седмичен ребус“. От 1963 г. публикува над 1300 композиции от различни жанрове.2006 г.\r\nУмира Николай Никифоров Тотев - български сценарист. Роден е в село Загориче на 21 юни 1938 г. Завършва специалност българска филология в Софийския университет през 1961 г. Първи главен редактор на вестник \"Континент\" (1992).\r\n„Амзово“ е обявен за находищен резерват номер 1 за България. „Амзово“ е името на български резерват, разположен в землището на град Смолян, на 1 километър южно-югоизточно от Станевска махала.2003 г.\r\nУмира Димитър Николов Мишев - български радиоинженер, професор, доктор на техническите науки, академик на БАН.\r\nДимитър Мишев участва в разработки и внедрявания в областта на космическите изследвания, телевизионната и комуникативната техника. Главен създател на цветната телевизия у нас. Основател и ръководител на дистанционните изследвания на Земята от Космоса – научно направление с което страната ни е със световен авторитет. Един от инициаторите и лидерите на научните програми за българските космически полети. Автор и съавтор на 66 патента и изобретения, български, руски и френски, на 300 публикации в научни списания. Автор на 40 книги, учебници и ръководства сред които „Телевизията в България“, „Сателитна и кабелна телевизия“, „Global change and Bulgaria“, „Дейци на българското инженерно-архитектурно дружество 1893-1949 г.“, „First results of 1999 total eclipse obser vations“, „Телевизията в света на високите технологии“ и др. Член на около 20 международни и национални научни асоциации, федерации и дружества. Неговото изобретение спектометър „Спектър“ работи дълги години на борда на „Салют-6“, „Салют-7“ и станцията „МИР“. Спектрометричният и навигационен комплекс „ Фрегата “ е разработен под ръководството на професор Мишев и работи на борда на станцията „Фобос“, предназначена за изучаване на Марс и неговия естествен спътник Фобос. Той е инициатор и организатор на няколко български космични програми, в това число полетите на двамата български космонавти Георги Иванов и Александър Александров, както и националния проект „България - 1300„ наречен така по случай 1300-годишния юбилей от създаването на българската държава.2000 г.\r\nУмира Огнян Наков Дойнов – български политик, дипломат, министър. Роден е на 15 октомври 1935 г. в Гара Бов. Завършва ВМЕИ, специалност \"Топлотехника\". Работи в Министерство на транспорта (от 1959 г.); старши инженер е в отдел \"Благоустройство\"; директор е на кантора във ВТО и заместник-търговски представител в Япония. Съветник е в Държавния съвет (1970-1973 г.). Завеждащ-отдел \"Промишленост и транспорт\" на ЦК на БКП (от 1974 г.) и заместник-председател на Министерски съвет. Член е на ЦК на БКП (от 1976 г.) и е секретар на ЦК; член е на Политбюро и е министър (от 1981 г.); председател е на Стопанския съвет към Министерски съвет. Изваден е от състава на Политбюро през декември 1988 г. Заминава като посланик в скандинавските страни. След 1990 г. работи при Р. Максуел; съветник е на руския концерн \"Нордекс\". От 1990 г. живее в Австрия въпреки опитите на бившия главен прокурор Иван Татарчев да го върне в България, за да бъде изправен пред съда за оказване на помощ на развиващите се страни.1990 г.\r\nУмира Васил Стоилов (В. С. Антонов) - български живописец, народен художник (1947 г.). Роден е на 29 февруари 1904 г. в София. Завършва живопис в Държавната художествена Академия в София (1927 г.) при Ц. Тодоров. Специализира в Париж (1929-1932 г.), участва в Есенния салон (1929 г.) и в Салона на френските художници (1930 г., 1932 г., 1935 г.), получава почетно отличие за картината “Човекът със стомната” (1932 г.). През 1931 г. урежда самостоятелна изложба в Париж. Професор (1960 г.) във ВИАС. Рисува портрети, фигурални композиции, пейзажи, битови сцени: “Тодора” (1928 г.); “Баба с шал” (1928 г.); “Българска мадона” (1940 г.); “Копачки” (1942 г.); “Селянка” (1953 г.); “Момиче със синя забрадка” (1945 г.); “Зима в Кричим”, “Пейзаж” (1933 г.) и др. Орден “НРБ”, II ст. (1974 г.), орден “Г. Димитров” (1984 г.).1942 г.\r\nУмира Христо Николов Луков - български офицер, генерал-лейтенант (1938 г.). Роден е през 1887 г. във Варна. Завършва Военното училище (1907 г.), участва в Балканската война. Създател и началник на Артилерийската стрелкова школа (1924-1928 г.) и на учебното отделение в Артилерийската инспекция към Министерството на войната (1928-1934 г.). Един от организаторите на Военния съюз и преврата на 19 май 1934 г. През 1934-1935 г. е командир на III и II дивизия. Министър на войната (1935-1938 г.). Уволнен от армията през 1938 г. Убит от комунистическа терористична група в София.1925 г.\r\nУмира Никола Илиев Милев - български историк и публицист. Роден е на 20 май 1881 г. в с. Мокрени, Костурско. Учи в Галатасарайския лицей в Цариград (1902 г.). Завършва история в София (1909 г.). Специализира във Виена; професор по българска история и история на балканските народи в СУ. Член на ВМОРО от 1898 г. Депутат в ХХI ОНС (1923 г.). Редактор на в-к “Слово” (1922-1925 г.). Убит от комунистически терористи. Трудове: “Известия за състоянието на Турция в края на ХVIII в.” (1913 г.), “Католическа пропаганда в България през ХVII в.” (1914 г.), “Факторите на Българското възраждане” (1920 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.02.13", "title": "Денят 13 февруари в българската история"}
{"url": "http://www.focus-news.net/news/2018/02/13/2487842/tass-seul-se-opital-da-organizira-sreshta-mezhdu-vitseprezidenta-na-sasht-i-sestrata-na-kim-chen-un.html", "text": "Властите в Южна Корея се опитали да организират среща между вицепрезидента на САЩ Майк Пенс и сестрата на севернокорейския лидер Ким Йо Чен, но срещата не се състояла поради нежелание от двете страни пише японския вестник The Asahi Shimbun, цитиран от ТАСС.\r\nПо данни на вестника президентът на Южна Корея Мун Дже-Ин в хода на отделни контакти с двамата ги помолил да се срещнат. Според замисъла на Сеул започналия сега диалог между двете корейски държави трябва да доведе до преки контакти между САЩ и Северна Корея.\r\nПланирало се е срещата да се състои на 10 февруари в Сеул. Ким Йо Чен не проявила интерес към такава среща. Вицепрезидентът на САЩ дал да се разбере, че не желае контакти с Пхенян.\r\nПО мнение на източници на вестника САЩ нямат намерение да осъществяват такива контакти, ако Пхенян не демонстрира поне малък признак за отказ от ракетната и ядрената си програма.Юлиян Марков", "date": "2018.02.13", "title": "ТАСС: Сеул се опитал да организира среща между вицепрезидента на САЩ и сестрата На Ким Чен Ун"}
{"url": "http://www.focus-news.net/news/2018/02/13/2487840/mvr-edin-chovek-e-zaginal-a-17-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 17 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 13 тежки пътнотранспортни произшествия. В София са регистрирани 159 леки и три тежки катастрофи, при които са пострадали трима души.", "date": "2018.02.13", "title": "МВР: Един човек е загинал, а 17 са пострадали при катастрофи в страната през изминалото денонощие"}
{"url": "http://www.focus-news.net/news/2018/02/13/2487841/burgas-v-grada-shte-se-provede-natsionalna-sreshta-na-rakovoditeli-na-sotsialni-uslugi.html", "text": "В града ще се проведе Национална среща на ръководители на социални услуги по темата \"Нормативно определени изисквания по прилагане промените в Закона за социално подпомагане през 2018 г. при предоставяне на социалните услуги\". Това съобщиха от пресцентъра на Община Бургас. Тя ще се проведе днес и утре (14 февруари). Участие в нея ще вземат над 100 делегати - зам.-кметове, ръководители на социални услуги, експерти и представители на общините Средец, Созопол, Поморие, Несебър, Търговище, Варна, Белене, Силистра, Стражица, Карнобат, Лясковец, Свищов, Стражица, Габрово, Харманли, Добрич, Русе, Елхово, Дулово, Сливен, Ямбол и Бургас.\r\nФорумът се организирана от Община Бургас съвместно с Национален Алианс за Социална Отговорност (НАСО). Събитията в него ще се проведат в залата на местния парламент в Културен дом на нефтохимика на ет. 2 от 13.00 до 17.00 часа, както и на 14 февруари 2018 г. от 9.30 до 12.00 часа, когато ще се състои работно посещение в социални услуги, предоставяни от Община Бургас, с цел обмяна на опит и добри практики. Срещите се организират с участието на експерти от Агенция за Социално Подпомагане - София, като лектори ще бъдат Николина Иванова, началник на Отдел \"Социални услуги за пълнолетни лица\" към Главна дирекция \"Социално подпомагане\", и Таня Първанова, главен експерт в отдел \"Социални услуги за деца\".\r\nФорума ще открият д-р Лорис Мануелян, зам.-кмет \"Здравеопазване, социални дейности и спорт\" в Община Бургас и Костантин Луков, председател на Общински съвет - Бургас. Приветствие ще поднесе и Георги Георгиев, председател на Национален Алианс за Социална Отговорност.", "date": "2018.02.13", "title": "Бургас: В града ще се проведе Национална среща на ръководители на социални услуги"}
{"url": "http://www.focus-news.net/news/2018/02/13/2487843/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с изграждане на сградно водопроводно отклонение на бул. „Овча купел“,кв. „Овча купел“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Крушовски връх“ от ул. „Маестро Кънев“ до ул. „Буземска“; ул. „Народно хоро“ от ул. „Крушовски връх“ до бул. „Овча купел“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушовски връх“ ъгъла с ул. „Буземска“.\r\nВъв връзка с изграждане на сградно водопроводно отклонение на ул. „Кресна“,жк. „Банишора“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Кресна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кресна“ ъгъла с ул. „Козлодуй“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/02/13/2487829/30-darzhavi-ot-es-i-balkanite-shte-obsadyat-turizma-na-neformalna-sreshta-v-sofiya.html", "text": "Как туризмът да се развива устойчиво и да е двигател за икономиките в Европа и региона ще обсъждат ресорните министри на неформална среща в София днес. Това съобщиха от пресцентъра на Министерство на туризма. Събитието е от най-високия клас „А“, т.е. на министерско ниво, в календара на Българското председателство на Съвета на Европейския съюз и ще се проведе в НДК. \r\nТуризмът има водеща роля в икономиките на България и на ЕС и създава съответно 13% и 10% от техния брутен вътрешен продукт (БВП). Приходите от международен туризъм в страните от Съюза са над 341 млрд. евро през 2016 г. Очаква се те да са още по-високи през 2017 г. \r\nДомакин на събитието е българският министър на туризма Николина Ангелкова. Ще участват еврокомисарят по вътрешния пазар, промишлеността, предприемачеството и малките и средни предприятия Елжбета Биенковска, генералният секретар на Световната организация по туризъм към ООН г-н Зураб Пололикашвили, министри на туризма от ЕС 28, от Балканите и представители на бизнеса. Очаква се в София да пристигнат делегации от около 30 държави. \r\nМинистрите ще обсъдят последователно три теми: политиките на Съюза в туризма, сигурността и възможностите за сътрудничество в сектора между Европа и Китай. Те ще дебатират ролята на туризма като фактор за икономически растеж и регионална интеграция. Предмет на обсъжданията ще бъдат споделената икономика и прилагането на регулаторните политики на ЕС в туризма. Подобряването на сигурността и привлекателността на туристическата дестинация ще е в центъра на втората дискусия. \r\nИнициативата „2018 г. – Година на туризма ЕС – Китай“ ще е третата основна тема на срещата. Потенциалът на китайския пазар е огромен.  По предварителни данни през 2017 г. в европейските страни са отчетени 12.4 млн. туристически посещения на китайски граждани като ръстът спрямо 2016 г. е 18%.", "date": "2018.02.13", "title": "30 държави от ЕС и Балканите ще обсъдят туризма на неформална среща в София"}
{"url": "http://www.focus-news.net/news/2018/02/13/2487845/lachezar-bogdanov-ikonomist-za-da-postignem-po-barz-ikonomicheski-rastezh-e-nuzhen-pritok-na-novi-kapitali.html", "text": "За да постигнем по-бърз икономически растеж, е нужен приток на нови капитали. Това коментира в сутрешния блок „Добро утро, България“ на Радио „Фокус“ икономистът от „Индъстри Уоч“ Лъчезар Богданов. Той уточни, че са необходими десетилетия да бъде постигнато това, независимо че ще има и отлив на част от инвестициите. Според Богданов България трябва да се стремим към политики, които да повишават качеството на човешкия ресурс и да имаме бизнес, който възприема новото, като се адаптира към променящата се глобална икономика. „Една от целите на Стратегия „Европа 2020“ е един от най-важните приоритети за България – да се намали делът на ранно отпадналите ученици. С население, в което голяма част от децата не са завършили дори средно образование, много трудно може да имаме висока производителност и да създаваме продукти и услуги с висока добавена стойност. Всички политики в тази сфера, които насърчават максимално включване на децата в образованието, задържането им и съответно качеството на образованието, е потика, която предполага или предпоставя в дългосрочен план България като част от ЕС да има приобщаващ, интелигентен растеж“, коментира Лъчезар Богданов. Той каза още, че за да имаме по висока производителност, са нужни повече инвестиции, които трябва да бъдат както физически капитал, така и инвестиции в технологии и знания.", "date": "2018.02.13", "title": "Лъчезар Богданов, икономист: За да постигнем по-бърз икономически растеж, е нужен приток на нови капитали"}
{"url": "http://www.focus-news.net/news/2018/02/13/2487844/cnn-severna-koreya-pecheli-olimpiadata-i-to-ne-sas-sportni-postizheniya.html", "text": "В авторски материал на Джейми Тарабай (Jamie Tarabay) от CNN се разглежда политиката на управляващите кръгове в двете Кореи по време и преди сегашните Олимпийски игри и се прави паралел с политическите ходове около предишните Летни олимпийски игри в Сеул през 1988 година.\r\nПредишният път, когато Южна Корея проведе Олимпийски игри (преди около 30 години), властите в Северна Корея отидоха толкова далеч в опитите си да отклонят към себе си вниманието, което южния им съсед привличаше към себе си покрай Олимпиадата, че доведоха икономиката си до разпад, а народа си до глад и лишения.\r\nТози път нещата обаче са различни- Северът успя да се сдобие с популярност, която не може да се купи с пари. Още от първия ден на настоящата Олимпиада Ким Йо Чен – по младата сестра на Ким Чен Ун, привлече светлината на прожекторите върху себе си, когато се срещна с президентът на Южна Корея Мун Дже Ин в Президентския дворец, където отправи покана към него да посети Северна Корея и да се срещне с брат й. Нейното историческо посещение на юг – първо по рода си посещение в Южна Корея на член на управляващата фамилия на север се превърна в централна новина и зае първите страници на изданията по света.\r\nПреди 30 години ситуацията беше много по-различна. Тогава Северна Корея похарчи милиони долари, за да организира Световен младежки фестивал през юли 1989 година, само година след Лятната олимпиада в Сеул. Пхенян отказа да вземе участие в нея и призова за международен бойкот. Призив, който беше игнориран от основните и съюзници в лицето на Китай и СССР. Използвайки фестивалът като възможност да демонстрира доктрината си за разчитане само на собствените сили, Пхенян посрещна делегати от повече от 170 страни в рамките на една седмица за участие в изложби, семинари, състезания и фолклорни представления. За целта построи 105 – етажен хотел, който стои необитаем и до днес, облицова в мрамор станциите на метрото и построи реплика на Триумфалната арка, както и стадион със 150 хиляди седящи места, внесе повече от хиляда луксозни автомобила Мерцедес, за да посрещне потока от пристигащи гости.\r\nДокато Летните олимпийски игри, съпроводени с демонстрации за демокрация и свободни избори дадоха началото на нова ера на успехи за Южна Корея, то Фестивалът практически доведе до банкрут Северна Корея само месеци преди падането на Берлинската стена, както и комунизма в Източна Европа и края на студената война. Спирането на хранителните помощи от Китай и СССР и провалът на колективното земеделие, както и големите наводнения, доведоха да недостиг на храна и масов глад, който се предполага, че е довел до смъртта на между два и три милиона севернокорейци.\r\nПреди да започне Олимпиадата в Пьончан Северна Корея отново е част от историята.\r\n„Това е брилянтно и ако не ставаше дума за Ким Чен Ун и Северна Корея, бихте се възхищавали на това, което правят, то е направо забележително“, казва Дейвид Максуел – заместник – директор на Центъра по изучаване на сигурността към Университета Джорджтаун. „Северът е майстор в постигане на нещо от нищо. Те ще получат признание, легитимност, ресурси без да  се откажат от нищо.“\r\nВоенните паради, фантастични по своите мащаби и внушителност, отнемат месеци подготовка. Не е ясно дали парадът, проведен само един ден преди церемонията на откриването на Зимната олимпиада е насрочен нарочно, за да привлече световното внимание.\r\nРежимът обикновено използва парадите, за да отбележи дати кат Деня на армията – 25 април и годишнината от рождението на Кин Ир Сен – основателят на Северна Корея на 15 април. Миналата година военният парад беше с невиждани досега мащаби и представено въоръжение, което предизвика въпроси за мащаба на ракетната програма на Пхенян. Последва ускорена програма от изпитания на севернокорейско въоръжение, което включваше изстрелване на междуконтинентална балистична ракета, като и водородна бомба по твърдения на Пхенян. На 8 февруари беше отбелязанo рядко чествано събитие – денят, в който Ким Ир Сен създава Севернокорейската революционна армия. Но последния парад  не беше толкова впечатляващ, като тези от април 2017. Макар да бяха представени интерконтинентални балистични ракети, нямаше нови оръжия или технологии.\r\n„Мисля, че този парад е второстепенно представление. Предполагам, че целта им е да проверят решителността на Запада или да  или да предизвикат разделение сред южнокорейците, което си струва,“ каза Джоузеф Сиракюза, професор по обществена безопасност и международни дипломация в университета в Мелбърн. Той твърди, че Северът не губи нищо в олимпийския гамбит. Единствената им задача е да изглеждат „нормално“.\r\n„Ако те се представят като нормални човешки същества, ако се държат нормално, южнокорейците ще се отнасят към тях нормално, това е голяма дипломатическа победа. Това няма да  разреши никой от проблемите, докато продължава тяхната (на Северна Корея) ракетна и ядрена програма“, каза той за CNN.\r\nСтраната, която изглежда най-войнстваща в момента е тази, която Пхенян иска да очужди от Сеул – САЩ. Преди да пристигне в Пьончан вицепрезидентът на САЩ Майк Пенс, предупреди, че севернокорейският чар няма да излъже никой.\r\n„Ние няма да позволим севернокорейската пропаганда да открадне посланието и образа на Олимпийските игри“. Това каза Пенс на срещата си с японския министър – председател Шиндзо абе в Токио в сряда. „ Ние ще бъдем там да поздравим спортистите, но също така ще бъдем там, за да застанем заедно с нашите съюзници да напомним на света, че Северна Корея е най-тираничния и потиснически режим на планетата“, добави той.\r\nВ четвъртък той посети военно-въздушната база Йокота в Япония, която би била на фронтовата линия при военна конфронтация със Северна Корея.\r\n„Както е казано в Библията: „Войникът не носи меча си напразно“ и ние ще сразим всяко нападение и ще посрещнем всяко използване на конвенционално или ядрено оръжие с отговор, който е бърз, съкрушителен и ефективен“ , добави той.\r\nМайк Пенс обяви, че предстоят още санкции за Пхенян, но не уточни какви.\r\nЮжна Корея разпъна червения килим за гостите от Севера, за да избегне всяка ескалация на враждебността по време, когато хората са предпазливи към пътуванията си до полуострова. В желанието да бъдат гостоприемни южнокорейците се съгласиха техните спортисти да излязат под общ флаг с атлетите от Северна Корея. Също така бяха отложени планираните военни учения със САЩ за след края на Олимпиадата. Южнокорейският президент Мун Дже-Ин по време на своята кампания за президентските избори, каза че той иска да бъде лидерът, който да “изгради мирни отношения“ между двете Кореи, ще се сблъска със скандал с катастрофални последици, ако някой член на севернокорейската делегация реши да избяга .\r\nДали да го върне, както правят китайците, или да му разреши да остане и да понесе гнева на Севера. Така Северна Корея ще може да откаже всякакви споразумения, да се оттегли от Олимпиадата и да обвини Южна Корея в отвличане според Максуел.\r\nСиракюза казва, че Сеул така или иначе е с изострено внимание. Хиляди служители по сигурността охраняват Игрите. „ Те се страхуват от тероризъм, от дронове. Те са готови. Те очакват нещо да се случи“ добави той за CNN. Южна Корея е мобилизирала най-малко 60 хиляди полицаи, военни и други сили, за да осигури безопасността на игрите. Говорител на организаторите каза на CNN, че в това число влизат и 600 пожарникари и 2400 частни охранители.\r\nПрез следващите две седмици предстои още надиграване . Пенс започна своята пропаганда по време на визитата си в Южна Корея. Той доведе със себе си бащата на Ото Уормбиър – студентът, който почина след като бе върнат в САЩ от севернокорейските власти след получено тежко мозъчно увреждане, докато беше в затвор в Северна Корея.. Те се срещнаха с бегълци от Север.\r\nДъщерята на американския президент Доналд Тръмп Иванка ще присъства на церемонията по закриването, като се очаква да внесе свой собствен привкус сред знаменитостите, които ще присъстват..\r\nМеждувременно Ким Йо Чен е една от най-силните личности в изолираната държава.  Телевизионните репортажи на спортни събития биват прекъсвани, за да покажат слизащите от автобуси севернокорейски униформени мажоретки и танцови състави. С напредването на олимпийската програма ще продължи  и състезанието между очарованието и пропагандата със залог ядрените амбиции на Севера. Остава да видим дали участниците в тази надпревара са готови за нов кръг след края на Игрите.Юлиян Марков", "date": "2018.02.13", "title": "CNN: Северна Корея печели Олимпиадата и то не със спортни постижения"}
{"url": "http://www.focus-news.net/news/2018/02/13/2487847/sofiya-vavezhdat-se-promeni-v-organizatsiyata-na-dvizhenie-vav-vrazka-s-meropriyatie-ot-kalendara-na-balgarskoto-predsedatelstvo-na-saveta-na-es.html", "text": "Въвеждат се промени в организацията на движение във връзка с мероприятие от Календара на събитията , свързани с българското председателство на Съвета на Европейския съюз 2018 година. Това съобщиха от пресцентъра на Столична община. До приключване на мероприятието днес се забраняват престоят и паркирането на пътни превозни средства, с изключение на автомобилите, превозващи участниците в мероприятията, както следва: \r\n- на ул. „Доспат” между бул. „Витоша” и ул. „Баба Неделя”;\r\n- на ул. „Баба Неделя”;\r\n- на ул. „Д-р Христо Стамболски”.\r\nОт 07.00 часа до приключване на мероприятието при необходимост и по преценка на отдел „Пътна полиция“ при СДВР ще се забранява влизането на пътни превозни средства, с изключение на автомобилите, обслужващи мероприятията, както следва:\r\n- по ул. „Доспат” между бул. „Витоша” и ул. „Баба Неделя”;\r\n- по ул. „Баба Неделя”;\r\n- по ул. „Д-р Христо Стамболски”.", "date": "2018.02.13", "title": "София: Въвеждат се промени в организацията на движение във връзка с мероприятие от Календара на Българското председателство на Съвета на ЕС"}
{"url": "http://www.focus-news.net/news/2018/02/13/2487835/komisar-elzhbeta-benkovska-shte-uchastva-v-neformalnata-sreshta-na-ministrite-na-turizma-v-ndk.html", "text": "Елжбета Бенковска, европейски комисар отговарящ за вътрешния пазар, промишлеността, предприемачеството и малките и средни предприятия, ще участва в среща на високо ниво на министрите на туризма на държавите членки на ЕС на тема \"Туризъм и икономически растеж\" днес. Това съобщиха от пресцентъра на Представителство на ЕК в България. Срещата ще се фокусира върху туристическата индустрия като устойчив фактор за икономически растеж, регионална интеграция и мир. Участниците ще разгледат развитието на споделената икономика и развитието на регулаторните политики на ЕС, свързани с туризма. \r\nПресконференцията от събитието е насрочена за 10.30 часа и ще се предава на живо по сателитния канал Ebs+ .", "date": "2018.02.13", "title": "Комисар Елжбета Бенковска ще участва в неформалната среща на министрите на туризма в НДК"}
{"url": "http://www.focus-news.net/news/2018/02/13/2487837/stara-zagora-otmenena-e-gripnata-epidemiya-na-teritoriyata-na-oblastta.html", "text": "РЗИ - Стара Загора отменя грипната епидемия в област Стара Загора, както и всички предприети противоепидемични мерки, считано от днес (13 февруари). Това съобщиха от пресцентъра на РЗИ - Стара Загора. Причина за отмяната на грипната епидемия е значителният спад на острите респираторни заболявания през последната седмица (5 февруари – 11 февруари 2018 г.) и регистрираната заболяемост - 233,45 на 10 000 население.\r\nРЗИ - Стара Загора напомня, че болните с висока температура и други признаци на грип да не провеждат самолечение. При наличие на симптоми на грип да посещават личните си лекари и да не ходят болни на работа.\r\nРЗИ - Стара Загора продължава ежедневно да извършва активен надзор над заболяемостта от грип и остри респираторни заболявания.", "date": "2018.02.13", "title": "Стара Загора: Отменена е грипната епидемия на територията на областта"}
{"url": "http://www.focus-news.net/news/2018/02/13/2487848/predstoyashti-mezhdunarodni-sabitiya-za-13-fevruari-agentsiya-fokus.html", "text": "Генералният секретар на НАТО Йенс Столтенберг ще участва на пресконференция преди срещата си с министрите на отбраната от Алианса. \r\n*** Втори ден от посещението на сръбския президент Александър Вучич в Хърватия. \r\n*** Председателят на Европейския съвет Доналд Туск ще се срещне с австрийския канцлер Себастиан Курц, за да обсъдят започващото през юли ротационно председателство на Австрия в Съвета на ЕС.\r\n*** Държавният секретар на САЩ Рекс Тилърсън е на посещение в Кувейт.\r\n***", "date": "2018.02.13", "title": "Предстоящи международни събития за 13 февруари (Агенция \"Фокус\")"}
{"url": "http://www.focus-news.net/news/2018/02/13/2487846/govoritelyat-na-gl-prokuror-rumyana-arnaudova-zadarzhaniyat-za-terorizam-marokanets-e-bil-vav-visokite-strukturi-na-islyamska-darzhava.html", "text": "Задържаният за тероризъм мароканец е бил във високите структури на „Ислямска държава“. Това каза говорителят на главния прокурор Румяна Арнаудова в интервю за предаването „Денят започва“ по БНТ.\r\n„Истината е, че още на 13 януари група от 27 чужди граждани са влезли на територията на България през определените за това места – през т.нар. зелена граница, преминали са границата ни с Турция между селата Сладун и Маточина. Патрулите са ги установили на сутринта и те са били задържани – 6 мъже, 6 жени и останалите са деца. Изпратени са в центъра в Харманли, където е започната проверка. Интересното в този случай е, че 26 от лицата, които са роднини, са подали веднага заявление и са поискали да получат хуманитарен статут. Само това лице, за което ще говорим, не е подало подобно искане. То е носило в себе си пет различни документа за самоличност – сирийска лична карта, сирийски паспорт, испанска лична карта, документ за семейно положение, както и сирийско свидетелство за управление на МПС. В момента, в който българските служби установяват, че сирийският паспорт е обявен за издирване от Интерпол, е изпратена снимка на лицето там. Установено е, че всички тези документи са фалшифицирани – бланките  са оригинални, но снимката на лицето е различна от тази, която би следвало да се намира на тези документи. В рамките на това международно сътрудничество е направена и лицево-идентификационна справка и когато се установява категорично, че това лице се издирва от мароканските власти, е била издадена заповед за задържане, която е изпратена на българската прокуратура. В рамките на този месец лицето е било настанено в център от закрит тип за настаняване на чужди граждани“, каза още Арнаудова и припомни, че миналия петък Върховната касационна прокуратура разпореди задържането му до 72 часа.\r\n„Според заповедта, която ние сме получили, лицето се издирва за създаване на група и подготовка на издирване на терористични действия, притежаване на незаконно огнестрелно оръжие в рамките на организационен проект, целящ да засегне националната сигурност и обществен ред в Мароко, организиране масово присъединяване към терористична организация, получаване на обучения, набиране на средства, както и набиране на големи групи от хора, които да се присъединят към „Ислямска държава“. На  5 и 6 февруари тази година в съда в Ал Рияд са разпитани двама съмишленици на задържаното лице и те са потвърдили, че то е лоялен участник в „Ислямска държава“, като според тях е във високите ѝ структури. Съдът във вчерашния ден установи временно задържане на лицето до 90 дни и в тези рамки очакваме мароканските власти да изпратят същинското искане за предаване на лицето, за да бъде съдено за тези престъпления, за които е обявено за издирване“, обясни тя.", "date": "2018.02.13", "title": "Говорителят на гл. прокурор Румяна Арнаудова: Задържаният за тероризъм мароканец е бил във високите структури на „Ислямска държава“"}
{"url": "http://www.focus-news.net/news/2018/02/13/2487852/dobrich-patishtata-v-oblastta-sa-prohodimi-pri-zimni-usloviya.html", "text": "Пътищата в областта са проходими при зимни условия, на по-усойни места – заледени, мокри на останалите поради започналото снеготопене, предаде репортер на Радио „Фокус” – Варна. Няма затворени пътни отсечки. Ограничено е движението на МПС над 10 тона по пътя Кранево - Варна, като ограничението е в сила до 28 февруари тази година. Като обходен маршрут може да се ползва пътят Кичево -О брочище. Времето в областния център е облачно, духа слаб до умерен вятър, температурата към 8.00 часа е около минус 1 градус.\r\nЖулиета НИКОЛОВА", "date": "2018.02.13", "title": "Добрич: Пътищата в областта са проходими при зимни условия"}
{"url": "http://www.focus-news.net/news/2018/02/13/2487849/denyat-13-fevruari-v-svetovnata-istoriya.html", "text": "2015 г.\r\nТерористичната групировка „Ислямска държава“ превзема иракския град Ал Багдади.2014 г.\r\nВ Белгия се легализира детската евтаназия.2012 г.\r\nПредседателят на Европейския парламент Мартин Шулц се обявява против ACTA, критикувайки липсата на баланс между авторските права и индивидуалните права на потребителите.\r\nНа космодрума Куру е извършен първият старт на новата европейска ракета носител „Вега“.2011 г.\r\nНационалната телевизия съобщава, че Висшият военен съвет на Египет разпуска двете камари на парламента и отменя действащата конституция.\r\nСтатуя на Тутанкамон е открадната от музея в Кайро заедно с още две позлатени дървени статуи на Тутанкамон, статуя на Нефертити, статуетка на писар от двореца на фараон Ехнатон, както и сърце на скарабей и други ценности на Античността.1996 г.\r\nАнглийската група “Таке That“ официално обявява разпадането си. Тя е мъжка вокална група, създадена през 1990 г. Членовете й са Марк Оуен, Роби Уилямс, Гари Барлоу, Хауърд Доналд и Джейсън Ориндж. В кариерата си “Таке That“ има 7 хита, станали № 1 и донесли им изключителна популярност и милиони продадени копия. След разпадането на групата някои от членовете й правят опити за самостоятелна кариера, най-голям успех има Роби Уилямс. Техните албуми са “Everything Changes” (1993 г.), “Nobody Else” (1995 г.), “Greatest Hits” (1996 г.).1996 г.\r\nВ Иранския парламент САЩ са наречени “Велик Сатана”.1991 г.\r\nАмериканската авиация бомбандира цивилни цели в столицата на Ирак, Багдад. В резултат на въздушното нападение загиват стотици мирни граждани.1981 г.\r\nВ “Ню Йорк Таймс” е публикувано най-дългото изречение, което се състои от 1286 думи.1975 г.\r\nВ северната част на остров Кипър се създава Турско-кипърска федерална държава. Скоро след това в резултат на засилващите се сблъсъци между гърци и турци Кипър се разделя на две части.\r\nВ Античността Кипър е колонизиран от гърците, които го наричат “Острова на Афродита”. По-късно преминава последователно в ръцете на финикийците (IХ в. преди Христа), асирийците (704 г. преди Христа), египтяните (560 г. и 323 г. преди Христа), персийците (525 г. преди Христа) и македонците (333 г. преди Христа). През 58 г. преди Христа става римска провинция, а през 395 г. - част от Византийската империя. През 1191 г. Кипър е завладян от Ричард I, след което веднага става владение на френската династия на Люзиняните, а през 1489 г. - на Венецианската република. От 1571 г. до 1878 г. е владение на Турция. През 1878 г. е отстъпен за управление на Великобритания, която го анексира през 1914 г. и през 1925 г. става британска колония. По време на II-рата световна война и следвоенния период е важна британска база в Близкия изток. През 1954-1960 г. води борба за независимост под ръководството на архиепископ Макариос. На 16 август 1960 г. Кипър става независима република, член на Британската общност (1962 г.). През 1963 г. започват конфликти между турски и гръцки общности на острова и през 1964 г. там са изпратени сили на ООН. През 1974 г. нахлуват турски войски. Година по-късно Кипър е насилствено разделен на гръцка зона и турска зона начело с Рауф Денкташ (бивш вицепрезидент на Кипър, лидер на кипърските турци), която през 1983 г. се самообявява за самостоятелна република Северен Кипър, непризната от ООН.1974 г.\r\nРуският писател А. Солженицин е лишен от съветско гражданство и е изгонен от СССР.\r\nАлександър Исаевич Солженицин е руски писател хуманист и общественик; академик (1997 г.). Роден е на 11 декември 1918 г. в Кисловодск. Арестуван е през февруари 1945 г. и е осъден на 8 години концлагер. След изтърпяване на присъдата през 1953 г. е заточен до живот в Казахстан. Става известен като писател след публикуването на повестите “Един ден на Иван Денисович” (1962) и “Матьориният двор” (1963); и двете са публикувани в сп. “Новûй мир”. През 1969 г. е изключен от Съюза на писателите, след като през 1967 г. е изпратил писмо, в което се обявява против цензурата. След като му е присъдена Нобелова награда, той отказва да напусне СССР и не присъства на церемонията по нейното връчване. След излизането на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е съветското гражданство и е експулсиран в Германия (тогава ФРГ); там живее, подпомаган от Х. Бьол. От 1976 г. живее в щат Върмонт, САЩ. На 27 май 1994 г. се завръща в Русия; през 2002 г. учредява награда на свое име, неин пръв носител е писателят В. Распутин. Книги: “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (т. 1-8, 1971-1991 г.), “Решило телето дъба да събаря” (1975 г.; допълнена 1991 г.), “Април 1917. Върмонт; Париж” (1993-1995 г., т. 1-2), “Публицистика” (т. 1-2, 1995-1996 г.); разкази, пиеси, киносценарии и публицистика. Събраните му съчинения са издадени в Москва едва през 1990 г. (т. 1-8). Носител е на Нобелова награда за литература (1970 г.).1970 г.\r\nКомпанията “Дженерал Мотърс” започва разработката на автомобилни двигатели, работещи с безоловен бензин.1960 г.\r\nФранция извършва в Сахара своя първи ядрен опит.1959 г.\r\nНа пазара излизат първите кукли Барби.\r\nСамо през първата година от излизането на куклата на пазара са били продадени 351 000 бройки, всяка на цена от 3 американски долара.1956 г.\r\nВ Антарктида е открита първата съветска научна станция “Мирнъй”.1949 г.\r\nВ Еквадор тълпа от хора запалва радиостанция след всеобща паника, предизвикана след излъчването на “Война на световете” на Хърбърт Уелс.1945 г.\r\nВ хода на Втората световна война след 50-дневна битка съветските войски превземат Будапеща.\r\nАнгло-американската авиация извършва бомбардировки над Дрезден – едни от най-големите в цялата история на Втората световна война. Над града са изсипани 3750 тона бомби. Жертвите са над 135 000. Почти целият град е превърнат в развалини. По-късно англичаните обявяват бомбардировката като отговор за немските въздушни удари срещу Англия през 1940 г.1940 г.\r\nМихаил Булгаков завършва романа си “Майстора и Маргарита”.\r\nБулгаков е руски писател и драматург, майстор на гротеската. Започва да пише през 1919 г. През 1921 г. се преселва в Москва, където сътрудничи на вестници и списания. Първият му роман \"Белая гвардия\" е отпечатан в списание \"Россия\" (1924 г.), но не изцяло. Единствената публикувана приживе на автора книга е сборника \"Дяволиада\" (1925 г., 5 разказа). По инициатива на МХАТ Михаил Булгаков създава на основа на романа \"Белая гвардия\" драмата \"Дни Турбиних\" (1926 г., забранена от РАПП в периода 1929-1932 г.). Първата му сатирична пиеса е \"Зойкина квартира\" (1926 г.), тя е поставяна на сцена през сезона 1926/27 г., но е отпечатана едва през 1982 г. Втората драма на Булгаков \"Бег\" (1927-1928 г.) е забранена преди премиерата. На 28 март 1930 г. той се обръща с писмо в пресата до Сталин, Ягода и още петима видни политици, с което моли за разрешение да емигрира или да работи в театъра. Лично Сталин се разпорежда Булгаков да продължи работа в театъра, като лично го информира по телефона на 18 април 1930 г. През 1930 г.–1936 г. работи като асистент-режисьор в МХАТ. През 1936 г. Михаил Булгаков преминава в Болшой театър, където е оперен либретист и преводач. Всичко, написано от него, остава в ръкопис. Вече на легло, ослепял, той диктува поправките към романа \"Мастер и Маргарита\" (1928-1940 г.). През 1941 г. в Ленинград и в Москва за кратко се играе пиесата му \"Дон Кихот\" (1938 г.), а през 1943-1948 г. - драмата \"Последние дни\" (1934-1935 г.). След смъртта си Михаил Булгаков е заличен от литературните истории и плановете на издателствата. Неговата съпруга Елена Сергеевна Булгакова запазва литературното му наследство до 1955 г., когато в печата и на театрална сцена се появяват творбите Булгаков (благодарение на подкрепата на К. Паустовски и В. Каверин).1926 г.\r\nПриета е условна амнистия, засягаща осъдени по Закона за защита на държавата. Освободени са около 7000 затворници.1922 г.\r\nВ Москва се състои първият концерт на симфоничен оркестър без диригент.1917 г.\r\nВ Англия правителството разрешава на жените да управляват таксиметрови леки автомобили.1895 г.\r\nБратя Люмиер патентоват прожекционния апарат – кинематограф. Изобретател на устройството е Луи Люмиер, който е собственик на малък завод. Брат му Огюст му помага, като след това става активен участник в прожектирането на филми. Названието на апарата е образувано от двете гръцки думи – кинема – движение и графо – пиша.1881 г.\r\nВ Петербург се състои премиерата на операта на Чайковски “Орлеанската дева”.\r\nПьотр Илич Чайковски е руски композитор. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония “Зимни мечти”. Скоро изоставя педагогическата дейност и се отдава на творчество; завършва оперите “Войвода” и “Ундина”. През 70-те години създава много произведения, между които някои от първите си шедьоври - увертюрата-фантазия “Ромео и Жулиета”, Първия концерт за пиано и оркестър е през 1874 г., операта “Ковачът Вакула”, която по-късно преработва като “Черевички”, както и първия си балет “Лебедово езеро” през 1876 г. През 1877 г. и 1878 г. се появяват две от най-значителните и най-често изпълнявани негови произведения - Симфония № 4 и операта “Евгений Онегин”. Последните 10 години от живота на композитора са свързани с най-високите постижения в творческата му дейност: Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много други.1867 г.\r\nВъв Виена се състои премиерата на валса на Йохан Щраус – “Синият Дунав”.\r\nЙохан Щраус е австрийски композитор, цигулар и диригент. Роден е на 14 март 1804 г. във Виена. Ученик е на А. Полишански по цигулка и И. Зайфрид по композиция. Участник в квартета на Й. Ланер (от 1819 г.) и помощник-диригент на оркестъра на Ланер (от 1824 г.). Създава свой оркестър (1825 г.), с който прави концертна обиколка из Европа (от 1833 г.). Един от най-популярните майстори на танцова музика; развива в произведенията си, особено във валса, традициите на Ланер. Създава характерни танцови цикли, състоящи се от няколко валса, придружени с встъпление и заключение. Автор е на повече от 250 произведения, сред които 152 валса. Най-популярни са валсовете му: “Дунавски песни”, “Лорелай”, “Габриела”, “Радецки марш”, “Талиони” и др. Умира на 25 септември 1849 г. във Виена.1858 г.\r\nАнгличаните Р. Бартън и Дж. Спик стават първите европейци достигнали езерото Танганика.\r\nТанганика е езеро в Африка, на територията на Република Конго, Танзания, Замбия и Бурунди. Площ - 34 000 кв. км. Разположено в тектонски грабен в Източноафриканска разломна зона на височина 773 м. Дължината му е около 650 км, ширината - до 80 км, дълбочина - до 1 470 м (второ по дълбочина в света след Байкал). Бреговете са предимно праволинейни, на места високи и стръмни, на места плоски. В езерото се вливат реките Малатараси и Рузизи. Отток по река Лукуга към река Луалаба (басейна на Конго в Заир). Богата фауна с голям брой ендемити (сред рибите, скаридите и др. ракообразни). Тук живеят хипопотами, крокодили, много плаващи птици. По бреговете на Танганика се намират национални паркове “Сумбу” (Замбия), “Гомбе Стрим” (Танзания), резерватът “Убвари” (Заир).1809 г.\r\nСлед продължителна обсада французите превземат испанския град Сарагоса.\r\nСарагоса е град в Североизточна Испания, на р. Ебро. Административен център на автономната област Арагон и провинция Сарагоса. Население - 592 000 жители. Градът възниква като римско селище през 27 пр. Хр. През ХII-ХV в. е столица на кралство Арагон. Запазени са архитектурни паметници от Х-ХVIII в.1784 г.\r\nКрим е преименуван на Таврия и е включен в състава на Екатеринославската губерния. Кримското ханство възниква след разпадането на Златната орда през 1443 г. След 1475 г. става васално на Турция, а след 1783 г. е присъединено към Руската империя.\r\nКрим е автономна република в състава на Украйна. Обхваща територията на Кримския полуостров на северния бряг на Черно море. На север граничи с Херсонска област, на юг и запад с Черно море, а на изток с Азовско море. На територията на републиката се намира гр. Севастопол, който е град със специален статут в състава на Украйна. Името идва от кримскотатарския първоизточник Qırım през руското Крым.1689 г.\r\nХоландският херцог Вилхелм Орански е поставен на английския престол. Той е управител на Холандия през 1672 г. Осуетява нахлуването на френските войски в страната, като отваря шлюзовете, които наводняват цели области. Сваля от английския престол зет си Яков II и през 1689 г. е провъзгласен за крал на Англия.1633 г.\r\nИнквизицията в Рим арестува астронома Галилео Галилей. Той е италиански математик, физик и астроном. Основател е на експерименталната наука в Италия. Открива закона за изохронизма на малките трептения и използва веднага това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба (Венеция, 1609 г.). Неговите наблюдения го приближават до теориите на Коперник. Галилей обявява, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. Заради това в Римския двор го обявяват за еретик. Поканен да се откаже тържествено от теориите си, той обещава да го направи, но въпреки това през 1632 г. излага писмено всички доказателства за проповядваните от него учения. Инквизицията принуждава Галилей, вече 70-годишен, да се отрече на колене пред инквизиторския съд от всичките си учения (1633 г.).1777 г.\r\nАрестуван е френският писател маркиз Дьо Сад. Неговите романи са прочути със своята безнравственост – “Жюстин, или Бедите на добродетелта”, “Жулиета, или Успехът на порока”, “Философията в будоара”, “Алина и Валкур”, “Полина и Белвал” и др. Затворен е от Наполеон I в болница като страдащ от неизлечимо умопомрачение, където и умира.962 г.\r\nРимският император Отон I утвърдава правото на императорите да участват в избора на римските папи.Отон I Велики е германски крал от Саксонската династия (936-973 г.) от 962 г. и император на Свещената Римска империя. Роден е на 23 ноември 912 г. Чрез т. нар. \"епископална политика\" укрепва властта си над Църквата. Опитва се да подчини и Папството, като за тази цел предприема няколко похода в Италия (951 г., 961-962 г.), завоюва Северна и Средна Италия и с това полага основите на Свещената Римска империя, просъществувала до 1806 г. Отон I продължава политиката, водена от баща му Хенрих I, за завладяване земите на западните славяни и насилствената им християнизация. Основава няколко епископства по река Лаба (днес Елба); присъединява Лотарингия (936 г.). През 973 г. при Отон I в Кведлинбург пристигат пратеници на Комитопулите, които му съобщават за запазването на Българското царство. Умира на 7 май 973 г.На тази дата са родени: 1974 г.\r\nРоден е Роби Уилиямс - английски поп-певец. Започва музикалната си кариера като член на “Тейк Дет”, където се отличава не само с гласа, но и с трудния си характер, който често е причина за разправии. Той пръв напуска групата (през лятото на 1995 г. с решението да започне солова кариера). Очакването му е “Оейзис” да напишат песни за него - нещо, което не става, но Роби Уилиямс попада във водовъртежа на безкрайните партита, алкохола и наркотиците, превръщайки се в любим обект на жълтите хроники. Постепенно Роби Уилиямс преодолява кризата и през 1996 г. издава първия си солов сингъл - версия на “Freedom” на Джордж Майкъл. От този момент кариерата му се развива във възходяща линия: последователно записва няколко албума, които неизменно са хитови. Има 13 Британски награди. Дискография: “Life Thru a Lens” (1997 г.), “I’ve Been Expecting You” (1998 г.), “Sing When You’re Winning” (2000 г.).1934 г.\r\nРоден е Сийгъл Джордж - американски актьор. Завършва Колумбийския университет. От средата на 50-те години играе в театъра и телевизията. Дебютира в киното през 1961 г. с малка роля в “Младите доктори”. Привлекателността и темпераментните интерпретации на образите го превръщат във въплъщение на типичния среден американец. Снима се в: “Най-дългият ден” (1962 г.), “Корабът на глупците” (1965 г.), “Кой се страхува от Вирджиния Уулф?” (1966 г.), “Меморандумът на Квилер” (1967 г.), “Влюбеният Блум” (1973 г.), “Калифорнийски покер” (1974 г.), “Забава с Дик и Джейн” (1977 г.), “Последната съпружеска двойка в Америка” (1979 г.), “Копие под индиго” (1981 г.), “Жезъл” (1982 г.), “Убий го внимателно” (1983 г.), “Всичко е вярност” (1989 г.), “Чуй кой говори” (1989 г.), “За момчета” (1990 г.), “Прав удар” (1993 г.), “Това е моето парти” (1996 г.), “Да флиртуваш с опасността” (1996 г.), “Докосване на жена” (1996 г.), “Кабелджията” (1997 г.), “Худини” (тв, 1997 г.), “Историята на Линда Маккартни” (2000 г.).1910 г.\r\nРоден е Уилям Бредфорд Шокли - американски физик. Завършва Калифорнийския технологичен институт. От 1936 г. до 1954 г. е сътрудник към фирмата “Бел телефон”. От 1942 г. до 1945 г. работи в Министерството на отбраната на САЩ. От 1955 г. е директор на Лабораторията за полупроводници, а после президент и директор на фирмата “Шокли транзистор”. От 1958 г. е лектор, от 1963 г. до 1975 г. е професор в Станфордския университет. Основните му трудове са върху физика на твърдото тяло (физика на полупроводниците, феромагнетизъм, пластичност на металите, теория на дислокациите и др.). През 1948 г. открива транзисторния ефект. Лауреат на Нобелова награда за физика за 1956 г. (съвместно с Дж. Бардин и У. Братейн). Умира на 12 август 1989 г. в Пало Алто, Калифорния.1903 г.\r\nРоден е Жорж Сименон – френски писател.\r\nСименон е белгиец по произход. След смъртта на баща си работи като репортер в парижки вестници. Отпечатва 784 статии в “Газет дьо Лиеж”, повече от 1 000 разказа в различни списания, 212 популярни романа, 30 репортажа, 70 романа с Мегре (първият - “Питър ловецът”, се появява през 1929 г.), 117 др., 21 диктувани текста, 50 новели, 53 екранизации на произведения, 50 000 000 екземпляра, продадени по цял свят. Известни книги: “Цената на славата” (1931 г.), “Записките на Мегре” (1950 г.), “Мегре пътешества” (1958 г.), “Мегре и бродягата” (1963 г.), “Мегре се колебае” (1968 г.), “Мегре и мосю Шарл” (1972 г.), романите “Дом на канала” (1933 г.), “Лунният удар” (1933 г.), “Белият човек с очила” (1937 г.), “Братя Рико” (1952 г.), “Президентът” (1958 г.), “Затвор” (1968 г.) и др.; автобиографичните книги “Аз си спомням” (1945 г.), “Произход” (1948 г.), “Писмо до майка ми” (1974 г.), серията “Аз диктувам” (1975-1981 г.). Умира през 1989 г. в Лозана, Швейцария, където дълги години живее уединено.1873 г.\r\nРоден е Фьодор Иванович Шаляпин – руски оперен певец, бас. Роден е в семейството на дребен чиновник. Упражнява различни занаяти, пее едновременно в архиерейския хор. Участва като статист в драматични и оперни спектакли. От 1890 г. е хорист в оперната трупа в Уфа, изпълнява и малки солови партии. Учи при оперния певец Д. А. Усатов в Тбилиси, където започва професионалната си артистична дейност (1892-1893 г.). През 1895 г. е в трупата на Мариинския театър; постъпва в Московската частна опера (1896 г.). Голямо значение за него има творческото приятелство със С. В. Рахманинов. От 1899 г. пее едновременно в Болшой и в Мариинския театър. От 1901 г. започват триумфалните му гастроли в чужбина - Милано, Париж, Ню Йорк, Лондон. Напуска Съветския съюз (1922 г.) и се установява в Париж. През 1934 г. посещава България. Основни партии: Сусанин (“Иван Сусанин” от Глинка); Борис Годунов, Варлаам и Доситей (“Борис Годунов” и “Хованщина” от Мусоргски); Иван Грозни и Салиери (“Псковитянка” и “Моцарт и Салиери” от Римски-Корсаков); Фарлаф (“Руслан и Людмила” от Глинка); Демона (“Демон” от Рубинщайн); Алеко (“Алеко” от Рахманинов); Филип II (“Дон Карлос” от Верди) и др. Шаляпин е блестящ интерпретатор на романсите на Глинка, Мусоргски, Римски-Корсаков, Шуман, Шуберт; изпълнява руски народни песни. Изявява се и като оперен режисьор - “Дон Кихот” от Масне, “Хованщина” от Мусоргски. Снима се и в киното (“Иван Грозни”, “Дон Кихот”). Създава скулптури, живопис, графика, притежава и литературна дарба. Умира на 12 януари 1938 г. в Париж.1754 г.\r\nРоден е Шарл Морис дьо Талейран-Перигор - френски политик и дипломат. От 1788 г. до 1792 г. е Отенски епископ. Като представител на духовенството в Генералните щати (1789 г.) в началото на революцията се присъединява към третото съсловие. Участва в изработването на революционо законодателство. Заподозрян в роялизъм, през 1792 г. емигрира (до 1796 г. в САЩ и Англия). През 1797-1807 г. (периода на Директорията, Консулството и империята на Наполеон I) е министър на външните работи. Активно участва в преврата на 18 брюмер. Съдейства за реставрацията на Бурбоните, министър-председател и министър на външните работи (1814-1815 г.). Френски представител на Виенския конгрес (1814-1815 г.), извоюва изгодни за Франция решения. Посланик в Лондон (1830-1835 г.). Един от най-видните представители на френската дипломация. Издава “Мемоари”. Умира на 17 май 1838 г.1457 г.\r\nРодена е Мария Бургундска – херцогиня на Бургундия, императрица на Свещената Римска империя.\r\nТя е единствената дъщеря и наследница на последния бургундски херцог Карл Смели. През 1477 г. получава управлението на Холандия (в това време най-богатата провинция на Северна Нидерландия). През август се венчава за 18-годишния австрийски ерцхерцог и бъдещ император на Свещената Римска империя Максимилиян I. Като зестра той получава Бургундия и Нидерландия, включително Белгия, а Холандия остава за Мария.На тази дата умират:1887 г.\r\nУмира Леандър Франсоа Рьоне Леге – френски дипломат, общественик, приятел и защитник на българския народ. Роден е на 11 септември 1833 г. Френски вицеконсул в София е от 10 октомври 1874 г. до 26 юни 1877 г. Информира обективно и безпристрастно френското правителство за събитията в България по време на Априлското въстание 1976 г. и след него. Защитава осъдените участници във въстанието и съдейства за спасяването на много от тях. По време на Руско-турската война (1877-1878 г.) има съществен принос за създаване на обществено мнение в Западна Европа в подкрепа на българския народ и неговата кауза. След 1878 г. за кратко време е френски вицеконсул в Бургас.1883 г.\r\nУмира Вилхелм Рихард Вагнер – немски композитор, създател на музикалната драма. Роден е на 22 май 1813 г. в Лайпциг. Опитва да композира на 15-годишна възраст. На 20 години е концертмайстор във Вюрцбург и последователно диригент в оперните театри в Магдебург, Кьонигсберг и Рига. Първата си опера \"Феите\" завършва през 1834 г. Следват \"Любовна забрана\", \"Риенци\", \"Летящият холандец\", \"Танхойзер\" и \"Лоенгрин\". Вместо традиционните арии и ансамбли пише големи музикални сцени, изградени с лайтмотивна техника. След революционните събития в Дрезден от 1849 г. емигрира в Швейцария, където живее 13 години. Там пише книгите \"Изкуство и революция\", \"Музика на бъдещето\", \"Опера и драма\" и др. Започва работа върху тетралогията \"Пръстенът на нибелунгите\", върху която работи близо 25 години, завършва операта \"Тристан и Изолда\" и нахвърля скици на \"Нюрнбергските майстори певци\". През 1861 г. се завръща в Германия. По инициатива на крал Лудвиг II в Байройт е построен театър за неговите опери, открит с тетралогията \"Пръстенът на нибелунгите\" (1876 г.), която поставя началото на ежегодните Вагнерови тържества. Последната му опера е изпълнена на тези тържества през 1882 г. Вагнер сам пише текста за музикалните си драми, като черпи сюжетите им от немски средновековни легенди; той променя концепцията за традиционната опера и избягвайки шаблонната виртуозност, се стреми да свърже тясно поезията с музиката. Оркестърът, според Вагнер, е главното средство за дълбок и възвишен драматизъм. Оказва голямо влияние върху съвременната музика. 1571 г.\r\nУмира Бенвенуто Челини - италиански скулптор, художник, бижутер и писател. Роден е на 3 ноември 1500 г. във Флоренция. Учи при бижутера М. Бандинели. Работи във Флоренция, Пиза, Болоня, Венеция, Рим (1532-1540 г.), Париж и Фонтенбло в двора на Франциск I (1540-1545 г.). Един от известните представители на маниеризма. В своите виртуозни скулптурни и бижутерски произведения изобразява изящни преувеличено удължени фигури, често в сложни конфигурации (“Нарцис”, “Разпятие” и др.). Световна слава като писател му донасят мемоарите “Животът на Бенвенуто, син на маестро Джовани Челини Флорентинеца”, написана във Флоренция (1558-1565 г.). Мемоарите напомнят авантюристичния роман и се отличават с непосредственост на разказа, игнориране нормите на литературния стил и граматическите правила. Пише “Два трактата за бижутерското изкуство и скулптурата” (1568 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.02.13", "title": "Денят 13 февруари в световната история"}
{"url": "http://www.focus-news.net/news/2018/02/13/2487851/yambol-zapochva-obnovyavaneto-na-tsentralnite-parkovi-ploshti-v-grada.html", "text": "От днес Община Ямбол започва дейностите по обновяване на централните паркови зони, намиращи се източно от пл. „Освобождение“. Началото на строително-ремонтните работи ще бъде дадено със символична „първа копка“ от 14.00 часа в зоната откъм ул. „Търговска“. В 13.00 часа в зала 107 на Община Ямбол на пресконференция ще бъдат представени основните цели и предвидените по проекта дейности.\r\nВъв връзка с началото на строителните работи, от вчера започна обособяването на цялата градинка като строителна площадка със съответните заграждения за ограничения на достъпа до обекта с цел нормална работа на строителя и гарантиране безопасността на гражданите. За осигуряване на достъп до строителния обект, на фирмата изпълнител е издадено разрешително за преминаване на тежка техника по ул. „Търговска“ - в участъка от ул. „Преслав“ до пл. „Освобождение“. С оглед на това Община Ямбол е изпратила уведомления до живущите в района, до собствениците и наемателите на търговски обекти и административни сгради с препоръка за стриктно спазване на правилата за движение, ограничаване до минимум влизането с автомобили в района, както и придвижването на пешеходците да става само по тротоарите с цел гарантиране тяхната безопасност и избягване риска от евентуални произшествия.\r\nМодернизирането на Централните паркови площи, източно от Безистена, между ул. „Г. Раковски“ и ул. „Търговска“ е в изпълнение на дейностите по проект „Устойчиво и интегрирано развитие на градската среда на община Ямбол“ по Оперативна програма „Региони в растеж“ 2014-2020. \r\nЦелта е даването на нов облик на този ключов район от централната част на града и свързването му с обновените вече по друг европейски проект пешеходни зони на пл. „Освобождение“ (Безистен) и ул. „Г. Раковски“.", "date": "2018.02.13", "title": "Ямбол: Започва обновяването на централните паркови площи в града"}
{"url": "http://www.focus-news.net/news/2018/02/13/2487850/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-nikolay-nikolov-shte-provedat-priemna-za-grazhdani-v-stolitsata.html", "text": "Народният представител от „БСП за България“ Румен Георгиев и общинският съветник Николай Николов ще проведат приемна за граждани днес. Това съобщиха от пресцентъра на БСП - София. От 15.00 до 17.00 часа народният представител от „БСП за България“ Румен Георгиев и общинският съветник Николай Николов ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Желаещите може да се запишат предварително на телефон 02/987 20 86.", "date": "2018.02.13", "title": "Народният представител от „БСП за България“ Румен Георгиев и общинският съветник Николай Николов ще проведат приемна за граждани в столицата"}
{"url": "http://www.focus-news.net/news/2018/02/13/2487854/plovdiv-povishena-e-opasnostta-ot-padashti-kamani-po-patishtata-asenovgrad-smolyan-i-krichim-devin.html", "text": "Опасност от падащи камъни има по пътищата Асеновград - Смолян и Кричим - Девин. Това съобщи за Радио „Фокус“ – Пловдив дежурен от Областното пътно управление. Пътищата в Пловдивска област са сухи, по усойните и планинските райони са заледени, но опесъчени и нормално проходими. Все още е забранено преминаването на моторни превозни средства над 12 тона през прохода Троян - Кърнаре и по пътя Поповица - Болярци. Ограничено е преминаването за моторни превозни средства по-високи от 4 метра през тунелите по пътя Асеновград – Нареченски бани. Забранено е и преминаването на камиони над 5 тона по пътя Плодовитово - Първомай - Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Заради валежите от дъжд и сняг през последното денонощие е изключително засилена опасността от свлачищна активност по направленията Асеновград - Смолян и Кричим - Девин.\r\nТрафикът в град Пловдив е интензивен към този час на деня. Задръствания се образуват по булевардите „Цар Борис III Обединител“, „Руски“, „Христо Ботев“ и „Пещерско шосе“.\r\nВесела КРЪСТЕВА", "date": "2018.02.13", "title": "Пловдив: Повишена е опасността от падащи камъни по пътищата Асеновград - Смолян и Кричим - Девин"}
{"url": "http://www.focus-news.net/news/2018/02/13/2487855/sofiya-vavezhda-se-vremenna-organizatsiya-na-dvizhenieto-za-izgrazhdane-na-zhilishtna-sgrada-na-ul-kozloduy-95.html", "text": "Въвежда се временна организация на движението за изграждане на жилищна сграда на ул. „Козлодуй“ №95.  Това съобщиха от пресцентъра на Столична община. Забранява се влизането на пътни превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”, както следва: \r\n- от 09.00 часа до 14.00 часа днес; \r\n- от 09.00 часа до 12.00 часа на 15 февруари 2018 г.; \r\n- от 09.00 часа до 12.00 часа на 20 февруари 2018 г.", "date": "2018.02.13", "title": "София: Въвежда се временна организация на движението за изграждане на жилищна сграда на ул. „Козлодуй“ №95"}
{"url": "http://www.focus-news.net/news/2018/02/13/2487856/vratsa-narodniyat-predstavitel-ot-gerb-krasen-krastev-organizira-priemni-za-grazhdani.html", "text": "Народният представител от ГЕРБ - Враца Красен Кръстев организира приемни за граждани. Това съобщиха от пресцентъра на ПП ГЕРБ. От 10.00 часа днес в сградата на  НЧ ,,Съединение 1923” народният представител ще се срещне с жителите на кметство Бърдарски геран, община Бяла Слатина. \r\nНа 19 февруари ще се проведе изнесен приемен ден в кметства Радовене и Кунино, община Роман. Приемните ще са от 13.00 часа за Радовене и 15.00 часа за Кунино и ще се състоят в сградите на съответните кметства.\r\nНа 20 февруари ще се състои регулярният приемен ден в офиса на ГЕРБ - Бяла Слатина, който е от 10.00 часа и ще продължи до 13.00 часа.       \r\nНа 26 февруари от 10.00 часа в сградата на кметството ще се проведе изнесена приемна в село Боденец, община Мездра.", "date": "2018.02.13", "title": "Враца: Народният представител от ГЕРБ Красен Кръстев организира приемни за граждани"}
{"url": "http://www.focus-news.net/news/2018/02/13/2487860/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00 ч. \r\nНикола ПЕТКОВ", "date": "2018.02.13", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/02/13/2487857/pregled-na-osnovnite-temi-v-dobrudzhanskiya-pechat.html", "text": "„Обвиняем за телефонната измама за 76 000 лева с мярка за неотклонение „задържане под стража“, съобщава на първа страница вестник „Нова добруджанска трибуна“. 22-годишния Силвестър П., който е един от тримата обвиняеми, успели да измамят по телефона жена от Търговище с крупната сума, остава в ареста с наложената му мярка. Съучастници в престъплението са 21-годишният Йордан П. и непълнолетния Никола Р., който е на 16 години. „Община Балчик ще организира транспортното обслужване на пенсионери и хора с увреждания“, съобщава изданието. Това ще става с абонаментни карти за хора с увреждания с и над 50% трайна нетрудоспособност. От общинския бюджет се осигуряват средства за 70 на сто намаление на цената на абонаментните карти. „Община Добричка подготвя проекти за рехабилитация на улици в 37 села“, съобщава всекидневникът. Досега не е правен ремонт на пътните участъци в селата Бенковски, Енево, Златия, Стефан Караджа, Стефаново, Самуилово, Долина и др. Общо 48 улици ще бъдат ремонтирани. Общината вече е обявила обществена поръчка за изготвяне на инвестиционни проекти. Прогнозната стойност е 23 000 лева. „Миналото и бъдещето на ЕС – основни теми за проекти по програма „Европа на гражданите“, съобщава на първа страница другият регионален вестник „Добруджанска трибуна“. Подават се повече проектни предложения, отчитат специалистите, но липсват „свежи“ идеи. Данните са били обобщени по време на информационна среща, организирана от Областния информационен център в Добрич, с участието на представители на Министерство на културата. Срещата е открил кметът на добруджанския град Йордан Йорданов. Добричлии са научили подробности за програма „Европа за гражданите“. „Зарязване на лозата и фермерски пазар на Трифон Зарезан в Добрич“, съобщава изданието. И тази година празникът ще бъде отбелязан с ритуално зарязване на лозата в Архитектурния етнографски комплекс на открит „Старият Добрич“. В събитието ще участва Професионалният фолклорен ансамбъл „Добруджа“. Ще бъдат обявени и резултатите от конкурса на Общината и Къщата на виното за най-добро домашно вино. Празникът ще започне в 11.00 часа, а фермерският пазар – в 10.00 часа. В рубриката „Новини“ – „Проектът градски екскурзии“ стартира с Добрич“. Добрич е първият град в нов проект на Варненска туристическа камара. Идеята е в рамките на ден туристите да се запознават с най-интересните неща в различни български градове. В началото на месеца група е посетила Добрич и някои от емблематичните обекти – Етнографска къща, „Старият Добрич“, Дом-паметника „Йордан Йовков“, храма „Св. Георги“ и др.", "date": "2018.02.13", "title": "Преглед на основните теми в добруджанския печат"}
{"url": "http://www.focus-news.net/news/2018/02/13/2487864/blagoevgrad-spektakalat-patyat-kam-afrodita-shte-bade-predstaven-v-zala-peyo-yavorov.html", "text": "Бойка Велкова ще преведе жители и гости на Благоевград по „Пътят на Афродита“, съобщиха от пресцентъра на общината. Днес от 19.00 часа в зала „Пейо Яворов“ по оригинален и непредвидим начин до носителката на редица награди и една от водещите актриси в България ще застанат и Татяна Лолова, Владимир Карамазов, Ути Бъчваров. На благоевградската сцена ще се срещнат една жена и една актриса, за да си подадат ръка, за да си признаят няколко тайни, за да си споделят забавни истории и да заявят своя вкус към изкуството, храната и силата на прошепнатите слова. Дали ще успеят да си простят една на друга?\r\n„Пътят към Афродита” е спектакъл за връзката между прегрешенията и духовното израстване, за съвместното съществуване на Небесната и Телесната Афродита. Има подправки, без които животът ни би бил напълно безвкусен, точно тях и някои други афродизиаци описва този красив сценичен разказ. Исабел Алиенде посвещава тези еротични фантазии на веселите, влюбените и - защо не? – на уплашените господа и унилите дами.\r\nИсабел Алиенде е сред най-добрите латиноамерикански автори на всички времена. Преподава литература в престижни университети в САЩ, пише романи, пиеси и произведения за деца. Книгите й са превеждани на повече от 35 езика и от тях са продадени над 65 милиона копия. Родена е през 1942 г. в Лима, Перу, а днес – по нейните думи - живее с едния крак в Чили, а с другия в Калифорния. Носителка е на Националната награда за Литература на Чили за 2010 г. Бойка Велкова пък  е актриса със забележителни качества и вроден аристократизъм, които неминуемо се отразяват във всичките й роли. „Театърът е моя любов, моя работа” – казва самата тя, а зрителите за пореден път ще се убедят, че работата й в този спектакъл е изпълнена с майсторство и професионализъм. Билети на касата на зала „Пейо Яворов“.", "date": "2018.02.13", "title": "Благоевград: Спектакълът „Пътят към Афродита“ ще бъде представен в зала „Пейо Яворов“"}
{"url": "http://www.focus-news.net/news/2018/02/13/2487863/stara-zagora-narodniyat-predstavitel-ot-gerb-boris-karchev-organizira-priemna-za-grazhdani-v-kazanlak.html", "text": "Народният представител от ГЕРБ Борис Кърчев организира приемна за граждани в Казанлък.  Това съобщиха от пресцентъра на ПП ГЕРБ. Приемното време на Кърчев е от 10.00 до 12.00 часа днес. Записвания и информация на тел. 0885 023 905 - технически сътрудник Мара Пеева или на място в офиса на партията на ул. „Климент Охридски” № 1. \r\nОстаналите редовни приемни на народните представители от ГЕРБ ще се проведат, както следва:\r\n- в град Стара Загора - на 19 февруари от 10.00 до 12:00 часа - Маноил Манев. Записвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\n- в града Казанлък - на 26 февруари от 10.00 до 12.00 часа ще се проведе съвместна приемна за граждани на зам.-председателя на Народното събрание Емил Христов и на Галина Стоянова - общински ръководител на ГЕРБ и кмет на Казанлък. Записвания и информация на тел. 0885 023 905 - технически сътрудник Мара Пеева или на място в офиса на партията на ул. „Климент Охридски” № 1.\r\n- в град Павел баня - на 26 февруари от 13.00 до 15.00 часа – Емил Христов, зам.-председател на Народното събрание. Записвания и информация на тел. 0882 654 443 - технически сътрудник Катя Малакова или на адрес: бул. „Освобождение“ № 4.", "date": "2018.02.13", "title": "Стара Загора: Народният представител от ГЕРБ Борис Кърчев организира приемна за граждани в Казанлък"}
{"url": "http://www.focus-news.net/news/2018/02/13/2487862/shumen-mokri-sa-patishtata-v-oblastta-varbishki-prohod-ostava-zatvoren-za-vsichki-avtomobili.html", "text": "Мокри са настилките в Шумен и областта, предаде репортер на Радио „Фокус“ - Шумен. Пътищата от републиканската пътна мрежа са проходими при зимни условия. Времето е облачно, без валежи и мъгли. Температурата на въздуха е от минус 1 до 0 градуса. Върбишки проход остава затворен за всички видове пътни превозни средства. Ришки проход е отворен. Ограничено е движението по пътя Секулово – Тодор Икономово от км 9 до км 16 за моторни превозни средства над 3.5 тона поради компрометирано състояние на мостово съоръжение. Въведен е обход.\r\nИвелина ИВАНОВА", "date": "2018.02.13", "title": "Шумен: Мокри са пътищата в областта, Върбишки проход остава затворен за всички автомобили"}
{"url": "http://www.focus-news.net/news/2018/02/13/2487861/veliko-tarnovo-do-150-metra-e-namalena-vidimostta-v-rayona-na-elena-poradi-magla.html", "text": "Натоварено е движението в центъра на областния град в сутрешните часове. Движението е засилено и в района на Южен пътен възел, п.в. „Качица“ и по улица „Магистрална“, която съвпада с пътя София – Варна, предаде репортер на Радио „Фокус“ – Велико Търново. Образували се колони от автомобили има покрай по-големите училища и детски градини в града. Настилките са предимно сухи, на места – мокри и заледени, но обработени. Времето в града  е слънчево. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални за сезона. Намалена до 150 метра е видимостта в района на Елена поради мъгла.  Настилките са частично мокри, на места – заледени и обработени. Времето в останалата част от областта е предимно ясно и слънчево. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през село Леденик.\r\nЛуиза ТРАНЧЕВА", "date": "2018.02.13", "title": "Велико Търново: До 150 метра е намалена видимостта в района на Елена поради мъгла"}
{"url": "http://www.focus-news.net/news/2018/02/13/2487867/haskovo-obshtinata-organizira-informatsionna-sreshta-vav-vrazka-s-izpalnenie-na-programata-za-energiyna-efektivnost-na-mnogofamilni-zhilishtni-sgradi.html", "text": "Община Хасково организира информационна среща с граждани във връзка с изпълнението на програмата за енергийна ефективност на многофамилни жилищни сгради, финансирана по ОП „Региони в растеж“. Това съобщиха от пресцентъра на Общината. Срещата ще се проведе от 17.30 часа днес в зала „Хасково“. На срещата ще бъдат разяснени допустимостта, условията и начина за кандидатстване за получаване на финансова помощ по програмата. В информационната среща са поканени да участват всички заинтересовани граждани.", "date": "2018.02.13", "title": "Хасково: Общината организира информационна среща във връзка с изпълнение на програмата за енергийна ефективност на многофамилни жилищни сгради"}
{"url": "http://www.focus-news.net/news/2018/02/13/2487866/stara-zagora-mladezhki-obshtinski-savet-organizira-initsiativata-da-popeem-i-pogovorim-za-lyubov-po-povod-14-fevruari.html", "text": "Младежки общински съвет Стара Загора организира редица прояви свързани с Деня на любовта и виното – 14 февруари, и втория етап на националната антиСПИН кампания „Моето здраве е мое право!“. Това съобщиха от пресцентъра на Община Стара Загора. Акцентът на кампанията e поставен върху любовта, сексуалното и репродуктивно здраве, толерантността, виното, информираността, традициите и диалога между хората.\r\nОт 19.30 часа днес в залата на Младежки дом, клубовете „Дебати“ към Центъра за подкрепа за личностно развитие, ПГВМ „Ив. П. Павлов” и ПГАГС „Лубор Байер”, клуб „Млад журналист”, Младежки общински съвет и вокална студия „Траяна глас” канят на среща озаглавена „Да попеем и поговорим за любов”.\r\nНа 14 февруари от 12.00 до 13.30 часа пред Универсален магазин до култовото място за срещи - Часовника, младежите  ще предложат  послания за любовта и виното, блиц викторина и забавни игри с минувачите.\r\nИнформационната превантивна акция „Любовна лотария” включва разпространение на специално изработени лотарийни билети с печалби: презервативи, информационни материали, прегръдки, валентинки, сърчица, стихотворения за любовта, балони. \r\nНа този ден граждани могат да оставят своите послания на специално поставени табла за любовта и безопасно сексуално поведение; всички желаещи могат да си направят и „Снимка в сърцето“ в специално изработено сърце. Под мотото „Остави своите стъпки на пътеката на любовта” те ще могат да нарисуват  цветни тебеширени сърца, очертани по стъпките на различни двойки. \r\nМладежите ще проведат и блиц-анкета за заблудите и митовете, свързани със ХИВ/СПИН. \r\nВсеки желаещ  може да изследва своя ХИВ статус по време на уличната кампания в мобилен кабинет на КАПКИС по време на проявата. Кампанията ще завърши с Флашмоб зад Универсален магазин.", "date": "2018.02.13", "title": "Стара Загора: Младежки общински съвет организира инициативата „Да попеем и поговорим за любов” по повод 14 февруари"}
{"url": "http://www.focus-news.net/news/2018/02/13/2487859/mkd-makedoniya-vanshnite-ministri-na-makedoniya-i-gartsiya-shte-se-sreshtnat-s-matyu-nimits-na-masata-za-pregovori-e-gratskoto-predlozhenie-za-imeto.html", "text": "Във вторник в австрийската столица Виена ще се състои среща между първите дипломати на Атина и Скопие – Никос Кодзиас и Никола Димитров, и специалния посредник на ООН в спора за името – Матю Нимиц, припомня македонското електронно издание МКД. Темата на разговорите ще бъде проектоспоразумение за окончателно решение на спора за името на Македония.\r\nВъв вечерните часове на понеделник във Виена разговаряха външните министри на двете балкански страни. Срещата – първата на министерско ниво, бе оценена като началото на етапа на сериозните преговори между Македония и Гърция с посредничеството на ООН. Очаква се те да продължат и през месец март. \r\nВсе още няма разпространена информация за проведените преговори между двамата дипломати. По-рано бе съобщено, че както в понеделник, така и във вторник на масата за преговори ще бъде представен и обсъден проектодоговор, предложен от Атина. \r\nМакедонският министър-председател Зоран Заев вече заяви, че Скопие ще се съгласи на корекция на името, която да включва географско определение, а гръцкият премиер Алексис Ципрас повтори позицията, че рамката, което гарантира затварянето на проблема, е съставно име и за външна и вътрешна употреба, за което трябва промяна на Конституцията на Македония. Тереза Герова", "date": "2018.02.13", "title": "МКД (Македония): Външните министри на Македония и Гърция ще се срещнат с Матю Нимиц, на масата за преговори е гръцкото предложение за името"}
{"url": "http://www.focus-news.net/news/2018/02/13/2487870/pregled-na-osnovnite-temi-v-shumenskiya-pechat.html", "text": "„Кметът на Шумен с награда за спасен воден проект“ е водещото заглавие във вестник „Шуменска заря“. Кметът на Община Шумен Любомир Христов получи приз „Кмет на годината 2017 г.“ за реализирани проекти в областта на околната среда. Наградата бе връчена от представител на предаването “БГ маршрути” на телевизия „България Он Ер“. Според продуцента на предаването Светла Митева гласуването е на базата на вота на местните хора, участвали в класацията, която телевизията прави, и на оценката на журналистическия екип на предаването за дейността на кметовете през последните две години. „Разбунтуваха се жители на Велики Преслав заради боклук и контейнери на квартален площад“, съобщава ежедневникът. Жители на ромския квартал „Боровец” във Велики Преслав сигнализираха, че няма да търпят повече контейнерите за смет, разположени на малкия площад в квартала. Това е против всякакви норми за хигиена, култура и естетика, смятат родители, чиито деца играят наоколо. И млади, и стари са на едно мнение, че мястото на съдовете за смет не е там. Те настояват да бъдат преместени и като вариант предлагат място до изоставена ръждясала барака в края на площада. „Потребителите търсят дългосрочен и коректен партньор в лицето на търговците“, пише изданието. Един от очертаващите се проблеми при анализа на постъпващите в Комисията за защита на потребителите (КЗП) жалби е, че понякога хората остават с впечатлението, че не толкова непросветеността на търговеца е причина за някакъв проблем или спор, колкото опитът да се поддържа манипулативно поведение, което да създаде определени заблуди у клиента относно параметрите на сделката. Това съобщи председателят Димитър Маргаритов. „Общинският съвет няма да се занимава с теми, които не са от компетентността му“ е акцент от стр. 3 в броя. Повод за констатацията стана предложението, което отново внася общинският съветник Добрин Чайлев. Той иска отново местния орган на самоуправление да се произнесе относно Конвенцията на Съвета на Европа за превенция и борба с насилието над жени и домашно насилие. На предходното заседание текстът на декларацията не беше гласуван, защото Общинският съвет не може да се произнася по международни договори, които са от компетенцията на Народното събрание. „До края на февруари приемат предложения за Наградата на Шумен“, информира всекидневникът. До 28 февруари е крайният срок за изпращане на предложения за присъждане на Наградата на Шумен за изкуство и култура през тази година, научи „Шуменска заря“ от Венцислав Венков, председател на постоянната комисия по култура, културно-историческо наследство, интеграционна политика и вероизповедания към шуменския общински съвет. „Осъдителна присъда за бивш шеф на „Напоителни системи“ – Шумен“, пише изданието. Две години условно за проявена безстопанственост получи бившият управител на „Напоителни системи – Шумен“. Присъдата беше прочетена в открито заседание от съдия Нели Батанова. По другите две обвинения Юлиян Вълчев беше оправдан.", "date": "2018.02.13", "title": "Преглед на основните теми в шуменския печат"}
{"url": "http://www.focus-news.net/news/2018/02/13/2487858/blagoevgrad-kmetat-na-bansko-georgi-ikonomov-shte-vzeme-uchastie-v-sreshta-na-visoko-nivo-na-ministrite-na-turizma-v-es.html", "text": "Кметът на Банско Георги Икономов ще вземе участие в срещата на високо равнище на министрите на туризма на държавите членки на ЕС в София. Това съобщиха от пресцентъра на Община Банско. По покана на министъра на туризма Николина Ангелкова той ще се включи в дискусията под темата „Туризъм и икономически растеж“. Събитието е включено в календара на проявите на Българското председателство на Съвета на ЕС, като в него ще вземат участие още ресорните министри от държавите от Западните Балкани – Албания, Сърбия, Македония, Косово, Черна гора, Босна и Херцеговина, Хърватска и Турция.", "date": "2018.02.13", "title": "Благоевград: Кметът на Банско Георги Икономов ще вземе участие в среща на високо ниво на министрите на туризма в ЕС"}
{"url": "http://www.focus-news.net/news/2018/02/13/2487868/plovdiv-obshtinskiyat-savetnik-ot-gerb-ivan-vichkov-organizira-priemna-za-grazhdani.html", "text": "Общинският съветник от  ГЕРБ в Общински съвет – Пловдив, Иван Вичков ще приема граждани от 16.00 до 18.00 часа днес в офиса на  ГЕРБ в район „Тракия” в блок 91. Това съобщиха от пресцентъра на ПП ГЕРБ. Иван Вичков е член на Постоянната комисия „Здравеопазване и социални дейности”.\r\nНа 14 февруари 2018 г. приемни с граждани ще проведат следните общински от  ГЕРБ в Общински съвет - Пловдив:\r\nРадослава Ташкова, председател на Групата на  ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на  ГЕРБ в район „Южен” на ул. ”Академик Петър Динеков” №1А; \r\nГеорги Василев, от 16.00 до 18.00 часа в офиса на  ГЕРБ в район „Южен” на ул. ”Академик Петър Динеков” №1А;\r\nД-р Аргир Аргиров, от 17.30  до 18.30 часа в офиса на  ГЕРБ в район „Южен” на ул. ”Академик Петър Динеков” №1А; \r\nАни Лафчиева, от 17.00 до 18.30 часа в офиса на  ГЕРБ в район „Източен” на ул. ”Коста Паница” №5. \r\nЕмил Русинов, от 17.30 до 19.00 часа в офиса на  ГЕРБ в район „Източен” на ул. ”Коста Паница” №5. \r\nНа 15 февруари 2018 г. общинските съветници от  ГЕРБ в Пловдив ще проведат приемни с гражданите, както следва:\r\nПетър Попов, от 17.30  до 19.00 часа в офиса на  ГЕРБ в район „Западен” на ул. ”Царевец” № 9. \r\nЯсен Михайлов, от 17.30 до 19.00 часа в офиса на  ГЕРБ в район „Западен” на ул. ”Царевец” № 9. \r\nГошо Къчков, от 17.30  до 19.00 часа в офиса на  ГЕРБ в район „Северен” на бул. ”Марица” №91. \r\nПенчо Малинов, от 17.00  до 18.30 часа в офиса на  ГЕРБ в район „Източен” на ул. ”Коста Паница” №5. \r\nВеселин Маневски, от 16.00 до 18.00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.02.13", "title": "Пловдив: Общинският съветник от  ГЕРБ Иван Вичков организира приемна за граждани"}
{"url": "http://www.focus-news.net/news/2018/02/13/2487869/pazardzhik-zatvoreni-za-tovarni-avtomobili-nad-12-tona-sa-patishtata-batak-dospat-i-belovo-yundola.html", "text": "Проходими при са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление - Пазарджик. Пътните настилки в равнината част са мокри, на места хлъзгави и с условия за аквапланинг. По високите и усойни места на Родопите и Средногорието са заснежени и заледени, но обработени и опесъчени. Затворени за товарни автомобили над 12 тона с ремаркета и полуремаркета са планинските отсечки Батак - Доспат и Белово - Юндола, обходният маршрут е през дефилето Варвара - Велинград. Въведено е и ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.13", "title": "Пазарджик: Затворени за товарни автомобили над 12 тона са пътищата Батак - Доспат и Белово - Юндола"}
{"url": "http://www.focus-news.net/news/2018/02/13/2487871/gabrovo-ogranicheno-e-dvizhenieto-na-avtomobili-s-shirina-nad-330-m-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за отсечката при  км 10+080, а причината е  стеснен участък при мост над река Крапец. Районът  е сигнализиран с пътен знак В15. От Областно Пътно управление – Габрово съобщиха за Радио „Фокус“ – Велико Търново, че обходният маршрут за МПС над 3.30 м по път III-401 Граница Ловеч – Кормянско – Малък Вършец при км 46+800 по общински път до III-403 в село Малък Вършец. Срокът за приключване на ремонта е 31 март.  Условията за пътуване в областта са нормални за сезона. Настилките са предимно сухи, в усойните места – частично мокри, заледени и обработени. Времето е ясно, без мъгли и намалена видимост. Движението не е натоварено. Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август.\r\nЛуиза ТРАНЧЕВА", "date": "2018.02.13", "title": "Габрово: Ограничено е движението на автомобили с ширина над 3.30 м по пътя между селата Кормянско и Малък Вършец"}
{"url": "http://www.focus-news.net/news/2018/02/13/2487874/burgas-bchk-shte-bade-domakin-na-sreshta-na-burgaskite-vodni-spasiteli.html", "text": "От 18.30 часа днес в Областния съвет на БЧК – в к-с „Възраждане“, бл.7, БЧК – Бургас ще бъде домакин на среща на бургаските водни спасители. Това съобщиха от БЧК - Бургас.\r\nНа традиционната годишна среща ще бъдат поставени за дискусия важни въпроси, свързани с професионалната реализация на водните спасители и ще бъдат обсъдени бъдещи инициативи съвместно с областната Червенокръстка организация. Спасителите ще излъчат и своя кандидатура за отличието „Почетен гражданин на Бургас“.\r\nНа 15 февруари от 12.00 часа в МКЦ - Бургас ще се проведе приемен изпит с кандидати за водни спасители с квалификационна степен „Воден спасител на плувни басейни и водни паркове“.", "date": "2018.02.13", "title": "Бургас: БЧК ще бъде домакин на среща на бургаските водни спасители"}
{"url": "http://www.focus-news.net/news/2018/02/13/2487875/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Нормално натоварен е трафикът по автомагистрала „Струма“ и главен път Е-79, по-натоварено е движението в посока Банско. Пътищата в областта са проходими при зимни условия. Пътните настилки са предимно сухи, само по усойните места са мокри и заледени, но са почистени и обработени със смеси. В региона няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности.\r\nЛивия НИНОВА", "date": "2018.02.13", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/02/13/2487865/burgas-trima-dushi-sa-postradali-pri-katastrofa-na-patya-aytos-burgas-v-rayona-na-selo-kamenyak.html", "text": "Трима души са пострадали при катастрофа на пътя Айтос – Бургас в района на село Каменяк. Това съобщиха от ОДМВР - Бургас. Сигналът за катастрофата е подаден на 12 февруари около 19.00 часа. Инцидентът е станал на километър след разклона за село Съдиево. Водачът на лек автомобил \"Фолксваген Поло\" с инициали Ю.М. (на 62 години от село Каменяк) предприел неправилно изпреварване, като блъснал лек автомобил \"Фолксваген Голф\", управляван от 21-годишен с инициали Е.Т. от село Мъглен. От удара \"Поло\"-то се завърта и блъска движещия се след него в същата посока лек автомобил \"Ауди А 4\", управляван от 60-годишен с инициали Т.Ж. от Бургас. От удара \"Ауди\"-то минава през канавка и спира в крайпътна нива. От пътнотранспортното произшествие са пострадали водачът на лек автомобил \"Фолксваген Голф\" - Е.Т. (получил фрактура на лявата ръка, без опасност за живота, настанен в отделение \"Хирургия\" на УМБАЛ – Бургас под наблюдение), водачът на лек автомобил \"Фолксваген Поло\" - Ю.М. (получил фрактура на дясното бедро, без опасност за живота, настанен в отделение \"Хирургия\" на УМБАЛ - Бургас под наблюдение) и неговата спътничка – З.М. (получила фрактура на подбедрицата и контузия в областта на гръдния кош, без опасност за живота, настанена в отделение \"Хирургия\" на УМБАЛ - Бургас под наблюдение).", "date": "2018.02.13", "title": "Бургас: Трима души са пострадали при катастрофа на пътя Айтос – Бургас в района на село Каменяк"}
{"url": "http://www.focus-news.net/news/2018/02/13/2487878/faz-v-drezden-otbelyazvat-s-zhiva-veriga-godishninata-ot-razrushavaneto-na-grada.html", "text": "С километрова жива верига жителите на Дрезден, столица на федералната провинция Саксония, ще отбележат годишнината от бомбардировките на града от Съюзниците във Втората световна война, които почти напълно го унищожават, отбелязва националният ежедневник Die Frankfurter Allgemeine Zeitung.Веригата в центъра на саксонската столица трябва да свържe хората от двете страни на река Елба като знак за помирение и разбиране. \r\nНа 13 февруари 1945 г. Дрезден е почти изравнен със земята в резултат на въздушни удари, нанесени от британски и американски бомбардировачи. Жертви на масирания рейд стават около 25 хил. души.Тереза Герова", "date": "2018.02.13", "title": "FAZ: В Дрезден отбелязват с жива верига годишнината от разрушаването на града"}
{"url": "http://www.focus-news.net/news/2018/02/13/2487877/plovdiv-strelkovi-trenirovki-shte-se-provedat-na-ucheben-tsentar-anevo-kray-sopot.html", "text": "На учебен център „Анево“ край Сопот днес ще се проведат стрелкови тренировки на военнослужещите от 08.10 до 22.00 часа. Това съобщиха за Радио „Фокус“ – Пловдив от отдел „Връзки с обществеността“ на Община Сопот. Стрелковите тренировки ще се проведат и на датите 20, 21 и 23 февруари за времето от 08.10 до 13.20 часа, а на 22, 26, 27 и 28 февруари – от 08.10 до 22.00 часа. Забранява се влизането на хора, животни и машини в района на учебния център за времето на провеждане на стрелбите, съобщиха от пресцентъра на Общината.\r\nТони МИХАЙЛОВ", "date": "2018.02.13", "title": "Пловдив: Стрелкови тренировки ще се проведат на учебен център „Анево“ край Сопот"}
{"url": "http://www.focus-news.net/news/2018/02/13/2487879/kyustendil-namalena-e-vidimostta-na-mesta-po-patishtata-zaradi-magla.html", "text": "Намалена е видимостта на места по пътищата заради мъгла. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно сухи. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.13", "title": "Кюстендил: Намалена е видимостта на места по пътищата заради мъгла"}
{"url": "http://www.focus-news.net/news/2018/02/13/2487880/dzhumhuriet-pentagonat-dava-550-mln-dolara-prez-2019-ta-na-siriyskite-demokratichni-sili-pod-liderstvoto-na-siriyskite-kyurdi.html", "text": "Пентагонът оповести проектобюджета си за 2019-та, в който за Сирийските демократични сили (СДС), на челно място в които са Отрядите за народна самоотбрана (ОНС) на сирийските кюрди, са предвидени 550 милиона ЩД, пише вестник „Джумхуриет”. От тях 300 млн. ЩД са заделени за програми за обучение и окомплектоване на ОНС, включително и допълнително въоръжаване. Останалите 250 млн. ЩД са отиват за специална програма за гранична сигурност, пише още „Джумхуриет”.. Георги Димов", "date": "2018.02.13", "title": "\"Джумхуриет\": Пентагонът дава 550 млн. долара през 2019-та на Сирийските демократични сили, под лидерството на сирийските кюрди"}
{"url": "http://www.focus-news.net/news/2018/02/13/2487881/pregled-na-osnovnite-temi-vav-velikotarnovskiya-pechat.html", "text": "„Немска пирамида завлече с хиляди общините в Павликени и Свищов” е заглавие от първа страница на областния всекидневник „Янтра Днес”.  Немска пирамида дължи хиляди левове за наем на общински земи в Свищов и Павликени, научи „Янтра ДНЕС“. Големият длъжник е компания, която преди няколко години сключи договори за стопанисване на над 1700 дка, залесени с ценни дървесни видове. „Общината очаква одобрението на проекти за над 31 млн. лв.“  е друго заглавие от днешното издание. През 2018 г. Община Велико Търново предвижда сериозна работа при разработването на няколко приоритетни проекта, част от които вече са в процес на оценка, се посочва в отчета на кмета на община Велико Търново за 2017 г. „1785 седмокласници влизат в училищата на есен“, пише още вестникът. 1785 ученици от Великотърновска област, които ще завърша 7 клас т.г., се очаква да влязат на есен в училищата, съобщи на заседание на Постоянната областна комисия по заетост инж. Розалия Личева, началник на Регионалното управление на образованието. Учениците са със 72-ма по-малко от м.г. „Побой над семейство в Полски Тръмбеш“ е новина от криминалната хроника. На страниците на вестника ще откриете и интервю с шеф Ради Петров, който съветва „Когато пътувате, вместо да пиете кафе хапнете малко шоколад“. \r\n„Търновка даде бирник на прокурор за запор на минимална заплата по странен борч от 14 000“ е заглавие от другия областен ежедневник „Борба“. 41-годишната търновка Евелина Атанасова даде частен съдебен изпълнител на прокурор и на правосъдното министерство за запор на минимална заплата по странен кредит от 14 000 лв. със странна молба от банка, на която пък не дължи пари. „Ангел Мусев гони болестите с моржуване, слага яке само при минус 10“ е друга тема от вестника. Мнозина посочват горнооряховчанина Ангел Мусев като биологичен феномен. 49-годишният енергетик е заклет морж вече повече от 10 години. Той е неизменното присъствие при ваденето на кръста на Йордановден. „Районният съд в елена пусна биячи на полицаи на свобода срещу 2500 лв. гаранция“ е друга тема от всекидневника. За пръв път Районният прокурор на Елена Красимир Сариев е ядосан на съда, защото е пуснал двамата хулигани от Златарица срещу парична гаранция и не е уважил искане му за постоянен арест. „Д-р Лора Станчева е новото попълнение на търновската реанимация“, пише още ежедневникът. В статията се разказва за младата специализантка, която работи в старата столица от началото на годината.", "date": "2018.02.13", "title": "Преглед на основните теми във великотърновския печат"}
{"url": "http://www.focus-news.net/news/2018/02/13/2487853/pregled-na-osnovnite-temi-v-starozagorskiya-pechat.html", "text": "„В Стара Загора ще правят анкета с родители за видеонаблюдението в детските градини“ е водещо заглавие от страниците на вестник „Старозагорски новини“. Да бъде направена анкета с родителите на деца, посещаващи детските градини в Стара Загора за въвеждане на видеонаблюдение, решиха на съвместна среща вчера родители и директорите на всички детски градини. Родителите трябва да отговорят на въпроса: \"Желаете ли да бъдат поставени камери за видеонаблюдение в занималните на детската градина\". Срокът е до понеделник. \"След като има обратна информация, може да се направи по-голямо обществено обсъждане, в което да се включат и преподаватели от Педагогически факултет на Тракийския университет\", коментира Иванка Сотирова, зам.-кмет по хуманитарни дейности в Община Стара Загора. \"Не сме дошли да търсим виновни, а превантивно да направим така, че да няма случаи като в Бургас, да има контрол\", сподели Тенчо Тенчев, родител на дете, посещаващо градина. По думите му учителите трябва да са спокойни, проблеми винаги има, въпросът е да има диалог. Ресорният зам.-кмет Иванка Сотирова увери родителите, че когато има сигнал, Общинската администрация реагира мигновено. Тя сподели и за някои от проблемите, които своевременно са били решени и подчерта, че администрацията е длъжна да създава най-добрите условия за децата. Родителите предложиха казусите да се решават с диалог - да има повече разговори с учителите. Те декларираха, че не са врагове на учителите и искат заедно с тях да решават проблемите. Срещу въвеждане на видеонаблюдение се обяви Росица Проданова, родител и учител в прогимназиална степен. Според нея решението трябва да бъде диалогът, намаляване на децата в групите и увеличаване на персонала. По думите й моралната съвест и отговорност трябва да са на целия екип, а не само на директора. Тя призова родителите да търсят всички отговорни институции при проблем в детската градина. \"Освен диалог, трябва да има и доверие от страна на родителите\", коментираха директори. \r\n„От УМБАЛ \"Киркович\" отчетоха намаление на просрочените задължения“ е друго заглавие от страниците на ежедневника. Заплатите за януари ще бъдат платени в пълен размер, ако клиничните звена изпълнят заложените индикативни стойности. Финансовата 2017 г. за най-голямата болница в Старозагорска област УМБАЛ \"Проф. д-р Стоян Киркович\" затвърждава тенденцията на намаляване на просрочените задължения към доставчици. Наред с това към настоящия момент няма запорирани средства на здравното заведение, тъй като е постигната договорка за разсрочване на големите задължения. Това обяви по време на брифинг вчера изп. директор на УМБАЛ \"Киркович\" проф. Йовчо Йовчев. Цифрите за отминалата година показват ясно, че просрочените задължения към доставчици спрямо предходния отчетен период през 2016 г. спадат с 294 хил. лв. - до 16.2 млн. лв. Общите задължения в дружеството възлизат на 21 402 000 лв., от които общите задължения към доставчиците са 17 403 000 лв. Това е с 483 хил. лв. по-малко спрямо 2016 г., показват данните, изнесени от ръководството на старозагорската болница. През 2017 г. най-голямо е намалението на просрочени задължения за медикаменти - с 360 хил. лв., медицински консумативи - с 305 хил. лв., както и за храна - със 109 хил. лв. \"Увеличение отчитаме в просрочените задължения за лихви и неустойки по дела във връзка с излезли изпълнителни листове и наложени запори на лечебното заведение. Повишението е в размер на 235 хил. лв.\", обясни проф. Йовчо Йовчев. Четвъртата по големина болница в страната отбелязва ръст в броя на обслужените пациенти през 2017 г., който е достигнал до 25 300 души. Подобрява се и заплащането в УМБАЛ \"Киркович\". Ако през 2015 г. средната работна заплата в болницата е била 772 лв., то през 2017 г. тя достига до 863 лв. Във връзка с информацията за частично неизплатени заплати за месец декември 2017 г. на част от клиничните звена в болницата проф. Йовчо Йовчев отбеляза, че пълният размер ще бъде разплатен в края на месец февруари. Причината за наложената мярка, според изпълнителния директор, е в методиката на формиране на месечното възнаграждение, което от месец декември се образува на база определени индикативни стойности за всяка клиника и отделение като брой отчетени медицински услуги, които всяко едно от звената трябва да изпълни. \"Бюджетът на лечебното заведение е формиран на база Националния рамков договор и възлиза на 1 430 000 лв. месечно. Това е месечната заработка, която УМБАЛ \"Киркович\" трябва да достигне. Тези средства са разпределени по клиничните звена. Всяко отделение или клиника има задачата да достигне определен процент клинични пътеки или дейности, които да бъдат заплатени от НЗОК, което гарантира изплащането на заплати на заетите в съответната клиника\", уточни проф. Йовчев. Той подчерта, че месечните възнаграждения за януари ще бъдат разплатени в пълен размер, ако заложените индикативни стойности бъдат изпълнени. Не е справедливо клинични звена, които работят, да спонсорират други, които не постигат изискуемите резултати, категорични бяха от ръководството на здравното заведение. Наред с отчетените финансови резултати ръководството на лечебното заведение разкри, че се очаква до края на месец май да приключи напълно процесът по пребазиране на АГ комплекса в основната сграда на болницата. Последващата процедура по продажба на сградата предстои да бъде реализирана от Агенцията за приватизация, подчерта проф. Йовчо Йовчев. \r\n„Отмениха грипната епидемия в Старозагорска област“, пише още изданието. На 13 февруари РЗИ - Стара Загора, отмени грипната епидемия в областта, както и всички предприети противоепидемични мерки. Причина е значителният спад на острите респираторни заболявания през последната седмица (5 февруари - 11 февруари 2018 г.) и регистрираната заболяемост - 233.45 на 10 000 население. Въпреки отменената епидемия от здравната инспекция ще продължат да извършват активен надзор над заболяемостта от грип и остри респираторни заболявания. Болните с висока температура и други признаци на грип да не провеждат самолечение, а да посетят личните си лекари и да не ходят болни на работа, съветват от РЗИ.", "date": "2018.02.13", "title": "Преглед на основните теми в старозагорския печат"}
{"url": "http://www.focus-news.net/news/2018/02/13/2487883/sport-chelsi-se-izkachi-do-treto-myasto-vav-vremennoto-klasirane-na-angliyskata-vissha-liga.html", "text": "Челси победи гостуващия Уест Бромич с 3:0 в двубой от 27-мия кръг в Английската висша лига.\r\nСлед успеха Челси зае четвърто място във временното класиране с актив от 53 точки. Уест Бромич е на последното, 20 място с 20 точки.\r\nНачело остава Манчестър Сити със 72 точки, следван от Манчестър Юнайтед и Ливърпул, съответно с 56 и 54 точки.", "date": "2018.02.13", "title": "Спорт: Челси се изкачи до трето място във временното класиране на Английската висша лига"}
{"url": "http://www.focus-news.net/news/2018/02/13/2487882/vitsepremierat-valeri-simeonov-v-obedineni-patrioti-ima-nyakolkomesechni-naprezheniya.html", "text": "В „Обединени патриоти\" има няколкомесечни напрежения. Това каза вицепремиерът Валери Симеонов в предаването „Денят започва“ по БНТ.  На въпрос ако се ратифицира Конвенцията пада ли кабинетът, Симеонов заяви: „Сериозни въпроси в една коалиция се разглеждат там, където им е мястото – на политически съвет, а не в телевизионни студиа. Такъв съвет не е имало, въпросът не е обсъждан - изключително сериозен е“. „Дали сме обединени или не, в случая явно не сме по отношение на това, че се правят самоволни изказвания без това да е обсъдено на политическия съвет, където му е мястото“, допълни той. На въпрос това означава ли, че има забележка към коалиционните взаимоотношения в \"Обединени патриоти\", Валери Симеонов коментира: „Да, за съжаление. Винаги съм казвал, че когато една конструкция работи винаги има в нея определени търкания, когато каруцата върви тогава скърца, когато не скърца тогава е опасност. Естествено, че има непрекъснато проблеми, наслоени с няколко месечни напрежения, които са в парламентарната група. Все още няма никакво желание да бъдат решени тези проблеми, които пораждат напрежение – най-вече от страна на колегата Каракачанов“. „Там има едно голямо деформиране на медийните представяния в коалицията. Все пак това е коалиция между три партии със съответните споразумения и равноправни и взаимоотношения, и изяви, но в случая цялото медийно пространство е узурпирано от представители на ВМРО, което си е един проблем от няколко месеца. Надявам се да го решим в скоро време“.  \r\nВицепремиерът отрече да се е срещал с лидерът на ПГ на ГЕРБ Цветан Цветанов, за да уговаря поведението на депутатите от НФСБ при гласуването на Истанбулската конвенция. По думите му спекулации винаги ще има. Симеонов още веднъж поясни, че от НФСБ няма да подкрепят Конвенцията и референдум по темата.  \r\nНа въпрос ще изчистили ли взаимоотношенията с Красимир Каракчанов, Симеонов заяви: „О, зависи от него най-вече. Нещо няма комуникация напоследък. Предложил съм няколко пъти вече на г-н Сидеров, който е председател на ПГ, да организираме такава среща. Нещо не се получава. Това са болести на растежа, които са преодолими, защото все пак, когато първите симптоми на звездната болест бъдат видени, определени и показани, мисля че може да се реагира“. По думите му разумните хора реагират, а неразумните продължават да мисля, че са по-умни от другите.", "date": "2018.02.13", "title": "Вицепремиерът Валери Симеонов: В „Обединени патриоти\" има няколкомесечни напрежения"}
{"url": "http://www.focus-news.net/news/2018/02/13/2487884/burgas-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщи за Радио „Фокус“ - Бургас дежурният в Областно пътно управление. Пътните настилки са сухи. Видимостта е добра. Няма затворени пътни участъци. Движението се извършва с нормална интензивност.\r\nВ Бургас пътищата също са сухи. Ремонт се извършва на ул. „Ал. Лермонтов“ в участъка от ул. „Славянска“ до ул. „Шипка“. До 21 април 2018 г. ремонтни дейности ще се извършват и в участъка от улицата до бл. 11, МБАЛ „Д-р Маджуров“ и ДГ „Звездица“ в к-с „Зорница“. Във връзка с извършване на ремонтни дейности по ВиК мрежата по ул. „Константин Величков“, в участъка от ул. „Велико Търново“ до ул. „24-ти пехотен Черноморски полк“ движението на превозни средства ще бъде забранено до 17.30 часа на 16 февруари 2017 г. Автобусите по линия №11 ще се движат по ул. „24-ти пехотен Черноморски полк“, ул. „Адам Мицкевич“, бул. „Демокрация“. По маршрута временно се закриват автобусните спирки „Константин Величков“ и „Сан Стефано“. За улеснение на гражданите се разкрива нова автобусна спирка на ул. „24-ти пехотен Черноморски полк“.\r\nМария РУСЕВА", "date": "2018.02.13", "title": "Бургас: Проходими при зимни условия са пътищата в областта"}
{"url": "http://www.focus-news.net/news/2018/02/13/2487873/yambol-v-grada-zapochvat-deynostite-po-obnovyavane-na-vtorata-chast-ot-tsentralnata-ulitsa-g-rakovski.html", "text": "От днес Община Ямбол сзапочва строително-ремонтните работи по модернизиране на втория участък от централната пешеходна улица в града „Георги Раковски“. Това съобщиха от пресцентъра на Общината. Дейностите ще бъдат в зоната между пресечката с ул. „Преслав“ и ул. „Ген. Владимир Заимов“. По този повод от 13.00 часа в зала 107 на Общината ще бъде дадена пресконференция за представяне на целите и основните дейности по проекта. От 13.30 часа с церемония по „първа копка“ ще бъде даден символичен старт на ремонтните работи. Церемонията ще се състои в началото на участъка, откъм ул. „Преслав“. \r\nДейностите са в изпълнение на проект „Устойчиво и интегрирано развитие на градската среда на община Ямбол“ по Оперативна програма „Региони в растеж“ 2014-2020. Целта е даването на нов облик на този ключов район от централната част на града и свързването му с обновените вече по друг европейски проект пешеходни зони.\r\nПредвид старта на строителните работи от вчера започва обособяването на втората част от пешеходната улица като строителна площадка със съответните заграждения за ограничения на достъпа до обекта с цел нормална работа на строителя и гарантиране безопасността на гражданите. \r\nЗа осигуряване нормално придвижване и достъп до жилищни сгради и търговски обекти ще бъдат осигурени коридори за преминаване по протежение на цялата улица – от юг и от север, както и напречен коридор, свързващ района на Старата автогара и пазара с ул. „Богомил“. Живущите в района, както и собствениците и наемателите на търговски обекти, са уведомени за предстоящите строително-ремонтни дейности. Предвижда се обектът да бъде завършен в рамките на девет месеца.", "date": "2018.02.13", "title": "Ямбол: В града започват дейностите по обновяване на втората част от централната улица „Г. Раковски“"}
{"url": "http://www.focus-news.net/news/2018/02/13/2487886/sliven-na-ogneviya-kompleks-batmish-shte-ima-planirani-strelbi.html", "text": "На огневия комплекс „Батмиш“ край Сливен ще има планирани стрелби, съобщиха от пресцентъра на Общината. Те ще се извършват от военното формирование 22 220 от 8.00 до 14.00 часа днес, както и на 14, 15, 20, 21, 22, 26 и 27 февруари. Планират се стрелби и на 28 февруари – от 8.00 до 23.00 часа.\r\nЗа да не се допускат инциденти, живеещите в този район трябва да се съобразяват с предупредителните табели и да не навлизат в забранителните зони, се посочва в съобщението.", "date": "2018.02.13", "title": "Сливен: На огневия комплекс „Батмиш“ ще има планирани стрелби"}
{"url": "http://www.focus-news.net/news/2018/02/13/2487887/dobrich-naseleni-mesta-v-7-obshtini-v-oblastta-sa-s-narusheno-vodopodavane-poradi-otstranyavane-na-avarii.html", "text": "Населени места в 7 общини в областта са с нарушено водоподаване поради отстраняване на аварии, съобщиха от водоснабдителното дружество, обслужващо областта. В Район Добрич с нарушено водоподаване са по ул. „Димитър Списаревски“ №18 и №2, също в района, заключен между бул. „Добруджа“, ул. „Поп Богомил“ и ул. „Калиакра“, по ул. „Славянска“ №2 б, ул. „Димитър Списаревски“- ЦДГ 9 – Пчеличка. С нарушено водоподаване са в Район Добричка селата  Дончево и Смолница, в Район Балчик - село Оброчище, в Район Каварна - село Божурец и ул. „Добротица“ в град Каварна, в Район Тервел – село Попгруево, в Район Генерал Тошево - селата Пчеларово и Балканци и в Район Шабла - село Тюленово.", "date": "2018.02.13", "title": "Добрич: Населени места в 7 общини в областта са с нарушено водоподаване поради отстраняване на аварии"}
{"url": "http://www.focus-news.net/news/2018/02/13/2487876/pazardzhik-kmetat-na-peshtera-nikolay-zaychev-shte-vzeme-uchastie-v-sreshta-na-visoko-nivo-na-ministrite-na-turizma-v-es.html", "text": "Кметът на Община Пещера Николай Зайчев ще участва в среща на високо ниво на министрите на туризма на държавите членки на ЕС „Туризъм и икономически растеж“, съобщи за Радио „Фокус“ – Пазарджик Стоян Йовчев, експерт в Общината. Форумът е част от календара на проявите на Българското председателство на Съвета на ЕС. „Николай Зайчев ще е част от делегацията, която ще представя област Пазарджик по покана на областния управител Стефан Мирев. Срещата ще се проведе в София“, уточни Йовчев. Събитието е включено в календара на проявите на Българското председателство на Съвета на ЕС, като в него ще вземат участие още ресорните министри от държавите от Западните Балкани – Албания, Сърбия, Македония, Косово, Черна гора, Босна и Херцеговина, Хърватска и Турция.\r\nАлбена ЖИЛЕКОВА", "date": "2018.02.13", "title": "Пазарджик: Кметът на Пещера Николай Зайчев ще вземе участие в среща на високо ниво на министрите на туризма в ЕС"}
{"url": "http://www.focus-news.net/news/2018/02/13/2487889/kmetat-na-sofiya-yordanka-fandakova-shte-proveri-remontnite-deynosti-na-sgrada-v-kv-gorna-banya.html", "text": "Кметът на София Йорданка Фандъкова ще провери ремонтните дейности на Червената къща в кв. „Горна баня“. Това съобщиха от пресцентъра на Столична община. Емблематичната за района сграда е общинска собственост. Преди започване на ремонтните работи е била в тежко състояние. След приключване на ремонта ще се открие млечна кухня, клуб на пенсионера и приемна за срещи на жителите на Горна баня. Проверката ще се състои в 11.00 часа.", "date": "2018.02.13", "title": "Кметът на София Йорданка Фандъкова ще провери ремонтните дейности на сграда в кв. „Горна баня“"}
{"url": "http://www.focus-news.net/news/2018/02/13/2487885/kmetat-na-sofiya-yordanka-fandakova-gotovi-sme-da-podkrepim-finansovo-vsyaka-detska-gradina-i-yasla-koyato-postigne-konsensus-za-vavezhdane-na-videonablyudenie.html", "text": "Готови сме да подкрепим финансово всяка детска градина и ясла, която постигне консенсус за въвеждане на видеонаблюдение. Това каза кметът на София Йорданка Фандъкова в интервю за предаването „Здравей, България“ по Нова телевизия. Във връзка появилия се в интернет пространство клип, на който се вижда как възпитателка в детска градина упражнява форми на насилие върху деца, Фандъкова коментира, че хора като нея не трябва да са в системата, защото това е престъпление. „Сигурна съм, че и органите на реда ще се самосезират и случаят ще бъде разследван и наложена съответната санкция. В обществото трябва да има пълен консенсус, че за хора, които упражняват физическо или психическо над деца, място в системата няма. Условията за работа са тежки – това са трудни дейности, изисква се мотивация, но няма оправдание за насилие над деца. Това трябва да е политика както на държавно и местно ниво, така и на ниво детска градина. Моето виждане е, че в такъв случай трябва да се реагира бързо, за да се даде ясен знак на останалите“, каза още тя и посочи, че случаи като този внасят огромно недоверие в системата и изрази съжаление за онези хора, които са професионалисти и си вършат съвестно работата. „Смятам, че видеонаблюдението е възможност да се контролира и да се вижда истината, затова в нашите детски градини и социални домове въведохме външно видеонаблюдение – в 80% от детските имаме такова, а в 50% и вътрешно видеонаблюдение. Но това трябва да бъде консенсусно решение и на директорите и родителите, защото не всички от тях са съгласни по този въпрос. Лично моето мнение е, че е добре да има такава система, имаме вече такава практика и тя работи добре. Затова искам да поощря и останалите за същото. Ние сме готови финансово да подкрепим всяка детска градина и всяка детска ясла, в която се постигне този консенсус. Реалното наблюдение в реално време би следвало да става от директора или от оторизиран от него служител, записът да се пази един месец и при съмнения родителите да могат да го погледнат по съответния ред. Въпросът не е лесно решим, но мисля, че сме намерили правилния път. Но наистина моля колегите директори да убедят родителите, че това е добър вариант“, каза още Фандъкова. Тя уточни, че мерките, които се взимат, са намаляване на броя на децата на групите в детски градини, увеличаване на заплащането и мотивацията на учителите, строителство на нови сгради и по-добри условия на труд. „Тази година завършваме четири нови детски градини и продължаваме строителството на още девет“, обясни тя.", "date": "2018.02.13", "title": "Кметът на София Йорданка Фандъкова: Готови сме да подкрепим финансово всяка детска градина и ясла, която постигне консенсус за въвеждане на видеонаблюдение"}
{"url": "http://www.focus-news.net/news/2018/02/13/2487891/montana-politsiyata-izdirva-15-godishnata-roza-vanyova-slavcheva-ot-selo-lehchevo-koyato-e-v-neizvestnost-ot-12-fevruari.html", "text": "РУ - Монтана издирва непълнолетната 15-годишната Роза Ваньова Славчева от село Лехчево, ул. \"Васил Левски\" № 10, по молба на майката Ваня Найденова. Това съобщиха от ОДМВР - Монтана. На 12 февруари 2018 г. Роза Славчева не се е прибрала след приключване на училишните занятия. Момичето е на видима възраст около 15 години, ръст 160, коса - кестенява, средна дължина, облечена в червено яке, черен панталон и сини маратонки.", "date": "2018.02.13", "title": "Монтана: Полицията издирва 15-годишната Роза Ваньова Славчева от село Лехчево, която е в неизвестност от 12 февруари"}
{"url": "http://www.focus-news.net/news/2018/02/13/2487892/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление (ОПУ) – Смолян. Времето е слънчево и ясно. Пътните настилки по републиканските направления в областта са заснежени на места, наличната техника е на терен и настилките се опесъчават и обработват със сол. \r\nОстава в сила ограничението автомобилите да се движат задължително с вериги през прохода Превала. Товарните автомобили трябва да са без ремаркета и полуремаркета при преминаване през прохода Превала и направленията Батак – Доспат и Девин – Тешел – Борино – Доспат до границата с ОПУ – Благоевград. По пътя Михалково – Кричим, заради срутище движението се осъществява двупосочно в едната лента. От ОПУ - Смолян посочиха, че късно снощи е получен сигнал за закъсал ТИР на прохода Превала, който е нарушил забраната и е минал оттам. Своевременно товарният автомобил е бил изтеглен.\r\nПоради стеснен габарит на пътя през целия зимен сезон остава в сила ограничението за движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. Участъците са обозначени с пътни знаци.\r\nВ Смолян настилките на централните улици са мокри, на места второстепенните улици са заснежени. По-интензивно е движението на автомобили по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.13", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/02/13/2487890/veernje-novosti-sarbiya-srabskata-armiya-prodalzhava-da-garantira-spokoystvieto-vav-vremennata-zona-za-sigurnost-po-granitsite-na-severno-kosovo.html", "text": "Сръбската армия продължава да гарантира спокойствието на 40-километровата временната зона за сигурност по границите на Северно Косово, пише електронното издание Večernje novosti в обширен репортаж, посветен на службата на 24-ти ракетен дивизион \"Огън\" от 2-ра механизирана бригада на сухопътните войски в Кралево.\r\nИзданието отбелязва, че в участъка на базите \"Рудница\", \"Табалие\" и \"Боранце\" не се регистрират погранични инциденти, тъй като в населените места от страната на Косово живеят предимно сърби. \r\nОбщата дължина на границата, охранявана от 2-ра механизирана бригада е около 200 км.\r\nСпоред Večernje novosti \"армията е основният гарант на сигурността на гражданите без разлика от националност и вероизповедание\"..Тереза Герова", "date": "2018.02.13", "title": "Večernje novosti (Сърбия): Сръбската армия продължава да гарантира спокойствието във временната зона за сигурност по границите на Северно Косово"}
{"url": "http://www.focus-news.net/news/2018/02/13/2487894/sport-marsel-hirsher-specheli-parvoto-si-olimpiysko-zlato.html", "text": "Маршел Хиршер спечели първото олимпийско злато в кариерата си. Австриецът стана първи в дисциплината комбинация от програмата в алпийските ски в Пьончан. До този момент Хиршер имаше един медал - сребро в слалома от Олимпиадата в Сочи от 2014 година.\r\nВтори и трети в комбинацията финишираха двама французи, съответно Алекси Пентюро и Виктор Муфа-Жанде.", "date": "2018.02.13", "title": "Спорт: Марсел Хиршер спечели първото си олимпийско злато"}
{"url": "http://www.focus-news.net/news/2018/02/13/2487896/montana-47-pchelni-koshera-sa-otkradnati-ot-chasten-imot-v-selo-komoshtitsa.html", "text": "47 пчелни кошера са откраднати от частен имот в село Комощица. Това съобщиха от ОДМВР - Монтана. Сигналът за кражбата е подаден на 12 февруари в РУ - Лом. Жител на село Комощица се оплакал в полицията за това, че за времето от 24 декември 2017 г. до 12 февруари 2018 г. от имота му в село Комощица е извършена кражба на 47 броя пчелни кошера (многокорпусни). Местопроизшествието е посетено, извършен е оглед и е образувано досъдебно производство. От проведените издирвателни мероприятия се установило, че извършител на деянието е криминално проявения 36-годишен с инициали К. И. от село Комощица.", "date": "2018.02.13", "title": "Монтана: 47 пчелни кошера са откраднати от частен имот в село Комощица"}
{"url": "http://www.focus-news.net/news/2018/02/13/2487893/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от пункта. На ГКПП „Илинден“ преминаването също се осъществява без проблеми. На останалите пропусквателни пунктове на границата между България и Гърция, трафикът е обичайно натоварен.\r\nЛивия НИНОВА", "date": "2018.02.13", "title": "Благоевград: Без проблеми се осъществява преминаването през ГКПП „Кулата“"}
{"url": "http://www.focus-news.net/news/2018/02/13/2487898/kyustendil-4-godishno-dete-i-vazrastna-zhena-sa-bili-nahapani-ot-kuche-v-dupnitsa.html", "text": "4-годишно дете и възрастна жена са били нахапани от куче в Дупница. Това съобщиха за Радио „Фокус” – Кюстендил от Областна дирекция на МВР – Кюстендил. Инцидентът е възникнал вчера вечерта в района на кв. „Развесена върба” в Дупница. Кучето е било отглеждано в двор на къща, в близост до мястото на инцидента. То е нахапало детето и придружаващото го жена. На пострадалите е оказана медицинска помощ в болнично заведение в града, не са оставяни за лечение. Установен е собственикът на кучето. По случая е образувана преписка в Районно управление на МВР– Дупница, уведомен е дежурен прокурор.\r\nВенцеслав ИЛЧЕВ", "date": "2018.02.13", "title": "Кюстендил: 4-годишно дете и възрастна жена са били нахапани от куче в Дупница"}
{"url": "http://www.focus-news.net/news/2018/02/13/2487899/veliko-tarnovo-ponizhavat-se-nivata-na-zabolevaemost-ot-grip-i-ostri-respiratorni-zabolyavaniya-v-oblastta.html", "text": "Понижават се нивата на заболеваемост от грип и остри респираторни заболявания (ОРЗ) в област Велико Търново. Това съобщиха за Радио „Фокус“ – Велико Търново от Регионална здравна инспекция (РЗИ) - Велико Търново. За миналата седмица средната заболеваемост в региона е била 80.32 на 10 000 души, при данни на национално ниво от 139.14 на 10 000 човека. Предходната седмица заболеваемостта в област Велико Търново е била 99.30 на 10 000 души. \r\nЕпидемичният процес е в обичайните за сезона граници, отговарящи на средно ниво на заболеваемост от грип и ОРЗ. С цел предотвратяване на сериозни последствия от РЗИ препоръчват ограничаване на контактите, на посещенията на масови мероприятия и на пътуванията в области с по-висока заболеваемост.\r\nНадежда КРЪСТЕВА", "date": "2018.02.13", "title": "Велико Търново: Понижават се нивата на заболеваемост от грип и остри респираторни заболявания в областта"}
{"url": "http://www.focus-news.net/news/2018/02/13/2487897/razgrad-otmenya-se-gripnata-epidemiya-v-oblastta.html", "text": "Отменя се грипната епидемия в област Разград, считано от днес. Това съобщи за Радио „Фокус“-Шумен д-р Рени Кирякова от Регионална здравна инспекция-Разград. Тя посочи, че данните за изтеклата седмица сочат нормализиране на епидемичната обстановка по отношение заболеваемостта от остри респираторни инфекции и грип. Тя е 143,88 на 10 000 души население. Отменят се всички въведени противоепидемични мерки. Възстановени са и учебните занятия. Учениците в региона бяха в грипна ваканция в дните от 9 до 12 февруари, включително.\r\nИвелина ИВАНОВА", "date": "2018.02.13", "title": "Разград: Отменя се грипната епидемия в областта"}
{"url": "http://www.focus-news.net/news/2018/02/13/2487901/interfaks-sriv-v-sistemata-stana-prichina-za-razprostranyavaneto-na-preduprezhdenie-za-radioaktivna-zaplaha-v-edin-ot-subektite-na-ruskata-federatsiya.html", "text": "Срив в системата на мрежа за разпространение на телевизионни и радио сигнали в Ярославската област в Руската федерация стана причина за автоматично предупреждение за опасност от радиоактивно замърсяване, съобщиха за Интерфакс от пресслужбата на Главното управление на Министерството на извънредните ситуации в областта.\r\n„Около 9 часа сутринта в ефира на телевизионните канали и радиостанции, излъчващи на територията на областта, бе пуснато съобщение с препоръки (към гражданите) да действат както в случай на радиоактивно замърсяване. Това съобщение е запис, който е излязъл в ефир автоматично заради срив в системата“, обясни събеседникът на агенцията, като увери, че радиационният фонд в Ярославската област е в пределите на нормите.\r\nГражданите са призовани да не се поддават на паниката. Подготвя се съобщение, с което да бъде опровергана по-рано погрешно разпространена информация за опасност. Причините за системния срив се изясняват.Тереза Герова", "date": "2018.02.13", "title": "Интерфакс: Срив в системата стана причина за разпространяването на предупреждение за радиоактивна заплаха в един от субектите на Руската федерация"}
{"url": "http://www.focus-news.net/news/2018/02/13/2487900/pazardzhik-okrazhniyat-sad-shte-gleda-deloto-sreshtu-bivshiya-kmet-na-rakitovo-emiliya-elenkova.html", "text": "Окръжният съд в Пазарджик ще гледа делото срещу Емилия Еленкова, бивш кмет на Община Ракитово, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт, внесен от Окръжна прокуратура – Пазарджик. Срещу Еленкова е повдигнато обвинение за престъпление по служба за това, че в периода 18 август 2011 – 8 септември 2011 година в качеството си на длъжностно лице – кмет на Общината, е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието са настъпили значителни имуществени вреди за Общината - в размер на 256 297,54 лева. \r\nСъдия-докладчик по делото е Коста Стоянов.\r\nВаня НИКОЛОВА", "date": "2018.02.13", "title": "Пазарджик: Окръжният съд ще гледа делото срещу бившия кмет на Ракитово Емилия Еленкова"}
{"url": "http://www.focus-news.net/news/2018/02/13/2487902/v-ramkite-na-sedmitsa-2-momicheta-sa-operirani-ot-spetsialisti-v-umbalsm-pirogov-blagodarenie-na-tsentar-fond-za-lechenie-na-detsa.html", "text": "Националният консултант по неврохирургия и шеф на неврохирургията в „Пирогов” проф. д-р Николай Габровски и завеждащият детската неврохирургия в УМБАЛСМ „Н. И. Пирогов” д-р Михаил Захаринов извършиха сложна и отговорна интервенция на 9-годишно момиче. Това съобщиха от пресцентъра на УМБАЛСМ „Н. И. Пирогов”. Детето има злокачествено образувание, което обхваща част от гръбначния стълб и гръдния кош. По време на тежката операция проф. Николай Габровски и д-р Михаил Захаринов отстраниха тумора от гръбначния стълб на моммичето. Лекарите поставиха специални титаниеви медиицнски изделия и изкуствени мозъчни обвивки, които ще бъдат заплатени от ЦФЛД. Пациентката вече е раздвижена, в съзнание и се движи самостоятелно. Предстои и следващ етап от оперативно лечение, коеот ще извърши екипът на детският хирург доц. д-р Христо Шивачев. \r\nВ рамките на същата седмица шефът на клиниката по детска хирургия доц. Шивачев оперира воторото момиче, чиито медицински изделия поема ЦФЛД. 17-годишната пациентка  е с тежър вроден дефект на гръдния кош, който е популярен като „обущарски гърди”. Доц. Христо Шивачев и екипът му извършиха оперативна корекция на гръдния кош. \r\nПо време на операцията лекарите използват специални медицински изделия, с които коригират тежкия деформитет. Тези изделия ще бъдат заплатени от ЦФЛД. \r\nПостигнатият ефект се оценява като много добър. Пациентката вече е изписана от „Пирогов”. Предстои регулярно контролиране на всеки 3 месеца в следващите 2 г.", "date": "2018.02.13", "title": "В рамките на седмица 2 момичета са оперирани от специалисти в УМБАЛСМ „Пирогов” благодарение на Център „Фонд за лечение на деца”"}
{"url": "http://www.focus-news.net/news/2018/02/13/2487872/ria-novosti-priklyuchva-operatsiyata-na-myastoto-na-katastrofata-na-ruskiya-an-148.html", "text": "Приключва операцията, която екипите на Министерството на извънредните ситуации на Руската федерация провеждат на мястото на катастрофата на пътническия Ан-148 на „Саратовски авиолинии“, който се разби със 71 души на борда, предава РИА Новости.\r\n„В течение на нощта се извършваше работа на три смени. Към настоящия момент поставяме акцент на работата с Междудържавната авиационна комисия и Следствения комитет, свързвана с извозването на фрагментите на въздухоплавателното средство“, заяви началникът на Главното управление на регионалното Министерството на извънредните ситуации в Московската област Сергей Полетикин.\r\nСъгласно думите му, отломките на разбилата се машина ще бъдат транспортирани за по-нататъшна експертиза.Тереза Герова", "date": "2018.02.13", "title": "РИА Новости: Приключва операцията на мястото на катастрофата на руския Ан-148"}
{"url": "http://www.focus-news.net/news/2018/02/13/2487895/vidin-19-godishen-mladezh-e-postradal-pri-sbivane-v-selo-podgore.html", "text": "19-годишен младеж е пострадал при сбиване в село Подгоре. Това съобщиха от ОДМВР - Видин. Сигналът за инцидента е подаден на 12 февруари в 23.30 часа. Жител на Подгоре е сигнализирал на тел.112 за сбиване в частен имот. Незабавно полицейски екип посетил адреса в селото. Служителите на реда установили, че между двама жители на селото с инициали Т. С. (на 19 г.) и В. Б. (на 26 г) възникнал скандал, прераснал в сбиване. 26-годишният пробол с нож в лявото рамо своя опонент. Пострадалият е транспортиран във видинската болница, медици обработили раната му. Младежът е без опасност за живота и е освободен за домашно лечение. В. Б. е задържан в полицейския арест за срок до 24 часа. Работата по случая продължава, в РУ - Кула е образувано досъдебно производство.", "date": "2018.02.13", "title": "Видин: 19-годишен младеж е пострадал при сбиване в село Подгоре"}
{"url": "http://www.focus-news.net/news/2018/02/13/2487888/pazardzhik-nepravitelstvena-organizatsiya-e-poela-grizhite-za-pitbula-tsezar-koyto-prichini-smartta-na-3-godishno-dete-v-selo-mokrishte-za-vremeto-na-deloto-po-sluchaya.html", "text": "Неправителствената организация „Вотан – нов живот за питбула“ е поела грижите за питбула Цезар, който причини смъртта на 3-годишно дете в село Мокрище, съобщиха за Радио „Фокус“ – Пазарджик защитници на животните от областния град. Дейността на сдружението с нестопанска цел е насочена към приютяване на изоставени, малтретирани кучета, с проблеми в поведението или използвани за боеве от породата американски питбул териер. Кучето е предоставено на организацията за отговорно пазене, а не за осиновяване, докато трае делото. След приключването му ще бъде преценено дали да ни бъде прехвърлен изцяло на организацията или ще има друга съдба. \r\nКъм момента е забранено допускането на хора за „свиждане“ при него, не може да се извежда на публични места и да се разхожда без наморник. Днес ще му бъдат направени пълни изследвания, за да се установи неговото здравословно състояние. Кучето бе предоставено на защитната организация, след като изтече 14-дневният карантинен период след трагичния инцидент от 29 януари. До този момент кучето остана в дома на своя собственик Димитър Михайлов. През тези две седмици трябваше да бъде установено дали кучето не е болно от бяс, което да е било причината за агресията му към детето. В петък експерт-етолог прегледа питбула и изготви доклад относно степента на неговата агресивност, след който, животното бе предадено на неправителствената организация.\r\nАлбена ЖИЛЕКОВА", "date": "2018.02.13", "title": "Пазарджик: Неправителствена организация е поела грижите за питбула Цезар, който причини смъртта на 3-годишно дете в село Мокрище, за времето на делото по случая"}
{"url": "http://www.focus-news.net/news/2018/02/13/2487905/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-fevruari.html", "text": "„Софийска вода” временно ще прекъсне водоснабдяването в някои части на столицата на 14 февруари. Това съобщиха от пресцентъра на дружеството. \r\nВъв връзка с диагностика на уличен водопровод на ул. „Черковна“, жк. „Сухата река“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на: ул. „Ѝоаким Осоговски“, ул. „Екатерина Симидчийска“, ул. „Петрохан“, ул. „Христо Данов“, ул. „Никола Първанов“, ул. „Ильо войвода“, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подуенска“ ъгъла с ул. „Райно Попович“.\r\nВъв връзка с подмяна на сградно водопроводно отклонение на ул. „Персенк“, жк. „Лозенец“, се налага спиране на водоподаването от 9:30 до 19:30 часа на клиентите на „Софийска вода”, живеещи в района на: ул. „Персенк“ от ул. „Якубица“ до ул. „Плачковица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Якубица“ ъгъла с ул. „Персенк“.\r\nВъв връзка с подмяна на сградно водопроводно отклонение на ул. „Иглика“, местност Дебело гуно, община Панчарево се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Момина сълза“, ул. „Здравец“, ул. „Иглика“, ул. „Батиница“ от №1 до №7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момина сълза“ ъгъла с ул. „Здравец“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.13", "title": "„Софийска вода” временно ще прекъсне водоснабдяването в някои части на столицата на 14 февруари"}
{"url": "http://www.focus-news.net/news/2018/02/13/2487903/hyuriet-nova-kriza-v-otnosheniyata-na-turtsiya-s-belgiya-tozi-pat-na-pritsel-e-lider-na-siriyskite-kyurdi.html", "text": "Задава се нова криза в отношенията на Турция с Белгия, която и без това е една от „най-проблемните” страни в ЕС от гледна точка на Анкара, пише вестник „Хюриет”. Става въпрос за пребиваването в Белгия на бившия съпредседател на Партията на демократичното единство (ПДЕ) на сирийските кюрди Салих Мюслим. Той е издирван от турското МВР с червения бюлетин по обвинения за тероризъм. Счита се, че Салих Мюслим осъществява контакти с водещи фигури в европейските структури на Кюрдската работническа партия (ПКК), а за утре е предвидена пресконференция в Журналистическия клуб в Брюксел на тема турската военна операция в Африн. Проявата се провежда под егидата на Кюрдския институт в Белгия. Напоследък Салих Мюслим развива дейност в Движението за демократично общество (TEV-DEM), което е под шапката именно на ПДЕ, посочва още „Хюриет”. Георги Димов", "date": "2018.02.13", "title": "\"Хюриет\": Нова криза в отношенията на Турция с Белгия – този път на прицел е лидер на сирийските кюрди"}
{"url": "http://www.focus-news.net/news/2018/02/13/2487904/ruse-tezhkotovaren-avtomobil-se-e-obarnal-na-patya-pleven-ruse-predi-razklona-za-selo-peychinovo-vodachat-e-ostanal-zatisnat-v-prevoznoto-sredstvo.html", "text": "Тежкотоварен автомобил се е обърнал в участъка от пътя Плевен – Русе малко преди разклона за село Пейчиново. Това съобщиха за Агенция „Фокус“ от пресцентъра на ОДМВР – Русе. Сигнал за инцидента е подаден в 7.29 часа. Камион „Рено“ е излязъл от пътното платно, като по първоначална информация водачът е останал затиснат в превозното средство. На място е изпратен и екип на Регионална дирекция „Пожарна безопасност и защита на населението“, който ще помогне на полицията за изваждането му. Предстои оглед за изясняване на обстоятелствата около произшествието. Пътят не е затворен за движение. \r\nЦветилена СИМЕОНОВА", "date": "2018.02.13", "title": "Русе: Тежкотоварен автомобил се е обърнал на пътя Плевен – Русе преди разклона за село Пейчиново, водачът е останал затиснат в превозното средство"}
{"url": "http://www.focus-news.net/news/2018/02/13/2487906/boyko-noev-rusiya-otnovo-tarsi-kontrol-nad-orazheynata-ni-industriya.html", "text": "Зачестяват индикациите, че правителството преговаря с Русия за признаване на нейно право на контрол върху българската оръжейна индустрия. Това заяви в коментар за Агенция „Фокус“ Бойко Ноев - министър на отбраната в правителството на СДС, в служебното правителство на Ренета Инджова, заместник-министър на отбраната в правителството на Любен Беров и бивш посланик в НАТО, Белгия и Люксембург. „Или по-точно, подготвя се междуправителствено “Споразумение между Република България и Руската федерация за урегулиране на отношенията във връзка с производството на въоръжение, военна техника и резервни части за тях, съгласно междуправителствените споразумения между НРБ и СССР”, известно накратко като “Споразумение по лицензите”“, заявява той.\r\n„Черно на бяло, в чл. 1 на руския проект за такова Споразумение се настоява за следното, цитат: “Българската страна прекратява производството на въоръжения, военна техника и резервни части за нея, по лицензите, които са предадени на Народна Република България от бившия СССР в рамките на междуправителствените споразумения по приложения към настоящето Споразумение списък.” По нататък в текста се настоява България да иска писмено разрешение от Русия за всеки износ за трети страни на военна продукция, която има каквото и да било отношение към въпросните споразумения отпреди 1989г.“, коментира още Ноев\r\n„Казано накратко - Русия отново търси контрол над оръжейната ни индустрия, нещо за което тя настоява с различна интензивност вече повече от 15 г. Нито едно българско правителство досега не е отстъпвало на този натиск, като до неотдавна въпросът практически е бил свален от дневния ред на двустранните отношения“, добавя той.", "date": "2018.02.13", "title": "Бойко Ноев: Русия отново търси контрол над оръжейната ни индустрия"}
{"url": "http://www.focus-news.net/news/2018/02/13/2487810/afp-snahata-na-donald-tramp-hospitalizirana-sled-poluchavane-na-pismo-sadarzhashto-prahoobrazno-veshtestvo.html", "text": ". Съпругата на сина на американския президент Доналд Тръмп – Доналд Тръмп Младши е приета в болница в Ню Йорк за наблюдение след получено писмо, съдържащо неизвестно прахообразно вещество, предаде AFP\r\nПрахообразното вещество е изследвано и е определено като безопасно. То е описано от американска медия като „бял прах“. Служителите от \"Сикрет Сървис\" потвърдиха, че съмнителният пакет е бил адресиран до едно от охраняваните от тях лица. Ванеса Тръмп е отведена в болница като предпазна мярка и няма данни някой да е пострадал.Юлиян Марков", "date": "2018.02.13", "title": "AFP:  Снахата на Доналд Тръмп хоспитализирана след получаване на писмо, съдържащо  прахообразно вещество"}
{"url": "http://www.focus-news.net/news/2018/02/13/2487909/vidin-suhi-sa-patnite-nastilki-v-oblastta.html", "text": "Сухи са пътните настилки във Видинска област, каза за Радио „Фокус“ – Видин дежурният служител в Областно пътно управление – Видин. Трафикът в участъка на главен път Е-79 в областта е натоварен в посока граничен пункт „Дунав мост 2“, повече автомобили се движат в отсечката Видин – Дунавци. \r\nДвижението по път III-1411 с. Слана Бара – Видин е ограничено за МПС над 5 т поради компрометирано експлоатационно състояние на мост. \r\nВъв Видин трафикът е натоварен в централната градска част, по бул. “Панония“ и на входно изходните артерии на града.\r\nАнна ЛОЗАНОВА", "date": "2018.02.13", "title": "Видин: Сухи са пътните настилки в областта"}
{"url": "http://www.focus-news.net/news/2018/02/13/2487908/sliven-v-rayona-na-nova-zagora-vidimostta-e-ogranichena-do-300-metra-poradi-magla.html", "text": "Пътните настилки в Сливенска област в равнинната част са сухи, в планинския район край Котел заснежени, но обработени, съобщиха от Областно пътно управление-Сливен. В района на Нова Загора има рядка мъгла, видимостта е ограничена до 300 м. Няма затворени пътища. Трафикът е интензивен, но задръствания не се образуват.\r\nЗатворени за тежки автомобили над 10 т са проходите Твърдишки и Вратник. Отворен е пътят Котел – Омуртаг. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч.  Движението по пътя Малък манастир – Голям манастир се осъществява в една лента, поради пропаднали настилка и насип. Движението се регулира чрез пътни знаци. Срокът и на двата ремонта е 31 март.\r\nТемпературата в областта е от 0 до 5 градуса.", "date": "2018.02.13", "title": "Сливен: В района на Нова Загора видимостта е ограничена до 300 метра поради мъгла"}
{"url": "http://www.focus-news.net/news/2018/02/13/2487911/vratsa-35-godishna-peshehodka-e-zaginala-a-edin-chovek-e-postradal-pri-paten-intsident-v-selo-tarnava.html", "text": "35-годишна пешеходка е загинала, а 17-годишно лице е пострадало при пътен инцидент в село Търнава. Това съобщиха от ОДМВР - Враца. Инцидентът е станал на 12 февруари 2018 г. около 15.00 часа в село Търнава. Лек автомобил „Пежо” управляван от 19-годишен младеж с инициали П. Г., катастрофирал в стълб на електроразпределителната мрежа, след което блъснал две пешеходки на тротоара. Загинала е 35-годишна жена, а в болницата в град Бяла Слатина е прегледана 58-годишна жена. Ранено е 17-годишно лице, което пътувало в автомобила. Водачът е изпробван за употреба на алкохол, който е отчел отрицателен резултат. Тестът за употреба на наркотични вещества е отчел наличието на тетрахидрокарабинол. Водачът е задържан в РУ - Бяла Слатина. Образувано е досъдебно производство.", "date": "2018.02.13", "title": "Враца: 35-годишна пешеходка е загинала, а един човек е пострадал при пътен инцидент в село Търнава"}
{"url": "http://www.focus-news.net/news/2018/02/13/2487912/pss-mnogo-dobri-sa-usloviyata-za-turizam-v-planinite.html", "text": "Много добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите са между минус 8 и 0 градуса. Снежната покривка варира до 60 см. в Стара планина и около 70 см. в останалите планини. Лавинната опасност не е висока, но трябва да се спазват зимните маркировки. От ПСС уточниха, че при излизане в планинските части има рискове от слънчево изгаряне. Лифтовите съоръжения работят нормално. Няма регистрирани сигнали с инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.13", "title": "ПСС: Много добри са условията за туризъм в планините"}
{"url": "http://www.focus-news.net/news/2018/02/13/2487913/plovdiv-nova-sistema-za-videonablyudenie-i-kontrol-snima-avtomobilite-na-vhodno-izhodnite-tochki-na-grada.html", "text": "Нова система за видеонаблюдение и контрол снима автомобилите на входно-изходните точки на град Пловдив. На официално събитие бе поставено символично начало на работата й, предаде репортер на Радио „Фокус“-Пловдив. В центъра за видеонаблюдение, разположен в сградата на Областната дирекция на МВР на ул. „Волга“ № 70 ще бъде получаван сигналът от изградената система за видеоконтрол на 11-те входно-изходни точки на града. Постоянният мониторинг ще се осъществява от служители на сектор „Оперативна дежурна част и видеонаблюдение“ към областната дирекция на МВР.\r\nСистемата позволява да бъдат идентифицирани моторни превозни средства, характеризира се с висок процент на разпознаваемост както в светлата, така и в тъмната част на денонощието. Освен на български регистрационни номера, тя реагира и на номера от други държави. Получената информация ще се ползва изцяло от полицейските служители в работата им по превенция на престъпността.\r\nПроектът е финансиран и осъществен с обществена поръчка на стойност 320 000 лева от Община Пловдив и е резултат от взаимните  усилия на местната власт и полицията за гарантиране на обществения ред и повишаване сигурността на жителите и гостите на града.\r\nЦветана ТОНЧЕВА", "date": "2018.02.13", "title": "Пловдив: Нова система за видеонаблюдение и контрол снима автомобилите на входно-изходните точки на града"}
{"url": "http://www.focus-news.net/news/2018/02/13/2487916/veernje-novosti-sarbiya-spored-mediite-v-prishtina-kosovski-albanets-dzhihadist-e-bil-ubit-v-siriya.html", "text": "Медиите в Прищина съобщават за смъртта на косовски албанец-джихадист по време на последните боеве на територията на Сирия, предава електронното издание на Večernje novosti.\r\nСпоред косовският портал \"Kallxo\" убитият е по произход от село Пестова, община Вучитрън, Северно Косово, но е живеел постоянно в Германия, откъдето е заминал за Сирия, за да се сражава за \"Ислямска държава\".\r\nVečernje novosti съобщава, че през последните години в Сирия и Ирак са били убити общо 75 косовски албанци, воюващи на страната на ИДИЛ.Тереза Герова", "date": "2018.02.13", "title": "Večernje novosti (Сърбия): Според медиите в Прищина косовски албанец - джихадист е бил убит в Сирия"}
{"url": "http://www.focus-news.net/news/2018/02/13/2487915/ministarat-na-kulturata-i-turizma-na-turtsiya-numan-kurtulmush-kam-vezhdi-rashidov-antichna-serdika-e-mnogo-krasiva.html", "text": "Антична Сердика е много красива и прави Ларгото в София впечатляващ обект на културното наследство. Поздравявам ви за усилията ви да реставрирате центъра на столицата. С тези думи се обърна министърът на културата и туризма на Турция Нуман Куртулмуш към председателя на парламентарната Комисия по културата и медиите Вежди Рашидов, съобщиха от пресцентъра на ПП ГЕРБ. Куртулмуш е в България за участие в Министерската конференция на високо равнище „Туризъм и икономическо развитие“, която се провежда днес в рамките на българското председателство на Съвета на Европейския съюз.\r\nНуман Куртулмуш, който е за първи път в България, обсъди с Вежди Рашидов културните взаимоотношения между двете държави и парламентарната подкрепа за развитието им. Отбелязано бе, че ново споразумение за опазване на културното наследство ще е от голяма полза и за България, и за Турция. Възможности за сътрудничество дава и 2019 година, когато Пловдив ще е Европейска столица на културата.", "date": "2018.02.13", "title": "Министърът на културата и туризма на Турция Нуман Куртулмуш към Вежди Рашидов: Антична Сердика е много красива"}
{"url": "http://www.focus-news.net/news/2018/02/13/2487917/plovdiv-okrazhnata-prokuratura-vnese-obvinitelen-akt-sreshtu-18-godishna-mayka-ubila-maloletnata-si-dashterya.html", "text": "Окръжната прокуратура внесе обвинителен акт срещу 18-годишна майка, убила малолетната си дъщеря. Това съобщиха от пресцентъра на Прокуратура на Република България. Окръжна прокуратура – Пловдив внесе за разглеждане в Съда обвинителен акт срещу Гергана Благоева за това, че на 16 юли 2017 г. в град Стамболийски е убила рождената си дъщеря, намираща се в безпомощно състояние, поради възрастта си от 1 година и 10 месеца, като убийството е извършено по особено мъчителен за убитото дете начин. Обвиняемата е с мярка за неотклонение „Задържане под стража”. \r\nНай-тежкото предвидено от закона наказание за извършеното от обвиняемата Благоева престъпление е доживотен затвор без замяна.", "date": "2018.02.13", "title": "Пловдив: Окръжната прокуратура внесе обвинителен акт срещу 18-годишна майка, убила малолетната си дъщеря"}
{"url": "http://www.focus-news.net/news/2018/02/13/2487918/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Християни събират дарения за джамия“. Християни  от  град  Пещера призоваха съгражданите си да помогнат за ремонта на централната джамия  в  града. Призивът  е публикуван  в  социалните мрежи  от  Златка  Цвеева, известна с ангажираността си  към  обществени  каузи. В  обръщението  си  тя  пише, че пещерци отдавна не се  делят  на  мюсюлмани  и християни,  нито  по  етнически произход. Отдавнашното  съжителство  на различни  хора  ги  е  научило  на  толерантност  и  уважение.  Споделят  празниците,  делниците,  трапезите и мъките си заедно.  В  момента  хората  от мюсюлманската  общност имат  нужда  от  подкрепа. Правят  ремонт  на  централната джамия, която е в окаяно състояние, а не разполагат  с  ресурси,  нито разчитат на външно финансиране,  опитват  се да  се  справят  сами.  Не просят пари.\r\n„Лекари искат всички да плащат такса “Преглед“, научаваме от втора страница на изданието. Зачестяват случаите  на  родители,  които  водят децата  си  при личния лекар без нужда, просто за проверка. На въпроса защо са го довели  отговорът  е,  че искат детето да бъде проверено  дали  няма  да  се разболее,  тъй  като  идват събота и неделя. За  масовата  практика при  джипитата,  която  е злоупотреба  с  техния труд  и  доверие разказва пред изданието д-р  Красимир  Кулински, председател  на  пазарджишкото  Сдружение  на общопрактикуващите  лекари. Той  и колегите му са на мнение, че въвеждането  на  такса  за  преглед за  всички  пациенти  ще направи така, че да не се злоупотребява  с  техния труд.\r\n„Битият Кристиян от Панагюрище плаче, като чуе “градина“, ни информира от трета страница изданието. Вече  7  месеца Кристиян  Налбантов от Панагюрище  не  може да се отърси от  стреса,  преживян  още на втория ден от тръгването  си  в  детска  градина „Пролет“  в  родния  си град.  Момченцето,  което по  време  на  инцидента  е едва на 2 години и 3 месеца, се разплаква жално само  при  споменаването  на думата  „градина“.  Това разказаха  родителите  на детето,  които  вчера  пропътуваха в лошото време разстоянието  от  Панагюрище до Пазарджик, за да се  включат  в  протеста  на родители  срещу  насилието над малчугани в детски и учебни заведения. И също  като  повечето  участници  бяха  довели  Кристиян, а той с любопитство наблюдаваше случващото се на митинга. Но се виждаше, че за разлика от останалите  хлапета  старателно върви след тримата си възрастни придружители  от  семейството  и  очевидно  се  страхува  да  се отдели от тях.", "date": "2018.02.13", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/13/2487919/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Във вторник в австрийската столица Виена ще се състои среща между първите дипломати на Атина и Скопие – Никос Кодзиас и Никола Димитров, и специалния посредник на ООН в спора за името – Матю Нимиц, припомня македонското електронно издание МКД. Темата на разговорите ще бъде проектоспоразумение за окончателно решение на спора за името на Македония.\r\nВъв вечерните часове на понеделник във Виена разговаряха външните министри на двете балкански страни. Срещата – първата на министерско ниво, бе оценена като началото на етапа на сериозните преговори между Македония и Гърция с посредничеството на ООН. Очаква се те да продължат и през месец март. \r\nВсе още няма разпространена информация за проведените преговори между двамата дипломати. По-рано бе съобщено, че както в понеделник, така и във вторник на масата за преговори ще бъде представен и обсъден проектодоговор, предложен от Атина. \r\nМакедонският министър-председател Зоран Заев вече заяви, че Скопие ще се съгласи на корекция на името, която да включва географско определение, а гръцкият премиер Алексис Ципрас повтори позицията, че рамката, което гарантира затварянето на проблема, е съставно име и за външна и вътрешна употреба, за което трябва промяна на Конституцията на Македония.\r\n*** Кметът на втория по големина град в Гърция Янис Бутарис отново направи спорно предложение за промяна на името на международното летище в Солун - „Македония“, отбелязва електронното издание Protothema.\r\nСамо ден след като изрази мнението си по време на среща в Солун, че промяната в името на летището и централната автобусна гара в града би могла да бъде опция, която си заслужава да бъде проучена в рамките на преговорите с Македония, Бутарис повтори спорното си предложение за интервю с телевизия „Скай“ във вторник сутринта.\r\nСъгласно думите на Бутарис, туристите, пристигащи в Солун по въздух се объркват, след като пилотът им съобщи, че кацат на летище „Македония“. \r\n„Не казах, че трябва да сменим името, казах, че трябва да видим какво можем да направим, а едно от тях е да променим името. Нека мислят за това и нека го променят\", заяви Бутарис, като добави, че „това известно име Македония разделя света“.\r\nВ същото време, с оглед  на текущите преговори, солунският кмет  заяви, че „Скопие е в отчаяно положение, защото знае, че трябва да се откаже от името\", но добави, че и Гърция е губеща, тъй като вече 160 държави от цял свят признават северния й съсед с конституцинното му име – Република Македония. Същевременно Бутарис подчерта, че истинската опасност за Атина произтича от друг неин съсед – Анкара, и предупреди, че с политиката си гръцките управляващи тласкат македонците към Турция.\r\n*** Задава се нова криза в отношенията на Турция с Белгия, която и без това е една от „най-проблемните” страни в ЕС от гледна точка на Анкара, пише вестник „Хюриет”. Става въпрос за пребиваването в Белгия на бившия съпредседател на Партията на демократичното единство (ПДЕ) на сирийските кюрди Салих Мюслим. Той е издирван от турското МВР с червения бюлетин по обвинения за тероризъм. Счита се, че Салих Мюслим осъществява контакти с водещи фигури в европейските структури на Кюрдската работническа партия (ПКК), а за утре е предвидена пресконференция в Журналистическия клуб в Брюксел на тема турската военна операция в Африн. Проявата се провежда под егидата на Кюрдския институт в Белгия. Напоследък Салих Мюслим развива дейност в Движението за демократично общество (TEV-DEM), което е под шапката именно на ПДЕ, посочва още „Хюриет”.\r\n*** Сръбската армия продължава да гарантира спокойствието на 40-километровата временната зона за сигурност по границите на Северно Косово, пише електронното издание Večernje novosti в обширен репортаж, посветен на службата на 24-ти ракетен дивизион \"Огън\" от 2-ра механизирана бригада на сухопътните войски в Кралево.\r\nИзданието отбелязва, че в участъка на базите \"Рудница\", \"Табалие\" и \"Боранце\" не се регистрират погранични инциденти, тъй като в населените места от страната на Косово живеят предимно сърби. \r\nОбщата дължина на границата, охранявана от 2-ра механизирана бригада е около 200 км.\r\nСпоред Večernje novosti \"армията е основният гарант на сигурността на гражданите без разлика от националност и вероизповедание\".\r\n***", "date": "2018.02.13", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/02/13/2487910/protothema-kmetat-na-solun-otnovo-napravi-predlozhenie-za-promyana-na-imeto-na-mezhdunarodnoto-letishte-v-grada.html", "text": "Кметът на втория по големина град в Гърция Янис Бутарис отново направи спорно предложение за промяна на името на международното летище в Солун - „Македония“, отбелязва електронното издание Protothema.\r\nСамо ден след като изрази мнението си по време на среща в Солун, че промяната в името на летището и централната автобусна гара в града би могла да бъде опция, която си заслужава да бъде проучена в рамките на преговорите с Македония, Бутарис повтори спорното си предложение за интервю с телевизия „Скай“ във вторник сутринта.\r\nСъгласно думите на Бутарис, туристите, пристигащи в Солун по въздух се объркват, след като пилотът им съобщи, че кацат на летище „Македония“. \r\n„Не казах, че трябва да сменим името, казах, че трябва да видим какво можем да направим, а едно от тях е да променим името. Нека мислят за това и нека го променят\", заяви Бутарис, като добави, че „това известно име Македония разделя света“.\r\nВ същото време, с оглед  на текущите преговори, солунският кмет  заяви, че „Скопие е в отчаяно положение, защото знае, че трябва да се откаже от името\", но добави, че и Гърция е губеща, тъй като вече 160 държави от цял свят признават северния й съсед с конституцинното му име – Република Македония. Същевременно Бутарис подчерта, че истинската опасност за Атина произтича от друг неин съсед – Анкара, и предупреди, че с политиката си гръцките управляващи тласкат македонците към Турция.Тереза Герова", "date": "2018.02.13", "title": "Protothema: Кметът на Солун отново направи предложение за промяна на името на международното летище в града"}
{"url": "http://www.focus-news.net/news/2018/02/13/2487923/bankite-sreshtu-kriptovalutite.html", "text": "Тенденцията Bitcoin и подгласниците му на криптопазарите да търпят обезценяване се запазва. В понеделник, 5 февруари, водещата дигитална валута се понижи до 7400 долара. Еthereum намали стойността си с близо 10% към 740 долара. Ripple е вече на ниво от 74 американски цента, съобщава адвокат Никол Атанасова, от адвокатско дружество „Гунева, Ангелова и Атанасова“.\r\nКато главна причинa за продължаващата тенденция се сочат решенията на няколко банки да забранят на клиентите си да купуват криптовалути чрез кредитни карти.\r\nБританската Lloyds Banking Group излезе с официално становище: „Взехме решение повече да не приемаме транзакции с кредитни карти, включващи закупуване на криптовалути. По този начин ще защитим нашите клиенти с кредитни карти относно рисковете, свързани с нестабилността на цените на дигиталните валути”. Британската финансова институция уточни, че се опасява от евентуални големи по размер загуби, които нейните клиенти няма да могат въобще да покрият.\r\nJPMorgan Chase & Co., Bank of America Corp. и Citigroup Inc също обявиха готовност да въведат ограничения пред възможността за покупки на дигитални валути с кредитни карти.\r\nПроцесът все още не е достатъчно осмислен и анализиран. Поради липсата на международни и национални регулации на криптопазара, банките традиционно настъпват, маскирани под формата на „загриженост” за клиентите си. От правна точка, това е прецедент, обаче. Утре банките могат да решат, че и пазара на недвижими имоти е силно рисков и клиентите им „може да загубят пари, които да не успеят да възстановят после”.\r\nПарадоксално, но в тази ситуация по-стабилни се оказват криптовалутите от централизиран тип. В сравнение с Bitcoin, Еthereum и Ripple, създадената от българката Ружа Игнатова One coin се държи доста по-стабилно, именно заради основният упрек към нея: че е централизирана и функционира само в рамките на вътрешния пазар, създаден от системата One Life.", "date": "2018.02.13", "title": "Банките срещу криптовалутите"}
{"url": "http://www.focus-news.net/news/2018/02/13/2487926/negovo-visokopreosveshtenstvo-varnenskiyat-i-velikopreslavski-mitropolit-yoan-navarshva-49-godini.html", "text": "Негово високопреосвещенство Варненският и Великопреславски митрополит Йоан навършва 49 години, предаде репортер на Агенция \"Фокус\". Негово високопеосвещенство Варненският и Великопреславски митрополит Йоан е роден на 13 февруари 1969 г. в град Ямбол. Завършва средно образование в родния си град - музикална паралелка на ПГ „Васил Левски\" с флейта. В периода 1987-1989 г. отбива военната си служба. От 1991 до 1993 г. учи в Софийската духовна семинария „Св. Йоан Рилски\". През 1998 г. завършва Богословския факултет на Софийския университет „Св. Климент Охридски\". \r\nНа 1 юли 1998 г. постъпва като послушник в Кокалянския манастир „Св. архангел Михаил\", Софийска епархия. Духовен старец му е  игумена на манастира блаженопочиналия и приснопаметен архимандрит Назарий. Там е постриган за монах на 6 ноември 1998 г. от Макариополския епископ Гавриил (тогава викарий на Софийския митрополит, а сега Ловчански митрополит), под мантия го води духовният му старец.\r\nНа 24 април 1999 г. е ръкоположен в йеродяконски чин от Макариополския епископ Гавриил в манастира „Св. Петка\" в с. Клисура, община Банкя, София. На 26 април 1999 г. е ръкоположен в йеромонашески чин в столичния катедрален храм „Св. Неделя\" отново от Макариополския епископ Гавриил.\r\nОт октомври 1999  г. е на специализация в Московската духовна академия „Св. Сергий Радонежки\", където защитава докторска дисертация. През 2001 г. се завръща в България и продължава да изпълнява послушанието си в Кокалянския манастир.\r\nНа 1 април 2002 г. е назначен за протосингел на Софийска епархия. На 28 април 2002 г. блаженопочиналият и приснопаметен Светейши Български патриарх и Софийски митрополит Максим го въздига в архимандритско достойнство в столичния храм „Св. Седмочисленици\".\r\nПо времето на църковния разкол винаги е отстоявал позициите на каноничния Св. Синод на Българската православна църква. Големи са заслугите му като протосингел на Софийска епархия за преодоляването на това печално събитие в църковната ни история. \r\nНа 18 март 2007 г. в патриаршеската катедрала „Св. Александър Невски\" е хиротонисан с титлата \"Знеполски епископ\". От 2007 до 2013 г. е викарен епископ на Софийския митрополит.\r\nЗа Варненски и Великопреславски митрополит е избран от членовете на Св. Синод в пълен състав на 22 декември 2013 г. На 23 декември в катедралния храм-паметник \"Успение Богородично\" - Варна той е тържествено въдворен на митрополитския престол на Варненска и Великопреславска епархия. \r\nНикола ПЕТКОВ", "date": "2018.02.13", "title": "Негово високопреосвещенство Варненският и Великопреславски митрополит Йоан навършва 49 години"}
{"url": "http://www.focus-news.net/news/2018/02/13/2487921/aktsenti-v-predavaneto-dobre-doshli-v-svishtov.html", "text": "Културният календар на българския народ изобилства с множество празници още от незапомнени времена. Един от най-интересните християнски  народни обичаи е Трифон Зарезан, който в много населени места от страната се отбелязва по стар стил на 14-ти февруари. Свищов, като град с дългогодишни лозарски и винарски традиции, също не прави изключение. В днешното издание на предаването „Добре дошли в Свищов“ на Радио „Фокус“ – Велико Търново ще Ви представим програмата, която се подготвя в градът за 14-ти февруари. В духа на празника ще потърсим информация и за това дали винопроизводството в Свищов е живо и днес и какво го отличава от това в другите краища на страната. На тези въпроси ще ни отговори изпълнителният директор на най-голямата винарна в региона Владислав Георгиев. \r\nИ още - преди броени дни даровити деца от Свищов създадоха туристически гид, който разказва за забележителностите в града и региона, и за богатия културен календар на Общината. За иновацията, която неимоверно ще спомогне за развитието на туризма, ще ни разкажат преподавателката от Професионалната държавна търговска гимназия „Димитър Хадживасилев“ Добринка Микова и възпитаничката на училището Александра Петкова. Водещ днес  е Луиза Транчева. Номерът за връзка със студиото е 0885 303 375.", "date": "2018.02.13", "title": "Акценти в предаването „Добре дошли в Свищов“"}
{"url": "http://www.focus-news.net/news/2018/02/13/2487914/kardzhali-21-godishna-zhena-obyavena-za-obshtodarzhavno-izdirvane-e-zadarzhana-na-gkpp-makaza.html", "text": "21-годишна жена, обявена за общодържавно издирване, е била установена от полицаи от Районоо управление на МВР-Кирково на ГКПП „Маказа“ вчера. Това съобщиха от ОДМВР-Кърджали. Жената влизала в България от Република Гърция и при извършена справка станало ясно, че е обявена за издирване с мярка „задържане под стража“ по наказателно дело от общ характер на Районния съд в Ямбол. Задържаната е преведена в областното звено „Охрана“ за предаване на инициатора на издирването.", "date": "2018.02.13", "title": "Кърджали: 21-годишна жена, обявена за общодържавно издирване, е задържана на ГКПП „Маказа“"}
{"url": "http://www.focus-news.net/news/2018/02/13/2487924/hyuriet-mnogoznachitelno-poseshtenie-na-reks-tilerson-v-yordaniya-predi-vizitata-mu-v-turtsiya.html", "text": "В навечерието на посещението си в Турция държавният секретар на САЩ Рекс Тилерсон отиде на изненадваща визита в Йордания, което се оценява като твърде показателно, пише вестник „Хюриет”. Коментарите са, че евентуално именно в Йордания ще се търси алтернатива на ВВС базата в Инджирлик.  Понеже Йордания изгражда голяма военна база в отдалечения и сух пустинен район  Муафак Салти, намиращ се в централните части на страната. За нейното разширение са взети допълнително още 300 милиона ЩД от Пентагона. А самата годишна военна помощ на САЩ за Йордания вече е увеличена от 1 млрд. и 250 млн. ЩД на 1,5 млрд. ЩД. Освен това много близко до границата със Сирия се изгражда специален команден център за безпилотни самолети (H-4). Това има жизнено важно значение за военновъздушните операции на САЩ в района, но все още не е ясно как ще се отрази на отношенията с Турция. \r\nА иначе последните изявления на Рекс Тилерсон преди да дойде в Турция са, че отчита притесненията на Анкара по отношение на сигурността, но същевременно е обезпокоен от ситуацията в Северна Сирия, пише още „Хюриет”. Георги Димов", "date": "2018.02.13", "title": "\"Хюриет\": Многозначително посещение на Рекс Тилерсон в Йордания, преди визитата му в Турция"}
{"url": "http://www.focus-news.net/news/2018/02/13/2487927/varna-vazstanoveno-e-dvizhenieto-po-bul-vladislav-varnenchik-trafikat-postepenno-se-normalizira.html", "text": "Възстановено е движението по бул. „Владислав Варненчик“ в участъка от ул. „Акад. Андрей Сахаров“ до ул. „Отец Паисий“, във Варна. Това съобщиха за Радио „Фокус“ – Варна от „Пътна полиция“. Във връзка с изграждането на бул. „Левски“ – в участъка от ул. „Подвис“ до ул. „Девня“, през нощта на 12-ти срещу 13-ти февруари бе затворено за движение платното на бул. „Владислав Варненчик“ в посока център при кръстовището с ул. „Акад. Андрей Сахаров“. Временната организация на движение продължи до малко след 9.00 часа тази сутрин, което създаде сериозни затруднения в трафика и много автомобили и автобуси попаднаха в тапа. Движението постепенно се нормализира след отваряне на участъка, но остава затруднено по част от бул. „Владислав Варненчик“ и „Сливница“ заради изграждането на бул. „Левски“.\r\nВъв връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  Променено е и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39. Временна организация на движение е въведена и заради ремонта на бул.“Първи май“ в кв. „Аспарухово“, като в участъка от ул.“Св. Св. Кирил и Методий“ до ул.“Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nМарияна ВАЛЕНТИНОВА", "date": "2018.02.13", "title": "Варна: Възстановено е движението по бул. „Владислав Варненчик“, трафикът постепенно се нормализира"}
{"url": "http://www.focus-news.net/news/2018/02/13/2487907/apelativniyat-spetsializiran-nakazatelen-sad-shte-gleda-delo-po-zhalba-na-kmeta-na-obshtina-septemvri-marin-rachev-sreshtu-otstranyavaneto-mu-ot-dlazhnost.html", "text": "Апелативният специализиран наказателен съд в София ще гледа дело по жалба на кмета на Община Септември Марин Рачев срещу отстраняването му от длъжност. Това съобщиха за Радио „Фокус“ – Пазарджик от пресцентъра на съда и уточниха, че то е насрочено за 10.00 часа, но преди него ще се гледа друго дело и най-вероятно заседанието ще започне по-късно.„Фокус“ припомня, че по време на свое заседание на 5 февруари Специализираният наказателен съд в София отстрани от длъжност кмета на Септември Марин Рачев и Станой Милов, специалист по инвеститорски контрол в Общината. Съдът прие аргументите на Специализираната прокуратура, че двамата могат да повлияят на свидетели, работещи в Общината, да укрият или манипулират документи и други доказателства по разследването срещу тях. Специализираната прокуратура е наложила на кмета Рачев забрана да напуска страната до приключване на досъдебното производство срещу него.\r\nВаня НИКОЛОВА", "date": "2018.02.13", "title": "Апелативният специализиран наказателен съд ще гледа дело по жалба на кмета на Община Септември Марин Рачев срещу отстраняването му от длъжност"}
{"url": "http://www.focus-news.net/news/2018/02/13/2487928/dobrich-10-akta-sa-sastaveni-pri-obhod-na-gorite-v-oblastta.html", "text": "10 акта са съставени при обход на горите в Добричка област. Това съобщи Мина Сарова, специалист „Връзки с обществеността“ в Североизточно държавно предприятие (СИДП) - Шумен, предаде кореспондент на Радио „Фокус” – Варна. Шест от актовете, както и седем констативни протокола са съставени от горските стражари при системните проверки в Държавно горско стопанство (ДГС) „Генерал Тошево”. Служителите на стопанството са установили незаконната сеч на общо 3 куб. м дърва за огрев. Конфискувана е каруцата, с която нарушителите се опитали да транспортират дървесината. За нерегламентирано добитите 0.5 куб. м дървен материал служителите на Държавно ловно стопанство (ДЛС) „Тервел” са съставили два акта. Толкова отчитат и колегите им от ДЛС „Балчик”, където бързата намеса на горските стражари е предотвратила незаконна сеч в стопанството. Нарушителите успели да добият не повече от 0.25 куб. м дърва за огрев, които са конфискувани. В рамките на изминалата седмица горските стражари към Североизточно държавно предприятие, част от което са трите стопанства в Добричко, са извършили общо 668 проверки. 153 от тях са в обекти за добив на дървесина, 204 – на превозни средства, 267 – на ловци, а 44 – на други физически лица. На територията на четирите области Варна, Добрич, Търговище и Шумен в периода от 5 до 12 февруари служителите на СИДП са съставили 47 акта и 10 констативни протокола.\r\nЖулиета НИКОЛОВА", "date": "2018.02.13", "title": "Добрич: 10 акта са съставени при обход на горите в областта"}
{"url": "http://www.focus-news.net/news/2018/02/13/2487932/federika-mogerini-azerbaydzhan-e-vazhen-partnyor-za-es-bryuksel-podkrepya-napalno-nezavisimostta-suvereniteta-i-teritorialna-mu-tsyalost.html", "text": "Азербайджан е важен партньор за Европейския съюз и Брюксел подкрепя напълно неговата независимост, суверенитет и териториална цялост. Това заяви Върховният представител на Европейския съюз по въпросите на външните работи и политиката на сигурност Федерика Могерини в изявление, направено  в рамките на 15-тия Съвет за сътрудничество между ЕС и Азербайджан в рамките на Източното партньорство и европейската политика за съседство, проведен на 9 февруари 2018 г., се казва в съобщение, публикувано на официалната страница на Европейска служба за външна дейност. \r\nВ публикувания текст се подчертава, че в рамките на срещата е направен преглед на отношенията между Брюксел и Баку, като Могерини е изразила надежди за задълбочаване на връзките с цел създаването на партньорство, което да отговаря на предизвикателствата и възможностите пред ЕС и Азербайджан. Също така е обсъдена необходимостта от по-редовни и структурирани обмени в областта на външната политика и политиката за сигурност.\r\n„Европейският съюз е най-големият икономически партньор на Азербайджан, представляващ почти половината от търговията на страната - точно 48.6%. А Европейският съюз е и най-големият чуждестранен инвеститор в Азербайджан. Така че страната диверсифицира своята икономика и в същото време се надяваме да видим, че Азербайджан ускорява процеса на присъединяване към Световната търговска организация (СТО)“, е подчертала Могерини в рамките на срещата. Като пример за стратегическите отношения между Брюксел и Баку италианският политик привежда проекта за Южния газов коридор, а също и железопътната линия Баку-Тбилиси-Карс, свързваща Европейския съюз, Турция, Грузия, Азербайджан и Централна Азия. „Споразумението за въздухоплаването, за което водим преговори, трябва също да помогне за свързването на Азербайджан и страните от Европейския съюз“, е допълнила Могерини.\r\n„Разгледахме демокрацията, върховенството на закона и зачитането на правата на човека. Това е част от солидна основа за взаимноизгодни отношения. Европейският съюз винаги подчертава, че пълното изпълнение на международните задължения и ангажименти на Азербайджан е от жизненоважно значение за нас. Това означава да се приемат препоръки за привеждане на правилата относно изборите, свободата на събранията, сдруженията и медиите в съответствие с международните стандарти, особено в предизборния контекст, в който Азербайджан е влязъл. Европейският съюз винаги подчертава значението на зачитането на правата на човека и основните свободи. Считаме, че жизненото гражданско общество е от решаващо значение за съществуването и напредъка на демокрацията и ще продължим да подкрепяме в това отношение“, се казва още в бележките на Могерини.\r\nПо отношение на конфликта в Нагорни Карабах, в текста се посочва, че Брюксел би искал страните да дадат съгласието си за преговори за уреждането му, тъй като ЕС е на мнение, че той няма военно решение.Тереза Герова", "date": "2018.02.13", "title": "Федерика Могерини: Азербайджан е важен партньор за ЕС, Брюксел подкрепя напълно независимостта, суверенитета и териториална му цялост"}
{"url": "http://www.focus-news.net/news/2018/02/13/2487930/shumen-v-obshtina-nikola-kozlevo-zapochna-kampaniya-po-preventsiya-na-telefonnite-izmami.html", "text": "В община Никола Козлево започна кампания по превенция на телефонните измами. Това съобщиха от ОДМВР - Шумен. Полицейски служители от участъка започнаха обход в домовете на рисковите групи хора - възрастни и самотно живеещи. Всеки един от тях ще получи флаер с описаните най-чести сценарии, ползвани от измамниците. С възрастните хора ще се провеждат беседи. Униформените ще им напомнят да бъдат особено бдителни и внимателни при разговори с непознати, които им предлагат изгодни сделки, които търсят да купуват, или продават животни. Отново ще им обяснят да не допускат в домовете си непознати хора, които търсят или предлагат някакви услуги. Освен флаери Община Никола Козлево е отпечатала и плакати за превенция на телефонните измами. Те ще бъдат разлепени в населените места на общината.", "date": "2018.02.13", "title": "Шумен: В община Никола Козлево започна кампания по превенция на телефонните измами"}
{"url": "http://www.focus-news.net/news/2018/02/13/2487934/shumen-kampaniya-s-aktsent-varhu-preventsiyata-obrazovanieto-i-informiranostta-za-hivspin-otkriva-regionalna-zdravna-inspektsiya.html", "text": "Кампания с акцент върху превенцията, образованието и информираността за ХИВ/СПИН открива Регионална здравна инспекция (РЗИ)-Шумен от 13.30 часа в актовата зала на СУ „Йоан Екзарх Български“. Това съобщиха от РЗИ. Ще бъдат наградени и призьорите в конкурса за изготвяне на мото за целогодишната информационна кампания през 2018 г. На 14 февруари от 12,00 часа, пред пред Драматично-куклен театър „Васил Друмев“ и пл. „България“ № 1 – пространството зад Руски паметник, ще бъде организиран хепънинг, съвместно с Общински здравен център и БМЧК – Шумен. Проявите са част от инициативите, с които РЗИ-Шумен отбелязва 14 февруари.", "date": "2018.02.13", "title": "Шумен: Кампания с акцент върху превенцията, образованието и информираността за ХИВ/СПИН открива Регионална здравна инспекция"}
{"url": "http://www.focus-news.net/news/2018/02/13/2487933/pazardzhik-kmetat-na-peshtera-nikolay-zaychev-shte-vzeme-uchastie-v-sreshta-na-visoko-nivo-na-ministrite-na-turizma-v-es.html", "text": "Кметът на община Пещера Николай Зайчев ще участва в среща на високо ниво на министрите на туризма на държавите-членки на ЕС „Туризъм и икономически растеж“, съобщи за Радио „Фокус“ – Пазарджик Стоян Йовчев, експерт в Общината. Форумът е част от календара на проявите на Българското председателство на Съвета на ЕС. „Николай Зайчев ще е част от делегацията, която ще представя област Пазарджик по покана на областния управител Стефан Мирев. Срещата ще се проведе днес в София“, уточни Йовчев. Събитието е включено в календара на проявите на Българското председателство на Съвета на ЕС, като в него ще вземат участие още ресорните министри от държавите от Западните Балкани – Албания, Сърбия, Македония, Косово, Черна гора, Босна и Херцеговина, Хърватска и Турция.\r\nАлбена ЖИЛЕКОВА", "date": "2018.02.13", "title": "Пазарджик: Кметът на Пещера Николай Зайчев ще вземе участие в среща на високо ниво на министрите на туризма в ЕС"}
{"url": "http://www.focus-news.net/news/2018/02/13/2487929/kyustendil-bez-problemi-i-izchakvane-se-osashtestvyava-preminavaneto-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пропусквателен пункт. Трафикът към този час на деня е слабо натоварен. Няма образували се колони от чакащи автомобили. Движението от и за граничния пункт се осъществява при зимни условия. Пътните настилки са мокри и хлъзгави.\r\nВенцеслав ИЛЧЕВ", "date": "2018.02.13", "title": "Кюстендил: Без проблеми и изчакване се осъществява преминаването през ГКПП „Гюешево”"}
{"url": "http://www.focus-news.net/news/2018/02/13/2487936/hyuriet-germaniya-i-turtsiya-podpisaha-spogodba-za-modernizatsiya-na-tankovete-leopard-2.html", "text": "Според информация на интернет сайта „Bayerischer Rundfunk”, германската фирма от ВПК „Rheinmetall” и турската фирма „BMC” са подписали спогодба за модернизация на намиращите се на въоръжение във въоръжените сили на Турция танкове „Леопард 2”, пише вестник „Хюриет”. Съгласно твърденията на германската преса, това е станало на 9 февруари в Дюселдорф, където са пристигнали компетентни лица от турската фирма – точно 4 дни след разговора на германския външен министър Зигмар Габриел с министъра на външните работа на Турция Мевлют Чавушоглу. Двете фирми са се разбрали за усилване на отбранителните системи на танковете „Леопард 2”, като ще осъществяват съвместна дейност.\r\nПреди това правителството на Германия замрази подписването на спогодбата до формирането на нов кабинет в страната. Сега вече е подигнато споразумение между ХДС на канцлера Ангела Меркел и ГСДП за ново правителство, посочва още „Хюриет”.. Георги Димов", "date": "2018.02.13", "title": "\"Хюриет\": Германия и Турция подписаха спогодба за модернизация на танковете „Леопард 2”"}
{"url": "http://www.focus-news.net/news/2018/02/13/2487937/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“, днес ще чуете повече за едно от най-интересните събития от културния календар на Община Пещера за този година – отбелязването на „Златна сватба“. Повече за ритуала ще научим от Мария Златкова от читалище „Развитие“ в Пещера. В село Радилово ще бъде възродено една позабравена традиция, свързана с отбелязването на Сирни Заговезни – т. нар. „Карнавали“. Каква е спецификата на този празник и кои са тазгодишните участници ще разберем от Марена Вачкова, секретар на читалище „Зора“ в селото. От директора на Историческия музей в Пещера Георги Шопов ще научим повече за личността и делото на великия пещерец Георги Теохаров, известен български политик, министър на правосъдието и министър на народното просвещение на България по време на Режима на пълномощията. Телефоните за връзка със студиото са 0885 606692 и 034 420020.", "date": "2018.02.13", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/02/13/2487938/rzi-smolyan-namalyavat-sluchaite-na-grip-v-oblastta.html", "text": "Намаляват случаите на грип в област Смолян през последната седмица, съобщиха от пресцентъра на Регионална здравна инспекция (РЗИ) – Смолян. В периода от 5 до 11 февруари са регистрирани 35 случая на остри респираторни заболявания, при 51 за предходната седмица. Най-много са заболелите при децата от 5 до 14 години, където са регистрирани 15 случая, следват болните от грип на възраст от 30 до 64 години, които са 10 случая. При най-малките от 0 до 4 години са регистрирани 8 случая за седмица, а при хората над 65 години заболелите са двама. Заболяемостта  е 124,17 на 10 000 и е под епидемичните стойности.\r\nПрез отчетния период са регистрирани и заразни заболявания. При чревните инфекции са констатирани 3 случая на ентероколит и 5 случа на вирусен хепатит тип А. От въздушно-капковите инфекции са регистрирани 4 случая на варицела.", "date": "2018.02.13", "title": "РЗИ – Смолян: Намаляват случаите на грип в областта"}
{"url": "http://www.focus-news.net/news/2018/02/13/2487939/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "С километрова жива верига жителите на Дрезден, столица на федералната провинция Саксония, ще отбележат годишнината от бомбардировките на града от Съюзниците във Втората световна война, които почти напълно го унищожават, отбелязва националният ежедневник Die Frankfurter Allgemeine Zeitung.Веригата в центъра на саксонската столица трябва да свържe хората от двете страни на река Елба като знак за помирение и разбиране. \r\nНа 13 февруари 1945 г. Дрезден е почти изравнен със земята в резултат на въздушни удари, нанесени от британски и американски бомбардировачи. Жертви на масирания рейд стават около 25 хил. души.\r\n*** Кметът на втория по големина град в Гърция Янис Бутарис отново направи спорно предложение за промяна на името на международното летище в Солун - „Македония“, отбелязва електронното издание Protothema.\r\nСамо ден след като изрази мнението си по време на среща в Солун, че промяната в името на летището и централната автобусна гара в града би могла да бъде опция, която си заслужава да бъде проучена в рамките на преговорите с Македония, Бутарис повтори спорното си предложение за интервю с телевизия „Скай“ във вторник сутринта.\r\nСъгласно думите на Бутарис, туристите, пристигащи в Солун по въздух се объркват, след като пилотът им съобщи, че кацат на летище „Македония“. \r\n„Не казах, че трябва да сменим името, казах, че трябва да видим какво можем да направим, а едно от тях е да променим името. Нека мислят за това и нека го променят\", заяви Бутарис, като добави, че „това известно име Македония разделя света“.\r\nВ същото време, с оглед  на текущите преговори, солунският кмет  заяви, че „Скопие е в отчаяно положение, защото знае, че трябва да се откаже от името\", но добави, че и Гърция е губеща, тъй като вече 160 държави от цял свят признават северния й съсед с конституцинното му име – Република Македония. Същевременно Бутарис подчерта, че истинската опасност за Атина произтича от друг неин съсед – Анкара, и предупреди, че с политиката си гръцките управляващи тласкат македонците към Турция.\r\n***Основателите на Европейския съюз не създадоха общия пазар, за да премахнат бариерите пред търговията, а за да преследват политическия проект, ще заяви Борис Джонсън седмица в реч, излагаща твърденията му за либерална визия за Брекзит, пише вестник The Guardian\r\nВъншният министър на Обединеното кралство ще призове привържениците за оставане и за напускане на ЕС да се обединят, за да може Великобритания да извлече търговски ползи, ако е готова да се откаже от регулациите.\r\nВ първата от серията речи на ключови министри от кабинета иска да се обърне, към привържениците за оставане, но се очаква да бъде критикуван от тези, които виждат ЕС за основен либерализиращ фактор.\r\nСпоред източници тази реч ще повтори думите му от скорошно интервю пред вестника, в което той заявява „Това, което искам да видя е тази страна да извлече предимство от решението на хората, да получи най-добрия икономически резултат от това решение и да направим най-доброто, което можем“.\r\nДжонсън вярва, че всяко решение за статут подобен на този на Норвегия, би вързало ръцете на Великобритания отново, защото ще се подпишат същите регулации, които ще ограничат възможностите за нови търговски сделки с други партньори.\r\nЗад кулисите Борис Джонсън среща съпротивата на финансовият министър Филип Хамънд и вътрешния министър Амбър Ръд, които са за по-близки икономически връзки с ЕС.\r\n***", "date": "2018.02.13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/13/2487942/stara-zagora-zadarzhan-e-23-godishen-mazh-uchastnik-v-telefonna-izmama-za-12-000-leva.html", "text": "Задържан е 23-годишен мъж, участник в телефонна измама за 12 000 лева. Това съобщиха от пресцентъра на МВР. Действията по разследването започнали на 31 януари, когато помощ в полицията потърсила от 76-годишна жена от Чирпан. Тя обяснила, че на домашния ѝ телефон се е обадил непознат, представил се за комисар в полицията. Той обяснил, че се провежда операция по залавяне на телефонни измамници и я убедил да съдейства за разкриването им. За целта жената предоставила 12 000 лева и златни накити, които по нареждане на мнимия полицай оставила пред входната врата на дома си. \r\nВ резултат на предприетите в рамките на образуваното досъдебно производство оперативно-издирвателни действия, служителите на РУ – Чирпан и колегите им от ОДМВР - Стара Загора установили и задържали 23-годишен мъж от село Дъбово. Изяснено е, че мъжът е изпълнявал ролята на „муле“ в престъпната схема. Той е привлечен като обвиняем за извършено престъпление по чл.209 от НК, а разследването по случая продължава под наблюдението на Прокуратурата.", "date": "2018.02.13", "title": "Стара Загора: Задържан е 23-годишен мъж, участник в телефонна измама за 12 000 лева"}
{"url": "http://www.focus-news.net/news/2018/02/13/2487940/sofiya-zhena-e-otkarana-v-bolnitsa-sled-kato-avtomobilat-y-e-padnal-ot-mosta-na-bul-aleksandar-malinov.html", "text": "Жена е откарана в болница, след като автомобилът й е паднал от моста на бул. „Александър Малинов“ Това съобщиха за Агенция \"Фокус\" от СДВР. Около 10.00 часа, на мост на бул. „Александър Малинов“ до Бизнес парка в столичния квартал \"Младост\" лек автомобил, управляван от жена, губи контрол и пада от моста. Жената е откарана за оказване на медицинска помощ в болнично заведение, изясняват се обстоятелствата около случилото се. Към този момент няма информация за състоянието й.", "date": "2018.02.13", "title": "София: Жена е откарана в болница, след като автомобилът й е паднал от моста на бул. „Александър Малинов“"}
{"url": "http://www.focus-news.net/news/2018/02/13/2487922/vratsa-mladezhi-gerb-organizirat-romantichna-obikolka-na-grada-s-atraktsionno-vlakche-na-vinoto-i-lyubovta-po-sluchay-sv-valentin.html", "text": "Младежи ГЕРБ - Враца организират романтична обиколка на града с атракционно влакче на „Виното и любовта”. Това съобщиха от пресцентъра на ПП ГЕРБ. Влакчето ще потегли на 14 февруари в 12.00 часа от пл. „Христо Ботев”. Желаещите могат да се качат на влакчето и на някоя от междинните спирки: болницата, пл. „Суми”, парк „Дъбника”, пощата в жк. „Дъбника”, пл. „Руски” и „Червения площад”. Подготвени са и изненади.", "date": "2018.02.13", "title": "Враца: Младежи ГЕРБ организират романтична обиколка на града с атракционно влакче на „Виното и любовта” по случай „Св. Валентин“"}
{"url": "http://www.focus-news.net/news/2018/02/13/2487943/sliven-10-000-kasa-tsigari-bez-banderol-sa-izzeti-pri-proverka-na-lek-avtomobil-na-avtomagistrala-trakiya.html", "text": "10 000 къса цигари без бандерол са иззети при проверка на лек автомобил на автомагистрала „Тракия“. Това съобщиха от ОДМВР - Сливен.  Акцията е осъществена от полицейските служители на областните дирекции на МВР в Сливен и Ямбол. В хода на специализирана операция по установяване и задържане на лица, извършващи нерегламентирана търговска дейност с акцизни стоки, осъществена от служители на икономическа и пътна полиция към ОДМВР - Сливен, е предприета проверка на лек автомобил „Рено“ със софийска регистрация, движещ се по автомагистрала „Тракия“. Автомобилът е спрян на територията на ОДМВР - Ямбол. При последвали съвместни действия са иззети 10 000 къса цигари без акцизен бандерол. Работата по случая продължава.", "date": "2018.02.13", "title": "Сливен: 10 000 къса цигари без бандерол са иззети при проверка на лек автомобил на автомагистрала „Тракия“"}
{"url": "http://www.focus-news.net/news/2018/02/13/2487945/burgas-direktsiya-regionalna-sluzhba-po-zaetostta-kani-rabotodateli-da-se-vklyuchat-v-anketno-prouchvane-na-potrebnostite-ot-rabotna-sila.html", "text": "Дирекция „Регионална служба по заетостта“-Бургас кани работодатели да се включат в анкетно проучване на потребностите от работна сила, което се извършва през февруари 2018 г. в цялата страна. Целта е да се получи конкретна информация за обхвата, професиите, компетенциите, знанията и уменията на търсените кадри. Това съобщиха от Община Бургас.\r\nНастоящото проучване е първото от регулярните такива, които ще се провеждат два пъти годишно по силата на Закона за насърчаване на заетостта (чл. 10, ал. 2) и се осъществява от работни групи на областно ниво, с участието на представители на държавната и местната власт, работодателски и синдикални организации и други, както и със съдействието на бюрата по труда. Анкетирането ще се проведе онлайн до 28 февруари 2018 г., като анкетата може да намерите на следния електронен адрес:https://docs.google.com/forms/d/e/1FAIpQLSf_Jy0i_hWV93mRunoBkqy2Fn0AFA5VTXcNy5FzIEjUVyThYw/viewform", "date": "2018.02.13", "title": "Бургас: Дирекция „Регионална служба по заетостта“ кани работодатели да се включат в анкетно проучване на потребностите от работна сила"}
{"url": "http://www.focus-news.net/news/2018/02/13/2487944/sofiya-ogranicheno-e-dvizhenieto-v-skorostnata-lenta-po-avtomagistrala-trakiya-ot-km-13-do-km-14-i-mezhdu-km-42-i-km-43-v-posoka-burgas-poradi-remontni-deynosti.html", "text": "Ограничено е движението в скоростната лента по автомагистрала \"Тракия\", от км 13 до км 14 и между км 42 и км 43 в посока Бургас, поради ремонтни дейности. Това съобщиха от пресцентъра на Агенция \"Пътна инфраструктура\". Трафикът се осъществява в активната лента. Водачите да се движат с повишено внимание и съобразена скорост.", "date": "2018.02.13", "title": "София: Ограничено е движението в скоростната лента по автомагистрала \"Тракия\", от км 13 до км 14 и между км 42 и км 43 в посока Бургас, поради ремонтни дейности"}
{"url": "http://www.focus-news.net/news/2018/02/13/2487946/pregled-na-osnovnite-temi-vav-varnenskiya-pechat.html", "text": "„Ще има ли камери в детските градини и ясли?“, е заглавие от първа страница в днешния брой на варненския вестник „Черно море“. Родителите на деца, които посещават общински детски градини или ясли, вече са попълнили анкета, в която един от въпросите е желаят ли вътрешно видеонаблюдение в съответното детско заведение. Допитването е организирано от общинската дирекция „Образование и младежки дейности“. “В момента обобщаваме данните, тъй като децата, които ползват общински детски градини, са над 7000. Проучване сме провели и сред педагогическия и непедагогическия персонал, който също е доста голям“ – каза Лилия Христова, директор на ресорната общинска дирекция, пред екип на телевизия „Черно море“. \r\n„Бул. „Левски“ ще е готов през август“, информира изданието. Изграждането на булевард „Левски” може да завърши до средата на август, ако метеорологичните условия в следващите месеци са добри и процедурите по отчуждаване на частните имоти приключат бързо. Това заяви директорът на фирмата изпълнител на обекта. Над 200 работници са ангажирани в момента със строителните дейности, като броят им ще бъде увеличаван в следващите месеци. \r\n„Варна за пореден път посрещна кораби на НАТО“, четем още в броя. Три от патрулиращите кораби на НАТО са във Варна.Това е втората постоянна военноморска група патрулни кораби на НАТО (SNMG2) под командването на комодор Майкъл Ътли от Кралските военноморски сили. „Комодор Майкъл Ътли: Тук сме, за да пазим Черно море“, допълва изданието. Кметът на Варна Иван Портних се срещна вчера с командири от Втората постоянна военноморска група патрулни кораби на НАТО под командването на комодор Майкъл Ътли от Кралските военноморски сили. Посещението е рутинно, част от присъствието на НАТО в Черноморския регион, съобщиха от посолството на Великобритания у нас. \r\n„Откриха паметна плоча на д-р Басанович“, е друго заглавие в броя. Паметна плоча на д-р Йонас Басановичус бе открита официално на ул. „Кръстьо Мирски“ №3 във Варна. Той е литовски учен, политик, деец за национално възраждане в своята страна. В България е живял близо 25 г., повечето от които във Варна. В морския град е помогнал много за развитието на местното медицинско дружество и Лекарския съюз, бил е шеф на вътрешното отделение на тогавашната болница и е консултирал и лекувал пациенти от почти цяла Североизточна България. Във Варна е бил и общински съветник в периода 1899-1903 г. и една от най-известните обществено активни личности в града ни. \r\n„3D очила за виртуална реалност допълват обучението по хирургия“, информира изданието. В началото на 2018 г. симулаторът за лапароскопска хирургия в Медицински университет – Варна, бе допълнен с последно поколение симулационна платформа с възможност за 3D реалистична визуализация Lap Mentor 3D System VR OR и симулационни комплекти за шиене и работа с хирургически инструменти. \r\n„За поредна година винарите във „Виница“ мериха сили“, четем още в броя. За поредна година в навечерието на големия български празник Трифон Зарезан във “Виница” се проведе традиционният конкурс на домашното вино. Събитието събра на едно място най-добрите лозари и винари в района, дошли да представят майсторлъка си.", "date": "2018.02.13", "title": "Преглед на основните теми във варненския печат"}
{"url": "http://www.focus-news.net/news/2018/02/13/2487947/pernik-obshtinskite-savetnitsi-ot-gerb-boyka-ivanova-i-klara-budinova-organizirat-priemen-den-na-14-fevruari.html", "text": "Общинските съветници от ГЕРБ - Перник Бойка Иванова и Клара Будинова организират приемен ден на 14 февруари. Това съобщиха от пресцентъра на ПП ГЕРБ. Приемната ще се проведе от 18.00 часа в централния офис на партията в Перник на ул. „Търговска“ 30.\r\nБойка Иванова е член на Постоянна комисия „Образование, наука, култура и вероизповедания” и Постоянна комисия „Конфликт на интереси, етика, борба с корупцията и жалби на гражданите”.\r\nКлара Будинова е секретар на Постоянна комисия „Екология, земеделие и гори” и член на Постоянни комисии „Здравеопазване и социални дейности” и „Транспорт, обществен ред, сигурност и паркинги”.\r\nСигнали, мнения, становища и въпроси могат да бъдат подавани и по електронен път на имейл адрес savetnici_gerb_pk@abv.bg, както и на адрес: гр. Перник, пл. “Св. Иван Рилски” 1, адресирано до представителите на ГЕРБ в Общински съвет - Перник.", "date": "2018.02.13", "title": "Перник: Общинските съветници от ГЕРБ Бойка Иванова и Клара Будинова организират приемен ден на 14 февруари"}
{"url": "http://www.focus-news.net/news/2018/02/13/2487951/burgas-shofyorite-da-se-dvizhat-s-povisheno-vnimanie-po-pat-ii-99-primorsko-lozenets-poradi-patnotransportno-proizshestvie-pri-mostovo-saorazhenie-v-rayona-na-kiten.html", "text": "Шофьорите да се движат с повишено внимание по път II-99 Приморско - Лозенец поради пътнотранспортно произшествие при мостово съоръжение в района на Китен, на км 47+700. Това съобщиха от пресцентъра на Агенция \"Пътна инфраструктура\". Участъкът е сигнализиран с пътни знаци и се регулира от Пътна полиция.", "date": "2018.02.13", "title": "Бургас: Шофьорите да се движат с повишено внимание по път II-99 Приморско - Лозенец поради пътнотранспортно произшествие при мостово съоръжение в района на Китен"}
{"url": "http://www.focus-news.net/news/2018/02/13/2487948/varna-potvardiha-aresta-na-dvama-dushi-razsledvani-za-pritezhanie-i-razprostranenie-na-heroin-i-amfetamini.html", "text": "За втори път в рамките на три месеца Варненският апелативен съд потвърди задържането под стража на Биляна Славова и Добрин Маринов, привлечени като обвиняеми по досъдебно производство на Второ РУП във Варна за притежание и разпространение на амфетамини и на хероин в условията на продължавано престъпление. Това съобщиха от пресцентъра на Апелативен съд - Варна. В началото на февруари тази година Окръжен съд – Варна отказа да измени в по-лека процесуалната им мярка за принуда, а днес втората съдебна инстанция потвърди като правилно и законосъобразно всяко едно от определенията на окръжния съд.\r\nБиляна и Добрин са в ареста от 16 ноември миналата година, след като са били задържани при специализирана полицейска операция. При обиска на лицата и при претърсване на автомобили и жилища във Варна били намерени и иззети различни видове наркотични вещества. Първите експертни тестове установили, че се касае за хероин и амфетаминопроизводни. \r\nДнес Варненският апелативен съд не коментира наличието на обосновано предположение за авторството на деянието, тъй като то не се оспорва от защитата на обвиняемите. Втората съдебна инстанция потвърди изводите, че притежанието и разпространението на наркотични вещества е тежко умишлено престъпление с висока обществена опасност и се наказва строго от закона. Обвиняемите са наркозависими, които правят опити да се лекуват с метадонова програма, но това според обвинението не им е попречило да имат противоправно поведение.\r\nИ според Варненския апелативен съд реална остава опасността както Биляна, така и Добрин да  извършат престъпление ако са с по-лека мярка за неотклонение. Славова вече е осъждана с условна присъда след влязло в сила споразумение с прокуратурата за притежание на наркотично вещество. В изпитателния срок на това наказание е била задържана за разпространение. Добрин е с чисто съдебно минало, но съдът споделя аргументите на първата съдебна инстанция, че механизмът на разпространението на наркотичните вещества и продължителният период от време, в което това е ставало са основание за продължаване на най-тежката мярка за процесуална принуда.\r\nОпределенията, с които Варненският апелативен съд потвърди ареста на Биляна Славова и на Добрин Маринов, привлечени като обвиняеми за притежание и разпространение на амфетамини и на хероин в условията на продължавано престъпление са окончателни.", "date": "2018.02.13", "title": "Варна: Потвърдиха ареста на двама души, разследвани за притежание и разпространение на хероин и амфетамини"}
{"url": "http://www.focus-news.net/news/2018/02/13/2487941/api-dvizhenieto-se-osashtestvyava-v-edna-lenta-po-pat-ii-55-grad-veliko-tarnovo-grad-gurkovo-ot-km-50-do-km-55-v-posoka-gurkovo-zaradi-remont-na-mantinela.html", "text": "Движението се осъществява в една лента по път II-55 град Велико Търново - град Гурково, от км 50 до км 55, в посока Гурково, заради ремонт на мантинела. Това съобщиха от пресцентъра на Агенция \"Пътна инфраструктура\". До 17.00 часа днес ще се извършва ремонта на мантинелата. Шофьорите да се движат с повишено внимание и съобразена скорост, като следват указанията на сигналистите.", "date": "2018.02.13", "title": "АПИ: Движението се осъществява в една лента по път II-55 град Велико Търново - град Гурково, от км 50 до км 55, в посока Гурково, заради ремонт на мантинела"}
{"url": "http://www.focus-news.net/news/2018/02/13/2487952/sport-rayan-harisan-zapochna-s-pobeda-uchastieto-si-na-turnira-v-nyu-york.html", "text": "Райън Харисън се класира за втория кръг на турнира в Ню Йорк, след като на старта преодоля Доналд Йънг с 6:3, 7:6. Следващият му опонент ще е Иво Карлович от Хърватия, който се наложи над Джаред Доналдсън с 6:4, 7:6.\r\nВ друг мач Франсес Тиафо победи Себастиан Корда с 4:6, 6:4, 6:2 и очаква Дуди Села в двубой от втори кръг на турнира.", "date": "2018.02.13", "title": "Спорт: Райън Харисън започна с победа участието си на турнира в Ню Йорк"}
{"url": "http://www.focus-news.net/news/2018/02/13/2487920/nikolay-melemov-kmet-na-smolyan-obstanovkata-v-obshtinata-e-normalizirana-navsyakade-elektrozahranvaneto-e-vazstanoveno-sled-obilniya-snegovalezh-prez-pochivnite-dni.html", "text": "Обстановката в община Смолян е нормализирана, електрозахранването е възстановено навсякъде след обилния снеговалеж през почивните дни. Това каза в сутрешния блок „Добро утро, България“ на Радио „Фокус“ кметът на Смолян Николай Мелемов. Той добави, че към момента всички пътища са почистени и проходими и няма затруднения при придвижването. „Причината за аварията отново са паднали дървета и скъсани жици, но електроразпределителното дружество се справиха със ситуацията и вече всичко е нормално. В подобни ситуации ние имаме готовност, като въпросът с паднали дървета отдавна е коментиран от нас. Беше взето решение от Министерски съвет да бъдат увеличени и уширени трасетата, но въпреки това, когато падне по сериозен сняг, винаги се чупят и падат дървета“, обясни Николай Мелемов. \r\nТой коментира и културните прояви, които предстоят през месец февруари в община Смолян, както и инициативата „Да покажем красотите на Община Смолян в календар“, която има за цел да направи съпричастни гражданите към живота на Общината чрез интересни фотографии, които на по-късен етап ще бъдат избрани най-добрите дванадесет от тях за календара на Общината.", "date": "2018.02.13", "title": "Николай Мелемов, кмет на Смолян: Обстановката в общината е нормализирана, навсякъде електрозахранването е възстановено след обилния снеговалеж през почивните дни"}
{"url": "http://www.focus-news.net/news/2018/02/13/2487949/agentsiyata-po-zaetostta-prekrati-registratsiyata-na-16-firmi-posrednitsi-za-naemane-na-rabota-v-chuzhbina-zaradi-konstatirani-narusheniya.html", "text": "Агенцията по заетостта е прекратила регистрацията на 16 фирми посредници за наемане на работа в чужбина в периода 2015 - 2017 г. Това съобщиха от пресцентъра на Агенцията по заетостта. Причината за прекратената регистрация са констатирани нарушения от Главна инспекция по труда и влезли в сила наказателни постановления.\r\n Най-честите нарушения, довели до прекратяване на регистрацията на фирмите посредници за работа в чужбина, са свързани със събиране на такси от търсещите работа лица за посредничеството (чл. 28, ал. 7, т. 2 от Закон за насърчаване на заетостта); изпращане на работа в чужбина без посредникът да е сключил посреднически договор с чуждестранен работодател (чл. 28, ал. 3, т. 2 от ЗНЗ); посредникът не предоставя на работниците индивидуален трудов договор за наемане на работа по чл. 32, ал. 1 от Наредба за условията и реда за извършване на посредническа дейност по наемане на работа. Други нарушения, довели до прекратяване на регистрацията на фирмите посредници, са, когато посредникът не предоставя на работниците пълна информация в трудовите договори, включително данни за длъжности, на които ще бъдат наети лицата, срока на наемането, работното време, трудовото възнаграждение, битовите условия и др.; когато посредникът не сключва посреднически договор с търсещото работа лице за намиране на работа (чл. 28, ал. 3, т. 1 от ЗНЗ) или не поддържа електронен регистър за търсещи и устроени на работа лица.\r\nАгенцията по заетостта в качеството си на единствената обществена служба за заетост провежда активни мерки за подробно информиране и превенция на рисковете за работа в чужбина. Чрез бюрата по труда се осъществяват информационни кампании за всички лица, които искат да работят извън България. В своите териториални поделения, както и на интернет страницата си www.az.government.bg, Агенцията разпространява актуални материали, съдържащи информация за условията на живот и труд в различните държави. Акцентира се върху рисковете от нерегламентираната заетост и възможните злоупотреби по отношение на заплащане, социално и здравно осигуряване, правата и задълженията на работниците.\r\nВ рубриката „Условия на живот и труд” в сайта www.eures.bg е публикувана подробна информация по държави от ЕС и ЕИП, вкл. контакти на  местните институции, които извършват проверка на условията на трудова заетост. В информационните материали, разпространявани в бюрата по труда, се обръща внимание на лицата, интересуващи се от работа в чужбина, да съблюдават законите и разпоредбите на съответната държава, да избягват съмнителни контакти, да пазят личните си документи. Дават се насоки как да реагират, ако попаднат в необичайна ситуация и към кои институции могат да се обърнат (адреси и телефони на местните бюро по труда и инспекция по труда, полиция, социална служба). Към информационните материали в бюрата по труда е изготвен и кратък указател с телефони на българските институции (НКБТХ, Главна инспекция по труда, Фондация „Кампания А21 България”, Асоциация „Анимус”, МВнР и други), които имат отношение към превенцията на трафика на хора.", "date": "2018.02.13", "title": "Агенцията по заетостта прекрати регистрацията на 16 фирми посредници за наемане на работа в чужбина заради констатирани нарушения"}
{"url": "http://www.focus-news.net/news/2018/02/13/2487954/veliko-tarnovo-dvama-mladezhi-na-17-i-18-godini-sa-nanesli-poboy-nad-37-godishen-mazh-v-gorna-oryahovitsa-zaradi-shapka-s-imeto-na-futbolen-otbor.html", "text": "Двама младежи са нападнали 37-годишен мъж от Горна Оряховица. Това съобщиха от пресцентъра на Областна дирекция на МВР – Велико Търново. Случката се разиграла вчера по обяд, в близост до учебно заведение в града. По първоначална информация при влизане в личния си лек автомобил тъжителят е бил нападнат от 17-годишно момче и 18-годишния му приятел, и двамата - неизвестни до момента на полицията. Те му нанесли няколко удара с юмруци в областта на главата. Пред униформените признали, че са извършили деянието, защото мъжът носел шапка с името на определен български футболен отбор.  По случая е започнато досъдебно производство за престъпление по чл.131, ал.1, т. 12 във  вр. чл.130, ал.2 от НК.", "date": "2018.02.13", "title": "Велико Търново: Двама младежи на 17 и 18 години са нанесли побой над 37-годишен мъж в Горна Оряховица заради шапка с името на футболен отбор"}
{"url": "http://www.focus-news.net/news/2018/02/13/2487956/nsi-naetite-litsa-po-trudovo-i-sluzhebno-pravootnoshenie-kam-kraya-na-dekemvri-2017-g-namalyavat-s-15-spryamo-kraya-na-septemvri-2017-g.html", "text": "По предварителни данни на Националния статистически институт наетите лица по трудово и служебно правоотношение към края на декември 2017 г. намаляват с 34.0 хил., или с 1.5%, спрямо края на септември 2017 г., като достигат 2.28 милиона. Това сочи статистика на Националния статистически институт (НСИ).\r\nСпрямо края на третото тримесечие на 2017 г. най-голямо намаление на наетите лица се наблюдава в икономическите дейности „Селско, горско и рибно стопанство“ - с 12.1%, „Хотелиерство и ресторантьорство“ - с 12.0%, и „Операции с недвижими имоти“ - с 5.1%. Най-голямо увеличение на наетите лица по трудово и служебно правоотношение е регистрирано в дейност „Производство и разпределение на електрическа и топлинна енергия и на газообразни горива“ - с 1.9%.\r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 22.2 и 17.3%. \r\nВ края на декември 2017 г. в сравнение с края на декември 2016 г. наетите лица по трудово и служебно правоотношение се увеличават с 5.4 хил., или с 0.2%. Най-голямо увеличение на наетите се наблюдава в икономическите дейности „Административни и спомагателни дейности“ - с 3.2 хил., и „Хотелиерство и ресторантьорство“ - с 2.2 хил., а най-голямо намаление - в „Търговия; ремонт на автомобили и мотоциклети“ - с 2.9 хиляди. И в процентно изражение увеличението е най-значително в икономическите дейности „Административни и спомагателни дейности“ - с 2.8%, и „Хотелиерство и ресторантьорство“ - с 2.1%, докато най-голямо намаление е регистрирано в „Операции с недвижими имоти“ - с 2.8%. \r\nСредната брутна месечна работна заплата за октомври 2017 г. е 1 084 лв., за ноември - \r\n1 078 лв., и за декември - 1 123 лева. \r\nПрез четвъртото тримесечие на 2017 г. средната месечна работна заплата e 1 095 лв. и се увеличава спрямо третото тримесечие на 2017 г. с 5.6%. Икономическите дейности, в които е регистрирано най-голямо увеличение, са „Образование“ - с 19.2%, „Операции с недвижими имоти“ - със 7.7%, и „Други дейности“ - с 6.2%.  \r\nПрез четвъртото тримесечие на 2017 г. средната месечна работна заплата нараства с 10.6% спрямо четвъртото тримесечие на 2016 г., като най-голямо e увеличението в икономическите дейности „Образование“ - с 18.5%, „Други дейности“ - с 14.5%, и „Административни и спомагателни дейности“ - с 14.4%. \r\nИкономическите дейности с най-високо средномесечно трудово възнаграждение на наетите лица по трудово и служебно правоотношение през четвъртото тримесечие на 2017 г. са:\r\n-  „Създаване и разпространение на информация и творчески продукти; далеко-съобщения“ - 2 448 лева\r\n-  „Производство и разпределение на електрическа и топлинна енергия и на газообразни горива“ - 1 808 лева\r\n-  „Финансови и застрахователни дейности“ - 1 783 лева.\r\nНай-нископлатени са били наетите лица в икономическите дейности:\r\n-  „Хотелиерство и ресторантьорство“ - 647 лева\r\n-  „Други дейности“ - 789 лева\r\n-  „Строителство“ - 847 лева.\r\nПрез четвъртото тримесечие на 2017 г. спрямо същия период на предходната година средната месечна работна заплата в обществения сектор нараства с 10.2%, а в частния - с 10.8%.", "date": "2018.02.13", "title": "НСИ: Наетите лица по трудово и служебно правоотношение към края на декември 2017 г. намаляват с 1.5% спрямо края на септември 2017 г."}
{"url": "http://www.focus-news.net/news/2018/02/13/2487955/sofiya-s-tezhka-cherepno-mozachna-travma-e-zhenata-postradala-pri-intsidenta-na-bul-aleksandar-malinov.html", "text": "С тежка черепно-мозъчна травма е жената, пострадала при инцидента на бул. \"Александър Малинов\". Това съобщиха от пресцентъра на УМБАЛ \"Св. Анна\" - София. Пострадалата е приета в СО на УМБАЛ \"Св. Анна\" - София АД и незабавно е приведена за операция (която все още не е завършила) в Клиника по неврохирургия на УМБАЛ \"Св. Анна\" - София АД.", "date": "2018.02.13", "title": "София: С тежка черепно-мозъчна травма е жената, пострадала при инцидента на бул. \"Александър Малинов\""}
{"url": "http://www.focus-news.net/news/2018/02/13/2487959/ryadka-moneta-na-tsar-ivan-asen--e-otkrita-na-krepostta-lyutitsa-kray-ivaylovgrad.html", "text": "Крепостта Лютица край Ивайловград отново изненада археолозите с рядка находка. През 2017 г. там беше намерена монета на цар Иван Асен II, която е 26-ият екземпляр от откритите досега в България при редовни археологически проучвания. Това съобщиха от пресцентъра на Национален исторически музей.\r\nОбектът „Лютица” е най-югоизточната опорна, важна точка при проучването на явленията в българското парично обръщение в периода Х-ХV в. Има вече представителна извадка за тези процеси, която включва досегашните находки и сега тя се допълва и обогатява с нови данни. Монетите, открити на Лютица през миналата година, показват няколко основни хронологични периода. \r\nЖивотът в крепостта е най-активен в периода 1204-1246/1250 г. Още при цар Калоян градът влиза в границите на Българското царство, като населението в него активно използва същите медни парични знаци (медни монети), които българският вестарх налага в цялата държава.\r\nНумизматичният материал доказва безспорно, че през средновековието крепостта Лютица е в границите на Българското царство. Монетите отразяват донякъде събитията от пролетта на 1230 г., когато, както пише Георги Акрополит, солунският деспот Теодор Дука нахлува в България със своя войска и с наемни латински рицари в долното течение на р. Марица, което поражда бърза военна операция от страна на цар Иван Асен ІІ и пленяването на ромейския деспот с цялото му семейство при с. Клокотница. \r\nЗасега това е най-югоизточната точка, където е открита билонова монета на цар Иван Асен ІІ, и то добре запазена. В поддръжка на тези исторически събития е намирането на монети на Теодор Комнин Дука, на брат му Мануил Комнин Дука и на сина му Йоан Дука.", "date": "2018.02.13", "title": "Рядка монета на цар Иван Асен II е открита на крепостта Лютица край Ивайловград"}
{"url": "http://www.focus-news.net/news/2018/02/13/2487935/zlatnata-verizhka-otkrita-pri-prouchvaniyata-na-antichen-grad-herakleya-sintika-prez-2017-g-shte-bade-predstavena-v-izlozhbata-balgarska-arheologiya-2017-v-sofiya-ot-17-fevruari.html", "text": "Златната верижка, открита при проучванията на античен град Хераклея Синтика през 2017 година ще бъде представена в изложбата „Българска археология 2017“ на Националния археологически институт с музей към Българската академия на науките (НАИМ към БАН) в София. Това каза в предаването „Петрич – древен и вековечен“ на Радио „Фокус“ – Пирин доц. д-р Людмил Вагалински, директор на културната институция. Той обясни, че накитът е бил открит при проучванията на обекта през лятото на 2017 година. „Откритието много ни зарадва, защото рядко при проучвания, и то не на некропол, се попада на подобно предмет. Златната верижка тежи около 50 грама и е около 50 см дълга. Тя е късно римска“, каза още доц. д-р Вагалински. Той добави, че изложбата се организира за единадесета поредна година от Националния археологически институт с музей. Тя ще бъде достъпна за посетителите в зала „Временна изложби“ на музея от 17 февруари до 1 април 2018 година.„Фокус“ припомня:\r\nРимска златна верижка тип „Истмион“ (плетка) на възраст повече от 16 века намериха археолозите от екипа на доц. д-р Людмил Вагалински, директор на Националния археологически институт с музей към Българската академия на науките, при разкопките на древния град Хераклея Синтика към Исторически музей – Петрич през месец август 2017 година. Златното украшение е от IV в. след Христа, но се е запазило перфектно въпреки вековете, през които е лежало в земята. Изработката на верижката, която тежи 49.28 грама, е изящна. Първите хора, видели златната верижка, бяха туристи от Швейцария и България, и кметът на Община Петрич Димитър Бръчков.\r\nЛивия НИНОВА", "date": "2018.02.13", "title": "Златната верижка, открита при проучванията на античен град Хераклея Синтика през 2017 г., ще бъде представена в изложбата „Българска археология 2017“ в София от 17 февруари"}
{"url": "http://www.focus-news.net/news/2018/02/13/2487960/veliko-tarnovo-dvama-mazhe-poluchiha-efektivni-prisadi-za-izvarshvane-na-telefonna-izmama.html", "text": "След внесен обвинителен акт от Районна прокуратура – Павликени и постигнато в съдебно задание споразумение двама извършители на телефонна измама са осъдени на лишаване от свобода. Това съобщиха от пресцентъра на Апелативна прокуратура - Велико Търново. На Димитър З. е наложено наказание от три години лишаване от свобода, а на Петър Г. – една година и шест месеца лишаване от свобода. \r\nДвамата мъже от град Ветово се признаха за виновни и са осъдени за това, че на 19 септември 2017 г. в град Павликени, действайки в съучастие, като съизвършители, при условията на опасен рецидив, представяйки се за длъжностни лица – разследващ полицай и полицейски служител, с цел да набавят за себе си имотна облага, извършили опит да възбудят и поддържат заблуждение у семейство от гр. Павликени, че ще съдействат на внука им да избегне наказателна отговорност и че съдействат на полицията за залавяне на телефонни измамници и с това да им причинят имотна вреда в размер на 2 000 лева. \r\nСпоразумението има последици на влязла в сила присъда.\r\nВ хода на разследването за телефонна измама, извършена на 19 септември 2017 г. в град Павликени, по досъдебно производство на РУ – Павликени е установено, че безработният и без доходи обвиняем Петър Г., на 47 години от гр. Ветово, е собственик на 14 автомобила – 12 леки и 2 товарни. По предложение на Районна прокуратура – Павликени, през декември 2017 г. РС – Павликени допусна обезпечение на бъдещо вземане - конфискация. Издадена е обезпечителна заповед и по искане на прокуратурата е наложен запор върху МПС, собственост на обвиняемия. Прокуратурата е информирала Комисията за отнемане на незаконно придобито имущество за установеното имущество на Петър Г. РП – Павликени е изпратила на държавен съдия изпълнител – РС Русе определението на Районен съд – Павликени и обезпечителна заповед и е образувано изпълнително дело и наложен  запор върху движимите вещи.\r\nПо искане на прокуратурата Петър Г. е с взета мярка за неотклонение „Задържане под стража“. Димитър З. изтърпява наказание лишаване от свобода в затвора в Белене.", "date": "2018.02.13", "title": "Велико Търново: Двама мъже получиха ефективни присъди за извършване на телефонна измама"}
{"url": "http://www.focus-news.net/news/2018/02/13/2487961/burgas-kontsert-na-grupa-goresht-pyasak-shte-se-provede-v-ekspozitsionen-tsentar-flora.html", "text": "Група „Горещ пясък“ се завръща тази вечер на сцената на Експозиционен център „Флора“ в Бургас с концерт, посветен на една от най-обичаните групи в света – АВВА. Това съобщиха от Община Бургас.\r\nБургаските музиканти канят съгражданите си да споделят минутите след 18.00 часа с тях и с незабравимите песни на шведските легенди от ABBA – Агнета, Бени, Бьорн и Ани-Фрид, по-известна като Фрида.\r\nАВВА е една от най-популярните поп групи на 70-те години, а членовете й са най-известните и успешни музиканти от Швеция. Името на групата е съставено от първите букви на собствените имена на четиримата членове (Агнета, Бени, Бьорн, Ани-Фрид).\r\nПрез 70-те години те постигат комерсиални успехи сравними само с тези на „Бийтълс“ през 60-те. АВВА продава 370 милиона албума, което я нарежда на второ място по продажби в Европа след Бийтълс и на четвърто място в света.\r\nТехни хитове са: „Waterloo“, с която печелят Евровизия през 1974 г., „Dancing Queen“, „Mamma Mia“, „The Winner Takes It All“, „Chiquitita“, „Happy New Year“, „Take A Chance On Me“, „Gimme, Gimme, Gimme“, „Money, Money, Money“,“Fernando“, „S.O.S.“, „Thank You For The Music“, „Knowing Me, Knowing You“, „Voulez-Vous“, „I Have A Dream“, „I Do, I Do, I Do, I Do“ и много други.\r\nВходът е свободен.", "date": "2018.02.13", "title": "Бургас: Концерт на група „Горещ пясък“ ще се проведе в Експозиционен център „Флора“"}
{"url": "http://www.focus-news.net/news/2018/02/13/2487962/sofiya-v-umbal-sv-ekaterina-shte-se-provede-kampaniya-za-bezplaten-skrining-na-sardechno-sadovi-zabolyavaniya.html", "text": "От 19 февруари 2018 г. УМБАЛ „Св. Екатерина“ стартира безплатен скрининг (откриване) на сърдечно-съдови заболявания. Това съобщиха от пресцентъра на УМБАЛ „Св. Екатерина“. Процедурите ще се провеждат всеки ден от 16.30 до 18.30 часа. Записването става на телефон: 0700 12 131.", "date": "2018.02.13", "title": "София: В УМБАЛ „Св. Екатерина“ ще се проведе кампания за безплатен скрининг на сърдечно-съдови заболявания"}
{"url": "http://www.focus-news.net/news/2018/02/13/2487965/stara-zagora-vremenno-se-ogranichava-dostapat-v-avariynata-lenta-na-avtomagistrala-maritsa-ot-km-17-do-21-v-posoka-sofiya-zaradi-remont-na-mantinela.html", "text": "Временно се ограничава достъпът в аварийната лента на автомагистрала \"Марица\", от км 17 до 21 в посока София, заради ремонт на мантинела. Това съобщиха от пресцентъра на Агенция \"Пътна инфраструктура\". До 17.00 часа днес ще продължи ремонтът на мантинелата в посочения участък. Шофьорите да се движат с повишено внимание. Трафикът се регулира от сигналисти.", "date": "2018.02.13", "title": "Стара Загора: Временно се ограничава достъпът в аварийната лента на автомагистрала \"Марица\", от км 17 до 21 в посока София, заради ремонт на мантинела"}
{"url": "http://www.focus-news.net/news/2018/02/13/2487953/bild-sled-deportiraneto-mu-v-polsha-mihail-saakashvili-poiska-pomosht-ot-kantslera-na-germaniya.html", "text": "След като в понеделник Михаил Саакашвили бе депортиран от украинските власти в Полша, бившият грузински президент призова канцлера на ФРГ Ангела Меркел да му окаже помощ, съобщава германският вестник Bild.\r\n„В кафене в Киев бях нападнат от маскирани мъже, които ме заплашиха, отвлякоха и ме качиха на частен самолет за Полша. Зад тази акция стои корумпираният украински президент (Петро) Порошенко“, заяви Саакашвили за редакцията на изданието.\r\n„Ако Европейският съюз и преди всичко канцлерът на Германия Ангела Меркел най-накрая не предприемат действия, Украйна ще бъде унищожена. Порошенко разрушава тази държава и иска да се избави от мен, защото разобличавам корупцията“, допълни депортираният политик.Тереза Герова", "date": "2018.02.13", "title": "Bild: След депортирането му в Полша: Михаил Саакашвили поиска помощ от канцлера на Германия"}
{"url": "http://www.focus-news.net/news/2018/02/13/2487957/voa-v-navecherieto-na-vizitata-na-reks-tilarsan-kmetat-na-ankara-predlozhi-ulitsata-na-koyato-se-namira-posolstvoto-na-sasht-da-bade-preimenuvana-na-maslinova-klonka.html", "text": "Кметът на Анкара Мустафа Туна обяви, че улицата, на която се намира посолството на САЩ, ще бъде преименувана на турската операция в Северна Сирия - „Маслинова клонка“, предава Voice of America в редакцията си за Македония.\r\nРешението е най-новият пример за напрегнатите отношения между Турция и САЩ, партньори от НАТО. От редакцията припомнят, че турската военна операция „Маслинова клонка\" е насочена срещу кюрдските милиции в Сирия, които Вашингтон третира като съюзник в борбата срещу терористичната групировка „Ислямска държава“.\r\n„Подписахме предложението за промяна на името на булевард „Невзат Тандоган\" пред американското посолство на „Маслинова клонка\", написа Туна в социалната мрежа „Туитър“. Кметът на Анкара заяви заяви, че то скоро ще бъде представено предложение в общинския съвет, където вероятно ще бъде одобрено. \r\nРешението за промяна на името на улицата бе взето в навечерието на посещението на американския държавен секретар Рекс Тилерон в Турция.Тереза Герова", "date": "2018.02.13", "title": "VOA: В навечерието на визитата на Рекс Тилърсън: Кметът на Анкара предложи улицата, на която се намира посолството на САЩ, да бъде преименувана на „Маслинова клонка“"}
{"url": "http://www.focus-news.net/news/2018/02/13/2487967/afp-napadatelyat-ot-stokholm-se-prizna-za-vinoven-po-deloto-za-terorizam.html", "text": "Търсещият убежище узбекистанец Рахмат Акилов, заподозрян за нападението с камион в шведската столица от април миналата година, се призна за виновен по делото за тероризъм, който бе стартиран във вторник, предава AFP.\r\nРахмат Акилов се яви в съдебната зала в Стокхолм с белезници и строга охрана, облечен в зелени затворнически дрехи и с обръснати глави и брада, придружен от адвоката му Йохан Ериксон.\r\nАкилов, чието искане за убежище бе отхвърлено от шведските власти през 2016 г., е положил клетва за вярност към „Ислямска държава“ в навечерието на терористичната атака  в един от най-сигурните градове в Европа, въпреки че джихадистката групировка така и не пое отговорност за нея. \r\nВ петък, 7 април, Акилов открадна  камион за доставка на бира и го вряза на оживена пешеходна търговска улица в центъра на Стокхолм. В резултат загинаха петима души, а други 10 пострадаха. Няколко часа по-къно Акилов бе арестуван благодарение на устройства за видеонаблюдение в обществения транспорт.\r\n„Мотивът е бил да предизвика страх и да накара Швеция да прекрати участието си в коалицията срещу „Ислямската държава\", поясни адвокатът на подсъдимия.Тереза Герова", "date": "2018.02.13", "title": "AFP: Нападателят от Стокхолм се призна за виновен по делото за тероризъм"}
{"url": "http://www.focus-news.net/news/2018/02/13/2487958/ministar-nikolina-angelkova-na-neformalnata-sreshta-na-ministrite-na-turizma-obsadihme-sazdavaneto-na-turisticheski-produkti-za-dalechni-strani.html", "text": "Обсъдихме ролята на туризма в икономиката на всяка една от нашите страни, колко е важна тази индустрия за всички. Това каза министърът на туризма Николина Ангелкова на пресконференция след неформалната среща на министрите на туризма, предаде репортер на Агенция „Фокус“. „Повече от 10% от БВП е на Европа. На срещата присъстваха страните от Западните Балкани и Турция. Създаването на съвместни туристически продукти за далечни пазари. Хърватският министър на туризма направи доста иновативно предложение за създаване на европейски туристически фонд“, коментира Ангелкова. По думите ѝ дискусията е била изключително успешна. \r\nЛюба АЛЕКСИЕВА", "date": "2018.02.13", "title": "Министър Николина Ангелкова: На неформалната среща на министрите на туризма обсъдихме създаването на туристически продукти за далечни страни"}
{"url": "http://www.focus-news.net/news/2018/02/13/2487969/kmetat-na-sofiya-yordanka-fandakova-na-terena-na-svlachishteto-v-bankya-shte-badat-izvarsheni-avariyno-ukrepitelni-deystviya.html", "text": "На терена на свлачището в Банкя ще бъдат извършени аварийно-укрепителни действия. Това написа кметът Йорданка Фандъкова в официалния си профил в социалната мрежа „Фейсбук“. „В рамките на седмица екипа на инж. Франгов от висшето строително училище „Любен Каравелов“ ще е готов с предписанията за стабилизация на свлачищния процес. Заедно с това в рамките на месец ще се извършват хидрогеоложки и лабораторни проучвания, на базата на които да се изработи проекта за трайно укрепване. Според инж. Франгов най-вероятна причина за свлачището са подпочвени и повърхностни води, както и неправилни зауствания в терена. Поискала съм „Софийска вода“ да направи видео заснемане и лабораторни изследвания на ВиК мрежата в района на свлачището“, пише столичният кмет.", "date": "2018.02.13", "title": "Кметът на София Йорданка Фандъкова: На терена на свлачището в Банкя ще бъдат извършени аварийно-укрепителни действия"}
{"url": "http://www.focus-news.net/news/2018/02/13/2487970/varna-selata-vaglen-i-yarebichna-sa-bez-voda-zaradi-saboren-elektricheski-stalb.html", "text": "Електрозахранването на ПС „Изворско“ 1 е прекъснато заради съборен ел. стълб. Това съобщиха за Радио „Фокус“ – Варна от дружеството „Водоснабдяване и канализация“ във Варна. Без вода до отстраняване на аварията ще бъдат с. Въглен, с. Яребична, Аксаковска панорама и местност Планова. Поради авария във Варна без вода до 15.00 часа ще бъдат абонатите в района на ул.“Тунджа“, ул.“Искър“ и ул.“Перник“ в кв. „Аспарухово“. До 17.00 часа с нарушено водоподаване ще бъдат домакинствата в карето между ул. „Капитан Рончевски“, ул. „Феликс Каниц“, бул. „Чаталджа“ и бул. „8-ми Приморски полк“, допълниха от дружеството.\r\nМарияна ВАЛЕНТИНОВА", "date": "2018.02.13", "title": "Варна: Селата Въглен и Яребична са без вода заради съборен електрически стълб"}
{"url": "http://www.focus-news.net/news/2018/02/13/2487966/veliko-tarnovo-s-rimski-vazstanovki-i-balgarska-duhova-muzika-svishtov-shte-otbelezhi-praznika-na-vinoto-i-lozyata-trifon-zarezan.html", "text": "С римски възстановки и българска духова музика Свищов ще отбележи празника на виното и лозята – Трифон Зарезан. Тържеството се организира от най-голямата винарна в региона, каза в предаването „Добре дошли в Свищов“ на Радио „Фокус“ – Велико Търново изпълнителният директор на предприятието Владимир Георгиев. Събитието ще се проведе на един от лозовите масиви на компанията, а специална покана за участие в него е изпратена до ръководството на Община Свищов и представителите на Общинския съвет. \r\n„В нашата програма ще участва групата, която често каним на наши празненства, за римски възстановки. Те ще ни представят как се е случвало зарязването на лозите в миналото, за почитане на Бог Дионис – традиция, която ние запазваме, съхраняваме и продължава, и в наши дни. Българският фолклор ще е вплетен с участието на народен духов оркестър, който също ще е на място – при лозята. След това ще направим коктейл и в самата винарна“, обясни Владимир Георгиев. Поканени да се включват в празника са още народни представители, шефовете на най-големите предприятия в Свищов, както и много хора, които са свързани с града.  Изпълнителният директор на винарната уточни, че сътрудничеството с Община Свищов винаги е било на високо ниво, както в годините назад, така и днес. \r\n„През миналата година ние подпомогнахме, а и взехме участие в Празника на града – Свищовски лозници. Подпомогнахме и някои от Новогодишните инициативи на Общината. Това са двата основни празника, които описват нашето сътрудничество и показват, че съвместните ни дейности дават много добри и ползотворни резултати“, посочи още Георгиев.\r\nЛуиза ТРАНЧЕВА", "date": "2018.02.13", "title": "Велико Търново: С римски възстановки и българска духова музика Свищов ще отбележи празника на виното и лозята – Трифон Зарезан"}
{"url": "http://www.focus-news.net/news/2018/02/13/2487973/rakovoditelyat-na-predstavitelstvoto-na-ek-v-balgariya-ognyan-zlatev-privetstva-uchastnitsite-v-diskusiya-za-zapadnite-balkani.html", "text": "Ръководителят на Представителството на Европейската комисия в България Огнян Златев участва в откриването на дискусия в София относно представената стратегия на ЕК за надеждна перспектива за разширяване и засилен ангажимент на ЕС към държавите от Западните Балкани. Това съобщиха от пресцентъра на Представителство на ЕК в България. \r\n\"Искам да подчертая, че стратегията представлява още веднъж потвърдения силен ангажимент на ЕС към интеграцията на региона, от една страна - и тази стратегия е сигнал също към гражданите на ЕС, на държавите членки, че без да имаме процес на интегриране на региона, ще бъде изключително трудно, да не кажем невъзможно, да разчитаме на сигурност и стабилност. А знаете че това е може би най-важното предизвикателство, което всички ние се сблъскваме тези дни\", посочи Огнян Златев пред гостите, сред които и редица дипломатически представители.", "date": "2018.02.13", "title": "Ръководителят на Представителството на ЕК в България Огнян Златев приветства участниците в дискусия за Западните Балкани"}
{"url": "http://www.focus-news.net/news/2018/02/13/2487964/ministar-nikolina-angelkova-ochakvame-i-tazi-godina-rast-ot-turski-turisti.html", "text": "Говорейки за Турция, да, тя е изключително важен пазар за България, особено в сектор „Туризъм“. Това каза министърът на туризма Николина Ангелкова на пресконференция след неформалната среща на министрите на туризма, предаде репортер на Агенция „Фокус“. „Повече от 636 000 чуждестранни турски туристи са посетили страната. Турция е наш съсед, добър и важен партньор, както за икономиката на нашата страна, така и за други секторни политики, които правителството води. За да се присъедини една държава към ЕС, е необходимо да отговаря на редица условия. Знаете, че процесът и диалогът между ЕС и Турция е изключително интензивен. Включително и на 26 март под егидата на българския премиер и президент на Съвета на ЕС Бойко Борисов ще се организира среща на високо ниво във Варна в присъствието на г-н Юнкер, Доналд Туск, Антонио Таяни, Ердоган“, заяви Ангелкова. По думите ѝ там ще могат да се обсъдят редица условия и политики, на които следва да отговори Турция, така че максимално да се приближи до присъединяването. \r\n„Турция е важен наш партньор и затова особено и в сектор „Туризъм“ присъствието на министъра на туризма и културата днес на тази среща в Турция е важно за бъдещото ни сътрудничество. Очакваме и тази година да имаме ръст от турски туристи, не само през зимата, но и през лятото, а и целогодишно“, каза още Николина Ангелкова. \r\nЛюба АЛЕКСИЕВА", "date": "2018.02.13", "title": "Министър Николина Ангелкова: Очакваме и тази година ръст от турски туристи"}
{"url": "http://www.focus-news.net/news/2018/02/13/2487972/veliko-tarnovo-patevoditel-na-turista-v-svishtov-sazdadoha-uchenitsi-ot-grada.html", "text": "Пътеводител на туриста в Свищов създадоха ученици от града. Изданието представлява ламиниран и подвързан информационен справочник, в който са поместени емблематични за Свищов туристически обекти, разказа в предаването „Добре дошли в Свищов“ на Радио „Фокус“ – Велико Търново  Добринка Микова, старши учител в Професионалната държавна търговска гимназия „Димитър Хадживасилев“ и ръководител на проекта. Тя поясни, че Пътеводителят има и електронен вариант, който е поместен на интернет страницата на школото, както и вариант преведен на английски език. \r\n„От него ще се възползват, преди всичко, работодателите от туристическия бранш, но той може да е полезен и за всички, които желаят да се запознаят с културно – историческото наследство на нашия град. Що се отнася до популяризирането, освен в интернет, ние вече имаме заявки за издаването му от музеите в града, както и от Стопанска академия „Д. А. Ценов“, допълни Добринка Микова.  Тя уточни и, че училището работи съвместно и с двете местни туристически агенции за развитието на този бранш в региона. \r\n„Идеята за създаването на точно такъв туристически продукт е провокирана от желанието ни да представим Свищов като атрактивна туристическа дестинация. Реализирането на проекта на сайта и преводът на английски език е изцяло дело на учениците от специалност „Организация на туризма и свободното време“ , финансова помощ за ламинираните издания е осигурена от фондация „Димитър Хадживасилев“, разказа още преподавателката.  Тя увери, че училището има и категоричната подкрепа на Община Свищов във всяко едно начинание.\r\nЛуиза ТРАНЧЕВА", "date": "2018.02.13", "title": "Велико Търново: Пътеводител на туриста в Свищов създадоха ученици от града"}
{"url": "http://www.focus-news.net/news/2018/02/13/2487977/haskovo-kmetat-na-obshtina-dimitrovgrad-ivo-dimov-shte-venchae-lichno-dvama-mladozhentsi-na-sv-valentin.html", "text": "Кметът на Община Димитровград Иво Димов ще венчае лично двама младоженци на св. Валентин. Това съобщиха от пресцентъра на Общината. На 14 февруари - Денят на влюбените, Валентина и Валентин от Димитровград ще сключат граждански брак в ритулната зала на Общината. За младата двойка това ще е троен празник, тъй като освен именници и младоженци Валентин в утрешния ден е и рожденик. Събитието е планирано от 16.00 часа, когато лично кметът на Общината Иво Димов ще венчае двамата влюбени. Традиционно младоженците получават като подарък бутилка червено и други подаръци от Общината, с пожелание за щастлив семеен живот.  \r\nПрез 2015 година по предложение на кмета на Община Димитровград Иво Димов гражданският ритуал за сключващите брак на 14 февруари - Деня на влюбените е безплатен.", "date": "2018.02.13", "title": "Хасково: Кметът на Община Димитровград Иво Димов ще венчае лично двама младоженци на св. Валентин"}
{"url": "http://www.focus-news.net/news/2018/02/13/2487963/burgas-za-parvi-pat-v-grada-shte-se-provedat-dni-na-kitayskoto-kino.html", "text": "С две интригуващи събития Бургас ще отбележи настъпването на китайската Нова година. Това съобщиха от Община Бургас. За първи път морският град ще бъде домакин на Дните на китайското кино, които ще се проведат от 15 до 23 февруари в Културен център „Морско казино“.\r\nПет прожекции ще представят заглавия от разнообразни жанрове, сред които екшън, романтична комедия и драма. Лентите са предоставени със съдействието на Посолството на Китайската народна република у нас.\r\nОфициалното откриване ще бъде в навечерието на посрещането на годината на Жълтото земно куче – 15 февруари от 18:00 ч. в зала „Петя Дубарова“. Специален гост на събитието ще бъде доц. д-р Андроника Мàртонова от Институт за изследване на изкуствата към БАН, която ще изнесе публична лекция, посветена на източноазиатското кино.\r\nВторото събитие ще представи красотата на китайската природа и култура, събрани в една от най-колоритните фотоизложби – „Зимен Китай“. Тя ще гостува в Бургас в периода от 26 февруари до 5 март и е част от проекта на Институт „Конфуций“ при Великотърновски университет „Св. св. Кирил и Методий“ и Център „Иновации и Развитие“ при Икономически университет – Варна.\r\nФотоизложбата представя най-северния и студен китайски град – Харбин. Той се намира от двете страни на река Сунхуа и е домакин на най-големите зимни фестивали на ледените и снежни скулптури в света. Фотографиите са дело на Велин и Мария Паскови и са заснети при изключително ниски температури.\r\nИзложбата е част и от кампанията, свързана с избирането на Пекин за домакин на зимните олимпийски игри през 2022г. Целта е до началото на спортното събитие да се разширят класическите представи на света за Китай.\r\nОфициалното откриване ще протече с богата културна програма и уъркшоп по китайски занаяти и изкуства на 26 февруари от 18:00 ч. в зала 2 на Експоцентър „Флора“ – Бургас.\r\nСъбитията се организират с любезната подкрепа на Институт „Конфуций“ при Великотърновски университет „Св. Св. Кирил и Методий“ и ще протекат при вход свободен.", "date": "2018.02.13", "title": "Бургас: За първи път в града ще се проведат Дни на китайското кино"}
{"url": "http://www.focus-news.net/news/2018/02/13/2487975/sport-veselin-tsinzov-i-yordan-chuchuganov-otpadnaha-v-kvalifikatsiyata-v-sprinta.html", "text": "Българските състезатели Веселин Цинзов и Йордан Чучуганов отпаднаха в квалификацията в спринта в ски бягането на Зимните олимпийски игри в Пьончан. \r\nЦинзов завърши за 3:28.19 минути и се нареди на 60-то място, а Чучуганов финишира за 3:32.62 минути, което го остави на 69-то място.\r\nНай-бърз в квалификацията бе финландецът Ристоматии Хакола, който завърши за 3:08.54 минути. \r\nЧетвъртфиналите при мъжете започват в 13:25 часа българско време.", "date": "2018.02.13", "title": "Спорт: Веселин Цинзов и Йордан Чучуганов отпаднаха в квалификацията в спринта"}
{"url": "http://www.focus-news.net/news/2018/02/13/2487968/ministar-nikolina-angelkova-rabotim-intenzivno-za-sazdavaneto-na-direktna-avioliniya-mezhdu-sofiya-i-pekin.html", "text": "Работим интензивно за създаването на директна авиолиния между София и Пекин. Това каза министърът на туризма Николина Ангелкова на пресконференция след неформалната среща на министрите на туризма, предаде репортер на Агенция „Фокус“. „Именно Китай е изключително важен не само за България, но и по отношение на ЕС и Европа като цяло. Затова и в днешния панел ще обсъдим възможността за представянето на Европа като една дестинация за китайските туристи и създаване на съвместни туристически продукти. По този начин смятаме да привлечем повече китайски туристи и към България, обединявайки усилия и с други държави-членки и със страните от Балканите. Вчера по време на срещата ми с министъра на Хърватска той направи предложение да се включим към техните съвместни пакети, които изготвят със Словения. Със сигурност ще го направим, готвим такива и с Турция, Гърция и Румъния“, коментира Ангелкова. По думите ѝ това е един от начините да се привлекат допълнително китайски туристи. „По време на срещата мината година 16+1, която се проведе в Будапеща и на двустранната среща между нашия премиер Борисов и този на Китайската народна република се взе решение да се обсъди възможността за създаване на директна авиолиния между София и Пекин“, добави тя и уточни, че в момента се водят разговори, но предстои още много работа, за да може една такава линия да бъде реализирана. „Но аз се надявам през втората половина на тази година, когато сме домакини на форума 16+1, да имаме конкретика, която можем да съобщим. Работим изключително интензивно в тази посока“, каза още Николина Ангелкова. \r\nЛюба АЛЕКСИЕВА", "date": "2018.02.13", "title": "Министър Николина Ангелкова: Работим интензивно за създаването на директна авиолиния между София и Пекин"}
{"url": "http://www.focus-news.net/news/2018/02/13/2487979/ministar-ekaterina-zaharieva-reformite-po-patya-kam-es-ne-sa-leki-no-vsyako-usilie-si-struva.html", "text": "“България постави много високо европейската перспектива и свързаност на страните от Западните Балкани и се надявам това да не приключи с българското председателство. Поддържаме контакти с Австрия, Румъния и Хърватия - те ще продължат. Обръщам се към приятелите от Западните Балкани - използвайте този момент. Стратегията е много навременна и справедлива. Реформите не са леки, но всяко едно усилие си струва”. Това заяви днес вицепремиерът и министър на външните работи Екатерина Захариева в рамките на дискусия на тема „Бъдещето на Западните Балкани и новата Стратегия на ЕС”, организирана от Европейския съвет по външна политика в София, съобщиха от пресцентъра на Министерството на външните работи.\r\n\"България положи съществени усилия да върне нашия регион в стратегическия дневен ред на Европейския съюз. Сега, след публикуването на Стратегията за Западните Балкани, можем ясно да кажем, че документът отговаря на нашите най-високи очаквания\", добави Захариева. \"Този документ е източник на вдъхновение както за политическите лидери, така и за гражданите\", заяви още българският първи дипломат и обясни, че Стратегията без съмнение е важен стимул за младите поколения.", "date": "2018.02.13", "title": "Министър Екатерина Захариева: Реформите по пътя към ЕС не са леки, но всяко усилие си струва"}
{"url": "http://www.focus-news.net/news/2018/02/13/2487974/blagoevgrad-normalno-se-osashtestvyava-dvizhenieto-prez-gkpp-ilinden.html", "text": "Нормално се осъществява движението през ГКПП „Илинден“. Това съобщиха за Радио „Фокус“ – Пирин от пункта. Без проблеми се извършва и преминаването на ГКПП „Кулата“, както и на останалите пропусквателни пунктове по българо-гръцката граница.\r\nЛивия НИНОВА", "date": "2018.02.13", "title": "Благоевград: Нормално се осъществява движението през ГКПП „Илинден“"}
{"url": "http://www.focus-news.net/news/2018/02/13/2487981/plovdiv-obshtinata-pridobiva-starinna-kashta-v-podnozhieto-na-antichniya-teatar.html", "text": "Община Пловдив придобива старинната къща, която се намира в южното подножие на Античния театър. Това съобщи пред журналисти кметът на Пловдив Иван Тотев, предаде репортер на Радио „Фокус”-Пловдив. Предложение за това ще бъде гласувано от Общинския съвет на сесията, предвидена за четвъртък.\r\nКъщата, която е двуетажната, се намира на ул. „Цар Ивайло“ № 2. Тя е част от плана на Старинната градска част и е включена в комплекса на Античния театър. В имота влиза и дворно място от 110 кв. м.\r\nЦветана ТОНЧЕВА", "date": "2018.02.13", "title": "Пловдив: Общината придобива старинна къща в подножието на Античния театър"}
{"url": "http://www.focus-news.net/news/2018/02/13/2487978/minka-salagyorova-zam-kmet-na-petrich-podobryavane-materialnata-baza-v-zdraveopazvaneto-obrazovanieto-kompleksno-reshenie-na-vik-problemite-sa-osnovnite-ni-prioriteti-v-byudzhet-2018.html", "text": "Тази година целевата субсидия на Община Петрич в сектор „Строителство“ е увеличена със 102 000 лева. Това каза за Радио „Фокус“ – Пирин Минка Салагьорова, заместник-кмет на Община Петрич. По думите ѝ за 2018 година тя е в размер на 1 525 400 лева. „Общата сума, на която Петрич ще разчита за капиталови разходи, е 4 767 000 лева. Както вече казах, субсидията е увеличена. Общата сума е доста по-голяма. Към нея добавяме и преходния остатък от миналата година, защото знаете, че получихме целево финансиране за много значими общински обекти. Приоритетите при изразходването на тези средства ще бъдат няколко – подобряване материалната база в здравеопазването, образованието, комплексно решение на проблемите във ВиК сектор“, каза още Салагьорова. Тя добави, че тази година много повече средства са заделени и за благоустрояване, както на града, така и на селата в състава на Общината.\r\nЛивия НИНОВА", "date": "2018.02.13", "title": "Минка Салагьорова, зам.-кмет на Петрич: Подобряване материалната база в здравеопазването, образованието, комплексно решение на ВиК проблемите са основните ни приоритети в Бюджет 2018"}
{"url": "http://www.focus-news.net/news/2018/02/13/2487982/haskovo-4-dvoyki-shte-sklyuchat-brak-v-grada-v-denya-na-vlyubenite.html", "text": "4 двойки ще сключат брак в града на 14 февруари - Ден на влюбените. Това съобщиха от пресцентъра на Община Хасково. Първият ритуал е насрочен за 11.00 часа в ритуалната зала в Младежки център. За втора поредна година сключването на брак в Хасково на 14 февруари е безплатно по инициатива на кмета Добри Беливанов. \r\nВсички младоженци ще получат специални подаръци от Общината – бутилка вино и сувенири. \r\nОт началото на годината до днес в Хасково са сключени 18 брака. През 2017 г. в Хасково са извършени 351 ритуала за сключване на граждански брак.", "date": "2018.02.13", "title": "Хасково: 4 двойки ще сключат брак в града в Деня на влюбените"}
{"url": "http://www.focus-news.net/news/2018/02/13/2487984/plovdiv-stroitelna-tehnika-i-elektroprovodnitsi-za-nas-5-000-lv-sa-otkradnati-ot-chasten-imot-v-selo-trud.html", "text": "Строителна техника и електропроводници за нас 5 000 лв. са откраднати от частен имот в село Труд. Това съобщиха от ОДМВР - Пловдив. Случаят на кражбата от новострояща се къща се разследва от криминалисти на РУ – Труд. Според предварителната информация посегателството било извършено за времето между 16.30 часа в събота до 9.30 часа в понеделник. От частен имот в споменатото село били задигнати две хидрофорни помпи, електромотор на машина за гиспова мазилка и над 150 метра кабели, всичко на стойност около 5 000 лева. Работата продължава под наблюдението на районната прокуратура.", "date": "2018.02.13", "title": "Пловдив: Строителна техника и електропроводници за нас 5 000 лв. са откраднати от частен имот в село Труд"}
{"url": "http://www.focus-news.net/news/2018/02/13/2487971/plovdiv-44-godishen-peshehodets-e-blasnat-ot-lek-avtomobil-na-krastovishteto-mezhdu-bul-hristo-botev-i-ul-avksentiy-veleshki.html", "text": "44-годишен пешеходец е блъснат от лек автомобил на кръстовището между бул. „Христо Ботев“ и ул. „Авксентий Велешки“ в Пловдив. Това съобщиха от ОДМВР - Пловдив. Мъжът е в болница след пътнотранспортното произшествие, което е станало в неделя. Сигналът е получен около 6.00 часа. Лек автомобил „Фолксваген“ блъснал пресичащия пътното платно 44-годишен пешеходец. Пострадалият е под лекарско наблюдение с контузии по тялото, взета му е кръвна проба за алкохол. 59-годишният водач на колата е тестван с дрегер, резултатът е отрицателен. Причините и обстоятелствата около катастрофата се разследват в рамките на образувано досъдебно производство във Второ РУ.", "date": "2018.02.13", "title": "Пловдив: 44-годишен пешеходец е блъснат от лек автомобил на кръстовището между бул. „Христо Ботев“ и ул. „Авксентий Велешки“"}
{"url": "http://www.focus-news.net/news/2018/02/13/2487987/nsi-nay-mnogo-brakove-na-14-fevruari-sa-sklyucheni-prez-2014-g.html", "text": "Най-много бракове на 14 февруари са сключени през 2014 г., когато датата се е падала в петък. Тогава във вярност са врекли 235 двойки. Това сочи статистика на Националния статистически институт. През 2017 г., когато празникът на влюбените е бил във вторник, са се оженили 162 двойки. На трето място по брой сключени брачни съюзи е 2013 г., когато денят на Св. Валентин e бил избран от 132 двойки. \r\nСпоред друга статистика на НСИ през 2016 г. са сключени 26 803 брака, като най-предпочитаният месец тогава е бил август, избран от 4170 двойки. В топ три са още и септември, когато са се състояли 2296 сватби и юли - с 3207. В дъното на класацията е месец ноември, когато са се оженили 1373 двойки.", "date": "2018.02.13", "title": "НСИ: Най-много бракове на 14 февруари са сключени през 2014 г."}
{"url": "http://www.focus-news.net/news/2018/02/13/2487976/ministar-nikolina-angelkova-fokusirahme-se-s-delegatite-varhu-sazdavaneto-na-usloviya-za-podobryavane-kachestvoto-na-turisticheskiya-produkt.html", "text": "Проведохме първата по рода си неформална среща на министрите на туризма в рамките на Българското председателство на Съвета на ЕС. Това каза министърът на туризма Николина Ангелкова на пресконференция след неформалната среща на министрите на туризма, предаде репортер на Агенция „Фокус“. „Тази индустрия създава изключително много работни места. Делегатите се фокусираха основно върху възможностите за създаване на условия, които да подобрят качеството на туристическия продукт, най-вече условия, които да регулират т.нар. платформи Airbnb. Също така да се създаде допълнителна свързаност в региона. Не само между отделните столици, но особено тук на Балканите“, коментира Ангелкова и добави, че са обсъдили и интеграцията на Западните Балкани, особено в туризма. „Обсъдихме и възможностите за финансиране на туризма, особено през предстоящото обсъждане на новата многогодишна финансова рамка“, каза още тя. \r\nЛюба АЛЕКСИЕВА", "date": "2018.02.13", "title": "Министър Николина Ангелкова: Фокусирахме се с делегатите върху създаването на условия за подобряване качеството на туристическия продукт"}
{"url": "http://www.focus-news.net/news/2018/02/13/2487989/georgi-dimov-bivsh-generalen-konsul-v-odrin-vizitata-na-makedonskiya-premier-zoran-zaev-v-turtsiya-otpravi-poslaniya-kam-zapada-i-balgariya-kato-predsedatel-na-saveta-na-es.html", "text": "Визитата на македонския премиер Зоран Заев в Турция отправи послания към Запада, конкретно към Вашингтон и България като председател на Съвета на ЕС. Това заяви за сутрешния блок „Добро утро България“ на Радио „Фокус“ Георги Димов, бивш генерален консул в Одрин по повод посещението на Зоран Заев в Анкара. Той обясни, че след като по време на срещата стана ясно от думите на министър-председателя Бинали Йълдъръм, че Турция подкрепя присъединяването на Македония към НАТО и страните се обявиха за задълбочаване на двустранните отношения трябва да обърнем внимание на няколко неща, които засягат ЕС и НАТО от тази визита. „На първо място може да се разсъждава около оповестената среща на върха във Варна на 26 март, във формат Ердоган, Доналд Туск, Жан Клод Юнкер и Бойко Борисов. На тази среща трябва да се избистри бъдещето на диалога между Анкара и Брюксел. На второ място, което е в контекста на визитата на Зоран Заев, инициативата и приоритета на европредседателството ни – Западните Балкани. Никой не си е правил илюзията, че Анкара ще подмине темата, най-малкото заради сантиментите и сърдечните пориви на сегашния турски президент към наследството от Османската империя. На трето място е отношението ни към обстановката в самата Турция и действията на турската армия в Сирия“, каза Георги Димов. Той  обясни, че един от ангажиментите на Турция спрямо Македония е заемането на страната на Скопие в спора с Атина за името на Македония, което е поредното доказателство за изострените отношения между Гърция и Турция.", "date": "2018.02.13", "title": "Георги Димов, бивш генерален консул в Одрин: Визитата на македонския премиер Зоран Заев в Турция отправи послания към Запада и България като председател на Съвета на ЕС"}
{"url": "http://www.focus-news.net/news/2018/02/13/2487983/vidin-normalno-se-osashtestvyava-preminavaneto-prez-granichen-punkt-dunav-most-2.html", "text": "Нормално се осъществява преминаването през граничен пункт „Дунав мост 2“, каза за Радио „Фокус“ – Видин дежурният служител на пункта. Той посочи, че няма натрупване на тежкотоварни автомобили и от двете страни на границата. На останалите два пункта във Видинска област – „Връшка чука“ и „Брегово“, трафикът също е спокоен, няма опашки от автомобили, нормално се преминава и от двете страни на границата.\r\nАнна ЛОЗАНОВА", "date": "2018.02.13", "title": "Видин: Нормално се осъществява преминаването през граничен пункт „Дунав мост 2“"}
{"url": "http://www.focus-news.net/news/2018/02/13/2487986/mrt-makedoniya-aleksandar-vuchich-prodalzhava-vizitata-si-v-harvatiya-sas-sreshta-sas-srabskata-obshtnost.html", "text": "В рамките на втория ден от визитата си в Хърватия, държавният глава на Сърбия Александър Вучич ще се срещне с представителите на сръбската общност в страната, предава Македонската Радио Телевизија (МРТ).\r\nВ понеделник Вучич разговаря с хърватския си колега Колинда Грабар-Китарович, с която обсъди отворени въпроси от Югославските войни. След това сръбският лидер се срещна с премиера Андрей Пленкович и с председателя на парламента Гордан Яндрокович.Тереза Герова", "date": "2018.02.13", "title": "МРТ (Македония): Александър Вучич продължава визитата си в Хърватия със среща със сръбската общност"}
{"url": "http://www.focus-news.net/news/2018/02/13/2487990/nsi-nad-3-pati-e-namalyal-iznosat-na-balgarsko-vino-ot-2006-do-2016-g.html", "text": "Над 3 пъти е намалял износът на българско вино от 2006 до 2016 г. През 2006 г. страната ни е изнасяла 112 845 хил. л., а десет години по-късно – 31 411 хил. л. Това сочи статистика на Националния статистически институт. Спад е отчетен и във вноса, като през 2006 г. в България са влезли 12 589 хил. л. вино, а през 2016 г. – 7311 хил. л. \r\nПо данни на НСИ за същия период се наблюдава и спад в потреблението на вино – средногодишно на лице от домакинството през 2006 г. потреблението е било 6 л., а през 2016 г. – 4,4 л.\r\nСпоред друга статистика 162 042 хил. литра е било производството на вино от грозде през 2016 г., като заетите лица в сектора са били 3398.", "date": "2018.02.13", "title": "НСИ: Над 3 пъти е намалял износът на българско вино от 2006 до 2016 г."}
{"url": "http://www.focus-news.net/news/2018/02/13/2487993/sofiya-vremenno-dvizhenieto-se-osashtestvyava-v-avariynata-lenta-na-avtomagistrala-trakiya-pri-km-25-v-posoka-burgas-poradi-avariral-avtomobil-s-remarke.html", "text": "Временно движението се осъществява в аварийната лента на автомагистрала „Тракия“, при км 25 в посока Бургас, поради аварирал лекотоварен автомобил, теглещ ремарке с лек автомобил. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.02.13", "title": "София: Временно движението се осъществява в аварийната лента на автомагистрала „Тракия“, при км 25 в посока Бургас, поради аварирал автомобил с ремарке"}
{"url": "http://www.focus-news.net/news/2018/02/13/2487991/ekathimerini-ofitsialna-atina-obvini-turtsiya-v-podklazhdane-na-naprezhenieto-v-regiona.html", "text": "Говорителят на гръцкото правителство Димитрис Цанакопулос обвини Турция, че не допринася за стабилността в региона, съобщава електронното издание Ekathimerini.\r\nКоментарите на официалния представител бяха направени броени часове, след като кораб на турската брегова охрана се удари в гръцка патрулна лодка край островната група Имия/Кардак. Не се съобщава за пострадали. \r\nИнцидентът се случи късно в понеделник вечерта, малко след като турските военни кораби възпрепятстваха сондажен кораб на италианския енергиен гигант ENI от проучвания в Блок 3 на Изключителната икономическа зона (ИИЗ) на Кипър.\r\nВ тази връзка Атина обвини Ердоган, че подхранва напрежението в региона.\r\n„Има напрежение в Турция и някои много трудни проблеми за Ердоган и неговото правителство, които включват обща дестабилизация в по-широкиян регион“, подчерта Цанакопулос. „С поведението си Турция не допринася за преодоляването на тази ситуация. Всъщност тя прави точно обратното\", категоричен бе говорителят на правителството в Атина.\r\nГоворителят на гръцкото правителство няма да се замисли дали Атина се опасява от потенциален конфликт с Турция в Егейско море.\r\n„Трябва да сме много внимателни и да следваме развитието\", предупреди Цанакопулос пред радио Alpha, като допълни: „ Това, което се изисква, е спокойни и ясни глави, и сериозно управление на ситуацията\".Тереза Герова", "date": "2018.02.13", "title": "Ekathimerini: Официална Атина обвини Турция в подклаждане на напрежението в региона"}
{"url": "http://www.focus-news.net/news/2018/02/13/2487994/galap-interneshanal-58-ot-balgarite-koito-sa-chuvali-za-istanbulskata-konventsiya-ne-odobryavat-stranata-ni-da-ya-prieme.html", "text": "Общественият ефект от дебата за Истанбулската конвенция е сериозен - огромната част от пълнолетните българи се оказват въвлечени в него. Сериозно е неодобрението към документа. Други теми от публичния дебат в последните дни обаче срещат одобрение – например, проверките на компетентните органи в различни сектори.  86% са чули за Истанбулската конвенция. Това на практика означава всички. Сред чувалите 58% не одобряват България да я приеме, а 19% одобряват България да приеме документа. Съотношението е приблизително три към едно. Останалите се колебаят. Във всички социални групи преобладава отрицанието. Известно изключение са привържениците на ГЕРБ, където близо една трета  приемат конвенцията, а две пети все пак я отхвърлят.  Разбира се, по този въпрос едва ли има огромна запознатост, но в такива обществени дискусии е важно да се провери най-вече какъв образ се е създал. Общият имидж на конвенцията очевидно е негативен за българите.  \r\nОт темите от последните дни явно сериозно се подкрепят най-вече различните типове проверки на съответните контролни органи – проверки на имущество, проверки на кметове, проверките в железниците и т.н. Например, 78% споделят мнението, че никога не е късно да се проверява нечие богатство. 20% обаче смятат, че вече е много късно. \r\nПо повод скорошните разкрития по отношение на железниците, респондентите бяха помолени да дадат цялостна оценка на БДЖ по скалата от 2 до 6. Средната оценка е 3.2. Тя е доста нисък атестат за общото състояние на железниците, макар и да не е безнадеждно лош. Обществото е безусловно съгласно, че положението с подобни системи като железниците е твърде тежко, но дава и шансове за поправяне.", "date": "2018.02.13", "title": "\"Галъп интернешънъл\": 58% от българите, които са чували за Истанбулската конвенция, не одобряват страната ни да я приеме"}
{"url": "http://www.focus-news.net/news/2018/02/13/2487992/vladimir-georgiev-izpalnitelen-direktor-na-vinarna-belite-vina-ot-severna-balgariya-nyamat-analog-v-stranata-po-kachestvo.html", "text": "Белите вина от Северна България нямат аналог в страната по качество. Това коментира в предаването „Добре дошли в Свищов“ на Радио „Фокус“ – Велико Търново Владимир Георгиев, изпълнителен директор на най-голямата винарна в Свищов. По думите му причината е, че сортовете грозде, които се отглеждат в региона, са с по-ниска захарност и това придава по-голяма свежест на самото вино. \r\n„Без съмнение и червеното вино, което се произвежда в региона, е традиционно. Става въпрос за червеното вино от Северна България, което не е така тежко и гъсто, както е в Южна България. Това се цени все повече – свежият вкус, който северното червено вино има. Белите вина от Северна България, особено от Свищовския регион – региона на Горчивка, са без конкуренция в българските вина. Това е така, защото в Южна България бялото вино и гроздето за бяло вино са с доста висока захарност, тъй като там е по-топло и съответно се опитват да достигнат свежестта, която се постига в Северна България“, обясни Владимир Георгиев и уточни, че за разлика от световния пазар, у нас розето все още не е така популярно. Това, според него, е следствие от неверния постулат, който българите възприемат – че розето е по-леко и ниско алкохолно вино.\r\nЛуиза ТРАНЧЕВА", "date": "2018.02.13", "title": "Владимир Георгиев, изпълнителен директор на винарна: Белите вина от Северна България нямат аналог в страната по качество"}
{"url": "http://www.focus-news.net/news/2018/02/13/2487996/pregled-na-mezhdunarodnite-novini-do-13-chasa-agentsiya-fokus.html", "text": "Търсещият убежище узбекистанец Рахмат Акилов, заподозрян за нападението с камион в шведската столица от април миналата година, се призна за виновен по делото за тероризъм, който бе стартиран във вторник.\r\nРахмат Акилов се яви в съдебната зала в Стокхолм с белезници и строга охрана, облечен в зелени затворнически дрехи и с обръснати глави и брада, придружен от адвоката му Йохан Ериксон.\r\nАкилов, чието искане за убежище бе отхвърлено от шведските власти през 2016 г., е положил клетва за вярност към „Ислямска държава“ в навечерието на терористичната атака  в един от най-сигурните градове в Европа, въпреки че джихадистката групировка така и не пое отговорност за нея. \r\nВ петък, 7 април, Акилов открадна  камион за доставка на бира и го вряза на оживена пешеходна търговска улица в центъра на Стокхолм. В резултат загинаха петима души, а други 10 пострадаха. Няколко часа по-къно Акилов бе арестуван благодарение на устройства за видеонаблюдение в обществения транспорт.\r\n„Мотивът е бил да предизвика страх и да накара Швеция да прекрати участието си в коалицията срещу „Ислямската държава\", поясни адвокатът на подсъдимия.\r\n*** Говорителят на гръцкото правителство Димитрис Цанакопулос обвини Турция, че не допринася за стабилността в региона.\r\nКоментарите на официалния представител бяха направени броени часове, след като кораб на турската брегова охрана се удари в гръцка патрулна лодка край островната група Имия/Кардак. Не се съобщава за пострадали. \r\nИнцидентът се случи късно в понеделник вечерта, малко след като турските военни кораби възпрепятстваха сондажен кораб на италианския енергиен гигант ENI от проучвания в Блок 3 на Изключителната икономическа зона (ИИЗ) на Кипър.\r\nВ тази връзка Атина обвини Ердоган, че подхранва напрежението в региона.\r\n„Има напрежение в Турция и някои много трудни проблеми за Ердоган и неговото правителство, които включват обща дестабилизация в по-широкиян регион“, подчерта Цанакопулос. „С поведението си Турция не допринася за преодоляването на тази ситуация. Всъщност тя прави точно обратното\", категоричен бе говорителят на правителството в Атина.\r\nГоворителят на гръцкото правителство няма да се замисли дали Атина се опасява от потенциален конфликт с Турция в Егейско море.\r\n„Трябва да сме много внимателни и да следваме развитието\", предупреди Цанакопулос пред радио Alpha, като допълни: „ Това, което се изисква, е спокойни и ясни глави, и сериозно управление на ситуацията\".\r\n*** С километрова жива верига жителите на Дрезден, столица на федералната провинция Саксония, ще отбележат годишнината от бомбардировките на града от Съюзниците във Втората световна война, които почти напълно го унищожават. Веригата в центъра на саксонската столица трябва да свържe хората от двете страни на река Елба като знак за помирение и разбиране. \r\nНа 13 февруари 1945 г. Дрезден е почти изравнен със земята в резултат на въздушни удари, нанесени от британски и американски бомбардировачи. Жертви на масирания рейд стават около 25 хил. души.\r\n*** Кметът на втория по големина град в Гърция Янис Бутарис отново направи спорно предложение за промяна на името на международното летище в Солун - „Македония“.\r\nСамо ден след като изрази мнението си по време на среща в Солун, че промяната в името на летището и централната автобусна гара в града би могла да бъде опция, която си заслужава да бъде проучена в рамките на преговорите с Македония, Бутарис повтори спорното си предложение за интервю с телевизия „Скай“ във вторник сутринта.\r\nСъгласно думите на Бутарис, туристите, пристигащи в Солун по въздух се объркват, след като пилотът им съобщи, че кацат на летище „Македония“. \r\n„Не казах, че трябва да сменим името, казах, че трябва да видим какво можем да направим, а едно от тях е да променим името. Нека мислят за това и нека го променят\", заяви Бутарис, като добави, че „това известно име Македония разделя света“.\r\nВ същото време, с оглед  на текущите преговори, солунският кмет  заяви, че „Скопие е в отчаяно положение, защото знае, че трябва да се откаже от името\", но добави, че и Гърция е губеща, тъй като вече 160 държави от цял свят признават северния й съсед с конституцинното му име – Република Македония. Същевременно Бутарис подчерта, че истинската опасност за Атина произтича от друг неин съсед – Анкара, и предупреди, че с политиката си гръцките управляващи тласкат македонците към Турция.\r\n*** Кметът на Анкара Мустафа Туна обяви, че улицата, на която се намира посолството на САЩ, ще бъде преименувана на турската операция в Северна Сирия - „Маслинова клонка“.\r\nРешението е най-новият пример за напрегнатите отношения между Турция и САЩ, партньори от НАТО. Турската военна операция „Маслинова клонка\" е насочена срещу кюрдските милиции в Сирия, които Вашингтон третира като съюзник в борбата срещу терористичната групировка „Ислямска държава“.\r\n„Подписахме предложението за промяна на името на булевард „Невзат Тандоган\" пред американското посолство на „Маслинова клонка\", написа Туна в социалната мрежа „Туитър“. Кметът на Анкара заяви заяви, че то скоро ще бъде представено предложение в общинския съвет, където вероятно ще бъде одобрено. \r\nРешението за промяна на името на улицата бе взето в навечерието на посещението на американския държавен секретар Рекс Тилерон в Турция.\r\n*** Приключва операцията, която екипите на Министерството на извънредните ситуации на Руската федерация провеждат на мястото на катастрофата на пътническия Ан-148 на „Саратовски авиолинии“, който се разби със 71 души на борда.\r\n„В течение на нощта се извършваше работа на три смени. Към настоящия момент поставяме акцент на работата с Междудържавната авиационна комисия и Следствения комитет, свързвана с извозването на фрагментите на въздухоплавателното средство“, заяви началникът на Главното управление на регионалното Министерството на извънредните ситуации в Московската област Сергей Полетикин.\r\nСъгласно думите му, отломките на разбилата се машина ще бъдат транспортирани за по-нататъшна експертиза.\r\n***", "date": "2018.02.13", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/02/13/2487998/sofiya-67-godishen-mazh-e-zadarzhan-za-zakani-za-ubiystvo-kam-politsai-pri-savmestna-proverka-s-predstaviteli-na-elektrorazpredelitelnoto-druzhestvo-v-s-tompsan.html", "text": "67-годишен мъж е задържан за отправени закани към полицейски служители и осуетяване на служебните им задължения. Това съобщиха от пресцентъра на МВР. Около 10.30 часа вчера, при извършването на оглед в частен дом в с. Томпсън съвместно с представители на електроразпределителното дружество, служители на Районно управление на МВР-Своге са задържали 67-годишен жител на селото, отправял към тях закани за убийство в опит да им попречи да изпълнят служебните си задължения. Криминално проявеният и осъждан мъж остава в полицейския арест за срок до 24 часа. По случая е образувано досъдебно производство за извършено престъпление по чл. 270 от НК.", "date": "2018.02.13", "title": "София: 67-годишен мъж е задържан за закани за убийство към полицаи при съвместна проверка с представители на електроразпределителното дружество в с. Томпсън"}
{"url": "http://www.focus-news.net/news/2018/02/13/2487997/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще говорим отново за Апостола на свободата – Васил Левски, защото в Карлово тези дни отново отдават почит на този велик българин. Ще се срещнем в ефир с творчеството на учениците от едноименното училище, които не са безразлични нито към завещаното от Левски, нито към случващото се в държавата. И тази година в дните преди 19 февруари те писаха есета. Най-добрите от тях са събрани в сборника „Откровения II“. Днес ще имате възможността да чуете есето „Дяконе“ на Мария Петрова от 12-ти клас. В предаването ни ще чуем как в Националния музей \"Васил Левски\" почитат паметта на апостола по повод 145 години от гибелта му. За това ще разговаряме с Дора Чаушева, директор на музея.\r\nВ края на предаването ще се срещнем с традицията Старчовден, която карловци почитат от най-дълбока древност. За тази традиция ни разказва Гинка Тодорова, от читалището в Сушица.\r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.02.13", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/02/13/2487995/sofiya-s-opasnost-za-zhivota-e-postradalata-zhena-pri-intsidenta-na-bul-aleksandar-malinov.html", "text": "С опасност за живота е пострадалата жена при инцидента на бул. \"Александър Малинов\". Това съобщиха от пресцентъра на УМБАЛ \"Св. Анна\" - София. Освен тежката черепно-мозъчна травма, жената е и с тежка, открита фрактура на ръка и фрактура на таза. Състоянието ѝ е тежко, с опасност за живота.", "date": "2018.02.13", "title": "София: С опасност за живота е пострадалата жена при инцидента на бул. \"Александър Малинов\""}
{"url": "http://www.focus-news.net/news/2018/02/13/2487999/kyustendil-uchenitsi-uchiteli-i-roditeli-izrabotvaha-zaedno-martenitsi-vav-vtoro-osnovno-uchilishte-daskal-dimitri.html", "text": "Ученици, учители и родители изработваха заедно мартеници във Второ основно училище „Даскал Димитри” в Кюстендил, предаде репортер на Радио „Фокус” – Кюстендил. Децата със специални образователни потребности изработиха мартеници за своите учители, приятели и родители. Материалите са осигурени от Регионален център за подкрепа на приобщаващотото образование. Част от мартениците ще бъдат продадени на символични цени на благотворителен базар в училището. Със събраните средства ще се закупят материали за ресурсния кабинет.\r\nВенцеслав ИЛЧЕВ", "date": "2018.02.13", "title": "Кюстендил: Ученици, учители и родители изработваха заедно мартеници във Второ основно училище „Даскал Димитри”"}
{"url": "http://www.focus-news.net/news/2018/02/13/2487985/zurab-pololikashvili-oon-tsifrovizatsiyata-e-badeshteto-na-otrasala-turizam.html", "text": "Цифровизацията е бъдещето на отрасъла „Туризъм“. Това каза генералният секретар на Световната организация по туризъм към ООН Зураб Пололикашвили на пресконференция след неформалната среща на министрите на туризма, предаде репортер на Агенция „Фокус“. „Искам да поздравя България за тази прекрасна възможност. Вашето председателство е действително успешно, защото поставя туризма като един от своите основни приоритети. Изключително важно е да се говори за туризма по време на председателството. Вече има нови идеи как да си сътрудничим. Голям брой министри присъстват на това събитие и затова имаме възможност да обсъдим как ще се развива отрасъла в епохата на цифровизацията“, коментира Пололикашвили. По думите му това е бъдещето на отрасъла и основното послание на събитието „Съединението прави силата“. „Надявам се, че в бъдеще ще има и конкретни резултати. Нашата организация е тук, за да окаже пълна подкрепа и да помислим как ще работим заедно оттук нататък“, посочи той. \r\nПололикашвили допълни, че ще работят в много тясно сътрудничество с частния сектор. „Говорихме за пряката връзка със заетостта в частния сектор. Това е една прекрасна възможност да се подобри заетостта и да си сътрудничим много тясно с частния сектор. Имаме около 535 млн. члена – това са частни дружества. За съжаление нямаме български фирми, които да са членове на нашата организация, но бихме искали да имаме и такива“, заяви той. По думите му това са все дружества и фирми, които работят в сферата на туризма, които понякога получават финансиране и от външни източници, но и от частни фирми, както и от финансови институции. \r\nЛюба АЛЕКСИЕВА", "date": "2018.02.13", "title": "Зураб Пололикашвили, ООН: Цифровизацията е бъдещето на отрасъла „Туризъм“"}
{"url": "http://www.focus-news.net/news/2018/02/13/2488000/plovdiv-nezakonno-orazhie-e-izzeto-ot-doma-na-52-godishen-mazh-ot-karnare-i-ot-lek-avtomobil-s-29-godishen-vodach-ot-selo-kliment.html", "text": "В Районно управление на МВР-Карлово са започнали бързи производства срещу двама притежатели на незаконно оръжие. Това съобщиха от пресцентъра на МВР. При проверка в дома на 52-годишен мъж от Кърнаре служителите на реда открили пушка без необходимите документи, а ден по-късно било иззето гладкоцевно оръжие с неустановена марка от лек автомобил с 29-годишен водач от село Климент. Случаите са докладвани в районната прокуратура.", "date": "2018.02.13", "title": "Пловдив: Незаконно оръжие е иззето от дома на 52-годишен мъж от Кърнаре и от лек автомобил с 29-годишен водач от село Климент"}
{"url": "http://www.focus-news.net/news/2018/02/13/2487980/evrokomisaryat-elzhbeta-bienkovska-bez-transport-letishta-i-infrastruktura-ne-mozhem-da-privlichame-i-posreshtame-poveche-turisti-v-dadena-strana.html", "text": "Без транспорт, летища и инфраструктура не можем да привличаме и посрещаме повече туристи в дадена страна. Това каза еврокомисарят по вътрешен пазар, индустрия, предприемачество и малки и средни предприятия  Елжбета Биенковска на пресконференция след неформалната среща на министрите на туризма, предаде репортер на Агенция „Фокус“. „Предизвикателствата си остават едни и същи, но в контекста на следващата финансова рамка е още по-важно да се обсъждат теми като цифровизацията, уменията, рекламата. Преди един месец започнахме европейската година на туризма Европа-Китай и значението на България е региона“, коментира Биенковска. \r\nТя уточни, че се обсъжда многогодишната финансова рамка. „ЕК предостави основните насоки преди около една година за това как да се използват различни източници на европейско финансиране за туризъм, защото нямаме отделен фонд. Апелираме към държавите членки потенциалът на отрасъла да бъде обсъждан, за да може той да бъде финансиран по линия на следващата многогодишна финансова рамка. Най-важно е да се говори за нивото на финансиране, тъй като туризмът е много широк отрасъл. Освен това той има влияние върху други отрасли и брънки по веригата на добавената стойност“, допълни тя. Според нея без транспорт, летища и инфраструктура не могат да се привличат и посрещат повече туристи в страната. „Другият въпрос е устойчивостта на туризма. В някои градове хората просто не искат повече туристи и затова трябва да бъдат рекламирани и други дестинации, които не са толкова познати, както са столиците. Трябва да споменем и Брекзит в този контекст. Ще стигнем да успешни решения и ще можем да насочим усилията точно в онези пунктове на туризма, където въздействието ще бъде най-силно“, каза още еврокомисарят. \r\nЛюба АЛЕКСИЕВА", "date": "2018.02.13", "title": "Еврокомисарят Елжбета Биенковска: Без транспорт, летища и инфраструктура не можем да привличаме и посрещаме повече туристи в дадена страна"}
{"url": "http://www.focus-news.net/news/2018/02/13/2488002/kyustendil-zadarzhan-e-20-godishen-mazh-ot-s-dolno-selo-otnel-sas-sila-mobilniya-telefon-na-14-godishno-momche.html", "text": "Кюстендил. 20-годишен мъж от с. Долно село е задържан за грабеж. Установено е, че вчера около 14.00 часа в центъра на града той отнел със сила мобилния телефон на 14-годишно момче. Това съобщиха от пресцентъра на МВР. В резултат на предприетите оперативно – издирвателни действия криминалистите установили извършителя и иззели от него мобилния телефон. М. М. е с криминални регистрация в полицията, и е осъждан. По случая е образувано досъдебно производство, уведомена е прокуратурата.", "date": "2018.02.13", "title": "Кюстендил: Задържан е 20-годишен мъж от с. Долно село, отнел със сила мобилния телефон на 14-годишно момче"}
{"url": "http://www.focus-news.net/news/2018/02/13/2487988/sport-zapochva-eliminatsionnata-faza-na-shampionska-liga.html", "text": "След два месеца пауза Шампионска лига се завръща. Предстои изиграването на осем двубоя от елиминационната фаза на най-престижния турнур по футбол на Стария континент. Всички мачове започват в 21:45 часа.Ето и двойките, които ще играят тази вечер:\r\nЮвентус-Тотнъм\r\nПорто-Ливърпул\r\nБайерн (Мюнхен)-Бешикташ\r\nСевиля-Манчестър Юнайтед\r\nБазел-Манчестър Сити\r\nРеал Мадрид-Пари Сен Жермен\r\nЧелси-Барселона\r\nШахтьор-Рома", "date": "2018.02.13", "title": "Спорт: Започва елиминационната фаза на Шампионска лига"}
{"url": "http://www.focus-news.net/news/2018/02/13/2488003/kaloyan-pargov-bsp-detsata-v-sofiya-imat-nuzhda-ot-kachestveno-obrazovanie-vav-vsyako-uchilishte-i-stolichna-obshtina-e-dlazhna-da-go-osiguri.html", "text": "Децата в София имат нужда от качествено образование във всяко училище на територията на града и Столична община е длъжна да го осигури. Това заяви председателят на групата на БСП в Столичен общински съвет Калоян Паргов по време на обсъждането на новите Наредби за прием на деца в общинските детски градини и в първи клас в общинските училища, съобщиха от пресцентъра на БСП - София. Калоян Паргов, който е заместник-председател на Комисията, както и експертът по образование към групата на БСП в Столичен общински съвет Александър Грозданов се включиха в обсъждането с конструктивни предложения, част от които бяха приети от управляващите в Столична община.\r\n\"С експертите на БСП в образованието имахме много срещи с различни родителски организации, за да чуем тяхното мнение за проекта за нова Система за прием на ученици в първи клас в общинските училища на територията на Столична община\", каза Калоян Паргов. \"Най-голямото притеснение на всички е свързано с качеството на образователната система в различните райони на София. От години настояваме кметът Фандъкова да направи така, че да има балансиран прием навсякъде в София и да не се обезлюдяват училища. А сега тепърва се търси начин за справяне точно с това - училища, които не са предпочитани заради лошо качество на образованието, което предлагат, се обезлюдяват и тежат на бюджета. Радвам се, че гражданските организации са толкова активни и ние, от БСП, подкрепяме исканията и предложенията им. Доволен съм също така, че с общи усилия упражнихме натиск и част тези искания и предложения бяха приети от управляващите. Така напрежението между родителите и общината ще намалее и се радвам, че ние, от БСП, помагаме за това\", добави той.\r\nЧаст от предложенията, които бяха направени, са точките за дете от многодетно семейство да бъдат увеличени. В критериите да бъде добавено и \"дете на самотен родител\", а заповедта за прилежащите райони да стане част от самата Наредба за прием на деца в първи клас.", "date": "2018.02.13", "title": "Калоян Паргов, БСП: Децата в София имат нужда от качествено образование във всяко училище и Столична община е длъжна да го осигури"}
{"url": "http://www.focus-news.net/news/2018/02/13/2488005/veliko-tarnovo-za-parvi-pat-v-grada-shte-bade-pokazano-kopie-na-samarskoto-zname.html", "text": "За първи път във Велико Търново ще бъде показано Самарското знаме. То ще бъде посрещнато с военен ритуал в присъствието на посланика на Руската федерация в България Негово превъзходителство Анатолий Макаров. Церемонията ще се проведе на 16 февруари от 11.00 часа пред сградата на Музей „Възраждане и Учредително събрание“. Това съобщи на пресконференция Златина Димитрова, редактор на областен всекидневник, един от организаторите на събитието, предаде репортер на Радио „Фокус“ – Велико Търново.  Самарското знаме, което ще бъде показано във Велико Търново, е копие, пазено в Регионалния исторически музей в Стара Загора. То е част от изложбата „Търново, Освобождението и възкресението на България“, която посетителите на Музея ще имат възможност да видят в рамките на една седмица. \r\nЕкспозицията е част от кампанията „Търново, Освобождението и възкресението на България“, посветена на 140-годишнината от Освобождението на България.  Инициативен комитет от общественици подкрепя идеята. В него влизат кметът Даниел Панов, областния управител проф. Любомира Попова, председателят на Общинския съвет Венцислав Спирдонов, началникът на НВУ „Васил Левски“ бригаден генерал Пламен Богданов, редица водещи историци и други. „Община Велико Търново е съорганизатор и подкрепя доста от мероприятията, посветени на честванията на 140-годишнина от Освобождението на България. Тази изложба, която ще бъде представена, е само един сегмент от целия комплекс мероприятията по честването на тази кръгла годишнина“, посочи зам.-кметът на Община Велико Търново проф. Георги Камарашев.\r\nЗлатина Димитрова отбеляза, че националната светиня ще бъде посрещната с военен ритуал, в който ще участват курсанти от Национален военен университет „Васил Левски“ и доброволци от клуб „Традиция“ пред стълбите на Музей „Възраждане и Учредително събрание“ , след което в сградата ще се проведе официално откриване на изложбата и награждаване на победителите от конкурса за ученическо и студентско творчество „Търново, Освобождението и възкресението на България“. От 12.15 часа в  Регионална библиотека „П. Р. Славейков“ ще се състои Младежка научна сесия с председател проф. Петко Ст. Петков. От 12.30 часа ще бъдат поднесени венци и цветя на паметниците на загиналите руски воини във Велико Търново.в парк „Света гора“, в парка на храм „Възкресение Христово“ и на паметника на генерал Гурко в парк „Марно поле“. От 13.30 часа в Община Велико Търново ще се проведе  официална среща на посланикът на Руската федерация в България Негово превъзходителство г-н Анатолий Макаров с областния управител проф. Любомира Попова, кмета на Община Велико Търново инж. Даниел Панов, председателя на Общинския съвет Венцислав Спирдонов и бригаден генерал Пламен Богданов, началник на Национален военен университет „Васил Левски“. От 14.30 часа в Регионалното управление по образованието ще се проведе среща, на която ще бъдат представени възможностите за обучение в престижни руски университети.\r\nЗа да могат повече търновци да видят Самарското знаме, на 16 февруари музей „Възраждане и Учредително събрание“ ще посреща посетители безплатно. Събитията се провеждат с подкрепата на Община Велико Търново, Национален военен университет „Васил Левски“, Регионален исторически музей и клуб „Традиция“.\r\nНадежда КРЪСТЕВА", "date": "2018.02.13", "title": "Велико Търново: За първи път в града ще бъде показано копие на Самарското знаме"}
{"url": "http://www.focus-news.net/news/2018/02/13/2488006/pazardzhik-chitalishte-zora-v-selo-radilovo-vazstanovyava-zabraven-ritual-pod-imeto-karnavali.html", "text": "Читалище „Зора“ в село Радилово, община Пещера, възстановява забравена традиция под името „Карнавали“, която е свързана с празника Сирни Заговезни, съобщи в предаването \"Здравей, Пещера\" на Радио „Фокус“ – Пазарджик Марена Вачкова, секретар на читалището в селото. Ритуалът ще бъде отбелязан на 18 февруари. \r\n„Спецификата на този ритуал наподобява кукерските празници. Всички персонажи ще имат характерно облекло, най-често това са стари дрехи и животински кожи. В миналото в този ритуал, са участвали само мъже, тази година даваме право и на дамите. Цяла година работихме и събирахме най-различни информации и сега решихме, че вече можем да възстановим обичая Карнавали. Не се знае кога точно е правен последно в Радилово, но 80-годишните жители, които имат слаби спомени за това, казват, че са били деца“, уточни Вачкова. Тя допълни, че възрастово ограничение за участниците няма.  \r\nПреди това, на 14 февруари, в селото традиционно ще бъдат зарязани лозята ,които се намират в края на населеното място до стадиона.\r\nАлбена ЖИЛЕКОВА", "date": "2018.02.13", "title": "Пазарджик: Читалище „Зора“ в село Радилово възстановява забравен ритуал под името „Карнавали“"}
{"url": "http://www.focus-news.net/news/2018/02/13/2488011/sofiya-vavezhdat-se-promeni-v-organizatsiyata-na-dvizhenie-vav-vrazka-s-meropriyatie-ot-kalendara-na-sabitiyata-svarzani-s-balgarskoto-predsedatelstvo-na-saveta-na-es.html", "text": "Въвеждат се промени в организацията на движение в София във връзка с мероприятие от календара на събитията, свързани с Българското председателство на Съвета на Европейския съюз (ЕС). Това съобщиха от пресцентъра на Столична община.\r\nОт 20.00 часа на 14 февруари 2018 г. до приключване на мероприятието на 17.02.2018 г.   се забраняват престоят и паркирането на пътни превозни средства, с изключение на автомобилите превозващи участниците в мероприятията, както следва: \r\n- на ул. „Доспат” между бул. „Витоша” и ул. „Баба Неделя”;\r\n- на ул. „Баба Неделя”;\r\n- на ул. „Д-р Христо Стамболски”.\r\nОт 07.00 часа до приключване на мероприятието на 15 февруари 2018 г., от 07.00 часа до приключване на мероприятието на 16 февруари и от 07.00 часа до приключване на мероприятието на 17 февруари при необходимост и по преценка на отдел „Пътна полиция“ при СДВР ще се забранява влизането на пътни превозни средства, с изключение на автомобилите, обслужващи мероприятието както следва:\r\n- по ул. „Доспат” между бул. „Витоша” и ул. „Баба Неделя”;\r\n- по ул. „Баба Неделя”;\r\n- по ул. „Д-р Христо Стамболски”.", "date": "2018.02.13", "title": "София: Въвеждат се промени в организацията на движение във връзка с мероприятие от календара на събитията, свързани с Българското председателство на Съвета на ЕС"}
{"url": "http://www.focus-news.net/news/2018/02/13/2488009/kyustendil-trafikat-na-gkpp-gyueshevo-e-s-normalna-intenzivnost-patyat-kam-punkta-e-prohodim-pri-zimni-usloviya.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.13", "title": "Кюстендил: Трафикът на ГКПП „Гюешево” е с нормална интензивност, пътят към пункта е проходим при зимни условия"}
{"url": "http://www.focus-news.net/news/2018/02/13/2488008/shumen-zabraneni-sa-svizhdaniyata-i-dostapat-na-vanshni-litsa-do-bolnichnite-pomeshteniya-v-mbal-v-grada-do-kraya-na-fevruari.html", "text": "Забранени са свижданията и достъпът на външни лица до болничните помещения в МБАЛ-Шумен до края на месец февруари. Заповедта е издадена още през миналата седмица, съобщи за Радио „Фокус“-Шумен изп. директор на болницата д-р Атанас Атанасов. „Заради големия брой постъпващи с усложнения от вирусни инфекции, както и болни сред персонала, сме предприели  превантивни мерки за ограничаване на достъпа на външни лица до стаите и работните помещения в болницата. Засега заповедта е до края на месеца, ще се действа според епидемиологичната ситуация“, каза д-р Атанасов. \r\nТой посочи, че в Инфекциозно и Първо вътрешно отделение има пациенти с усложнения на остри респираторни инфекции - основно пневмонии и бронхиолити. „В началото на грипната вълна имаше случаи на усложнения с проява на неврологична симптоматика, но сега най-често се усложнява с респираторни инфекции и бактериални наслагвнаия на фона на вирусното заболяване и повечето постъпват с пневмонии“, заяви д-р Атанасов.\r\nИвелина ИВАНОВА", "date": "2018.02.13", "title": "Шумен: Забранени са свижданията и достъпът на външни лица до болничните помещения в МБАЛ в града до края на февруари"}
{"url": "http://www.focus-news.net/news/2018/02/13/2488007/greek-reporter-korab-na-turskata-bregova-ohrana-se-udari-v-gratska-patrulna-lodka-atina-obeshta-da-zashtiti-suverennite-si-prava.html", "text": "Гръцкото правителство обеща да защити суверенните си права след инцидента от ранните сутрешни часове на вторник, когато кораб на турската брегова охрана се удари гръцки плавателен съд в близост до егейските острови Имия/Кардак, предава Greek Reporter.\r\n„Гръцкото правителство многократно заяви, че ще защити решително суверенните права на страната\", заяви говорителят на управляващите в Атина Димитрис Цанакопулос.\r\nНяма съобщения за пострадали средс екипажа . Гръцкият кораб „Гавдос\" е понесъл щети и понастоящем се работи за отстраняването им.\r\nИзточници от Министерството на отбраната в Атина разкриват, че „Гавдос“ е бил неподвижен във водите край островната група, когато турският кораб се е забил в него. \r\nВ интервю за радиостанцията „Алфа 989“ Цанакопулос подчерта, че Атина отбелязва „засилваща се турска провокативност, която сериозно ни безпокои\".\r\n„Трябва да сме много внимателни и да наблюдаваме ситуацията и развитието й\", подчерта говорителят на правителството.\r\nНа въпроса дали Атина е загрижена за възможността от сериозен инцидент в Егейско море, той увери, че държавата следи отблизо ситуацията.\r\nОстровите, разположени близо до турското крайбрежие, често стават арена на инциденти между турските и гръцките сили. През 1996 г. между двете страни от НАТО почти се стига до война заради тях, припомнят от редакцията. Тереза Герова", "date": "2018.02.13", "title": "Greek Reporter: Кораб на турската брегова охрана се удари в гръцка патрулна лодка, Атина обеща да „защити суверенните си права“"}
{"url": "http://www.focus-news.net/news/2018/02/13/2488010/ivan-tsarov-regionalen-istoricheski-muzey-veliko-tarnovo-samarskoto-zname-e-osveteno-ot-sveshtenik-ot-velikotarnovskoto-selo-dichin.html", "text": "Самарското знаме е осветено от свещеник от село Дичин, община Велико Търново. Това каза на пресконференция директорът на Регионалния исторически музей във Велико Търново Иван Църов, предаде репортер на Радио „Фокус“ – Велико Търново. Той допълни, че светинята е ушита от три учителки от град Самара, след което е дарена на Българското опълчение по време на Руско-турската война. То е единственото знаме в историята на България, наградено с Орден „За храброст“. От 1946 година то е пренесено в Националния военноисторически музей, където се съхранява и до днес в камера при специални условия. „Това е плат, който е на повече от 140 години. Поради тази причина се съхранява в специални условия. Вади се веднъж на всеки пет години за проверка, като често тази проверка се използва, за да бъде показано през публика“, посочи Иван Църов.\r\nНа територията на България съществуват две копия на Самарското знаме. Едното се пази в Националния военноисторически музей, а другото – в Регионалния исторически музей в Стара Загора. Извън пределите на страната копие на националната светиня може да се види в Атонския полуостров - Света гора, и в руския град Самара.\r\nНадежда КРЪСТЕВА", "date": "2018.02.13", "title": "Иван Църов, Регионален исторически музей - Велико Търново:  Самарското знаме е осветено от свещеник от великотърновското село Дичин"}
{"url": "http://www.focus-news.net/news/2018/02/13/2488013/doncho-atanasov-api-zapochna-proektirane-na-okolovrastniya-pat-na-plovdiv.html", "text": "Започна проектиране на Околовръстния път на Пловдив. Това съобщи пред журналисти инж. Дончо Атанасов, председател на управителния съвет на Агенция „Пътна инфраструктура“ (АПИ), предаде репортер на Радио „Фокус“ – Пловдив. „Тръгваме към процедура за проектиране на Източния обход на град Пловдив. Нашата идея е свързана със съвсем нови решения, с изграждането на локални платна и безконфликтно преминаване по Околовръстния път. Затова започваме ново задание за проектиране и процедура по проектиране от кръговото на жп прелеза до автомагистрала „Тракия“, каза инж. Дончо Атанасов. \r\nПо думите му това са нещата, които трябва в много кратки срокове да бъдат завършени. Регистър на имотите, които трябва да бъдат отчуждени в района ще има тогава когато се завършат окончателно всички варианти и достъпи около кръговите движения. „Желанието ни е да има минимални отчуждения, тъй като вече има реализирани доста инвеститорски намерения, които са в голяма близост до директно тресе“, заяви инж. Дончо Атанасов. По думите му на Асеновградско шосе ще започнат строително-монтажните работи, след като приключи зимното поддържане, тъй като има забрана до 15 март да не се извършват ремонтни дейности по републиканската пътна мрежа. \r\n„С цел по-бързо завършване на проекта, най-вероятно, към края на месеца ще пусна заповед само за този обект да разреша на фирмата да се започне работа по-рано“, каза инж. Дончо Атанасов.  Там предстои да се изградят нови две кръгови кръстовища-до жп прелеза и до Долни Воден. В най-скоро време ще се съгласуват всички проекти за реализация на локалните платна от институциите, посочи още инж. Дончо Атанасов.\r\nВесела КРЪСТЕВА", "date": "2018.02.13", "title": "Дончо Атанасов, АПИ: Започна проектиране на Околовръстния път на Пловдив"}
{"url": "http://www.focus-news.net/news/2018/02/13/2488014/spetsializiraniyat-nakazatelen-sad-nalozhi-efektivni-prisadi-na-grupata-razprostranyavala-narkotitsi-v-slanchev-bryag-i-bansko.html", "text": "Специализираният наказателен съд наложи тригодишна ефективна присъда на Иван Митов, ръководил от януари 2014 г. до август 2016 г. 7-членна организирана престъпна група за разпространение на наркотици в курортите Слънчев бряг и Банско. Това съобщиха от пресцентъра на Прокуратура на Република България. Наказания лишаване от свобода получиха и останалите участници в групата.\r\nТри години затвор при първоначален строг режим съдът наложи и на Стойко Стоев. Две години - на Димитър Тодев, 1 г. и 10 месеца на  Марио Говедарев, Методи Зайков и Божидар Станулов. Една година и 8 месеца е наказанието на Петър Димитров. Присъдите са приведени в изпълнение.\r\nДелото в Специализирания наказателен съд бе гледано, след като Митов и участниците в групата се признаха за виновни и подписаха споразумение със Специализираната прокуратура за размера на наказанието.\r\nГрупата бе задържана на 19 август 2016 г. при специализирана операция на ГДБОП и Специализираната прокуратура в Слънчев бряг и околността. Тогава бе установено, че участниците използвали като складове за наркотици наети от тях стаи в курортни комплекси в Ахелой и Св. Влас, които обитавали.\r\nИззети бяха големи количества наркотици - кокаин, пико, амфетамин, марихуана, както и много други доказателства, доказващи престъпната им дейност.\r\nДо окончателна присъда се стигна по-малко от година и половина след задържането на участниците в групата. Това бе едно от първите досъдебни производства, откакто Специализираната прокуратура наложи политиката на безкомпромисно противодействие срещу престъпленията с висока обществена опасност - наркоразпространение, рекет, престъпления срещу данъчната и осигурителната система.", "date": "2018.02.13", "title": "Специализираният наказателен съд наложи ефективни присъди на групата, разпространявала наркотици в Слънчев бряг и Банско"}
{"url": "http://www.focus-news.net/news/2018/02/13/2488001/veliko-tarnovo-kmetat-daniel-panov-uchastva-v-sreshta-na-ministrite-na-turizma-v-evropeyskiya-sayuz.html", "text": "Кметът на Велико Търново и председател на Националното сдружение на общините Даниел Панов участва в срещата на високо ниво на министрите на туризма в 28-те държави членки на Европейския съюз. Това съобщиха от пресцентъра на Община Велико Търново. Форумът се провежда в София и е част от календара на българското председателство на Съвета на ЕС. Събитието е под надслов „Туризъм и икономически растеж“ и поставя фокус върху ролята на туристическата индустрия за просперитета на икономиката, за регионална интеграция и мир.\r\nСред темите, които са подложени на разглеждане и дебати, е развитие на споделената икономика, както и на регулаторните политики на Европейския съюз в сферата на туризма. Специално внимание ще бъде обърнато на свързаността и сближаването като фактор, който насърчава разширяването на отношенията между хората в отделните държави и по-специално – положителното й въздействие върху Балканите. Сигурността в туризма също е сред поставените в дневния ред теми.\r\nВ срещата участват също изпълнителният директор на НСОРБ Силвия Георгиева, кметовете на Самоков, Силистра, Банско, Първомай, Габрово, Златоград, Чепеларе, както и други представители на местните власти.", "date": "2018.02.13", "title": "Велико Търново: Кметът Даниел Панов участва в среща на министрите на туризма в Европейския съюз"}
{"url": "http://www.focus-news.net/news/2018/02/13/2488016/dobrich-v-zala-evropa-na-oblastna-administratsiya-se-provezhda-sreshta-po-vaprosi-svarzani-s-vik.html", "text": "В зала „Европа“ на Областна администрация се провежда среща по въпроси, свързани с ВиК, предаде кореспондент на Радио „Фокус” – Варна. В срещата участват ръководството на Асоциация - ВиК, Съвета на директорите на „ВиК Добрич“ АД, представители на общините в Добричка област и граждани, както и заместник-министърът на регионалното развитие и благоустройството Малина Крумова. В началото на срещата областният управител Красимир Кирилов запозна присъстващите с акценти около Бизнес плана на ВиК - Добрич. Бяха представени причините за искана промяна в цената на водата. Те са две – едната нормативна, другата е свързана с промени, искани от регулатора. В контекста на първата причина роля играе изменението на нормативната база у нас. Новост е въведеният принцип на единна цена за всички потребители  на една територия за услугите „доставяне на вода“ и „отвеждане на отпадъчни води“. Освен това се премахва разликата между цените за бита и тези за промишлеността, като ги изравнява. За новия регулаторен период всички потребители ще заплащат една средна цена, което е съществена разлика спрямо прилаганите до момента диференцирани цени – по-ниски за битовите и по-високи за промишлените потребители. Към това се добавя факта, че през новия регулаторен период има увеличение на минималната работна заплата и минималните осигурителни прагове. Основна промяна в практиката на регулатора е въвеждане на механизъм за финансиране на инвестициите във водопроводната и канализационна мрежа. Друг фактор, оказал влияние на цените, е въвеждането от страна на КЕВР на таван на коефициентите за замърсеност, използвани при разпределението на тежестта на цената за пречистване на отпадъчни води между потребителите. В периода 2017 – 2020 г. за 2018 г. спрямо действащите цени увеличението на комплексната цена за битови потребители е 0.32 лв. за куб. м. Задължителното ниво на инвестициите е средно в размер на 400 000 лв. за година, за 15-годишен срок на договора. \"В момента срещата протича във формат въпроси на граждани – отговори от страна на отговорни лица по темата. ВиК – Добрич е с най-сериозни технически предизвикателства по отношение на добив на вода предвид характеристиката на региона\", посочи зам.-министърът в отговор на коментар от страна на гражданин. С годините това е натрупвало финансови задължения и е предизвикателство, тъй като във времето цената на ел. енергията е нараствала регулярно. \"Дълги години инфраструктурата на водното дружество не е обновявана, тъй като това е изисквало огромни средства и сега резултатът е много силна амортизация\", посочи зам.-министърът. Според Малина Крумова решение на проблема са новият Бизнес план на ВиК - Добрич и най-мащабният проект на Община град Добрич за подмяна на водопровод. Сред присъстващите на срещата са ръководителят на ВиК - Добрич инж. Тодор Гикински, представители на Борда на директорите – Мария Тодорова, председател, и Детелина Николова, член, кметове на общини – на Добрич Йордан Йорданов, на Генерал Тошево – Валентин Димитров.\r\nЖулиета НИКОЛОВА", "date": "2018.02.13", "title": "Добрич: В зала „Европа“ на Областна администрация се провежда среща по въпроси, свързани с ВиК"}
{"url": "http://www.focus-news.net/news/2018/02/13/2488015/kyustendil-sastaven-e-akt-na-sobstvenika-na-kucheto-nahapalo-4-godishno-dete-i-baba-mu-v-dupnitsa.html", "text": "Съставен е акт на собственика на кучето, нахапало 4-годишно дете и баба му в Дупница. Това съобщи за Радио „Фокус” – Кюстендил Христо Апостолов, експерт към Община Дупница. По думите му във връзка с инцидента е извършена проверка от страна на служители на отдел „Екология” към Общината. Установен е собственикът на животното. Кучето е от порода питбул и е редовно регистрирано. „При направената проверка днес е съставен протокол на собственичката, както и наказателен акт съгласно наредбата на Община Дупница за домашни животни, и по специално за това, че не е изпълнено изискването такава порода кучета задължително да бъдат с намордници”, каза Христо Апостолов. Размерът на санкцията е до 250 лева.\r\nВенцеслав ИЛЧЕВ", "date": "2018.02.13", "title": "Кюстендил: Съставен е акт на собственика на кучето, нахапало 4-годишно дете и баба му в Дупница"}
{"url": "http://www.focus-news.net/news/2018/02/13/2488018/reuters-rusiya-obvini-sasht-v-podkopavane-na-siriyskiya-integritet.html", "text": "Министърът на външните работи на Руската федерация Сергей Лавров заяви във вторник, че САЩ действат едностранно в Сирия, при това по „опасен начин\", който подкопава интегритета на страната, предава Reuters.\r\nЛавров също така повтори, че Москва продължава да подкрепя участието на кюрдите в сирийския мирен процес.Тереза Герова", "date": "2018.02.13", "title": "Reuters: Русия обвини САЩ в подкопаване на сирийския интегритет"}
{"url": "http://www.focus-news.net/news/2018/02/13/2488012/dzhumhuriet-erdogan-pogna-bivshiya-shef-na-gsht-zaradi-kritikite-mu-kam-operatsiya-na-turskata-armiya-maslinova-klonka-v-afrin.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган реагира изключително остро на критиките на бившия началник на ГЩ о.з. армейски генерал Илкер Башбуг за операцията на турската армия „Маслинова клонка” в района на сирийски град Африн, пише вестник „Джумхуриет”. Ердоган председателства редовното седмично заседание на Парламентарната група на ПСР в Меджлиса и след него отговори на журналистически въпроси, включително и за препоръките на запасния генерал „Африн да не се използва като средство в политиката”. „Аз разбрах за това преди малко и за нас е голямо недоразумение да чуем подобни изявления от един макар и запасен военен. Негова работа ли е да ни поучава, че военната операция на турската армия се използва за политически цели? Жалко, много жалко; срещу него ще бъдат предприети нужните мерки”,  заканва се Ердоган, цитиран от „Джумхуриет”.. Георги Димов", "date": "2018.02.13", "title": "\"Джумхуриет\": Ердоган погна бившия шеф на ГЩ заради критиките му към операция на турската армия „Маслинова клонка” в Африн"}
{"url": "http://www.focus-news.net/news/2018/02/13/2488021/smolyan-pametta-na-vasil-levski-shte-bade-pochetena-v-grada-s-reditsa-proyavi.html", "text": "С митинг, военни почести, тържествена заря и редица прояви в Смолян ще бъдат отбелязани 145 години от гибелта на Васил Левски. Това съобщиха за Радио „Фокус“ – Смолян от Община Смолян. На 19 февруари, понеделник, факелно шествие ще тръгне в 18.00 часа от читалище „Балкански просветител” в кв. „Райково“ и ще продължи до двора на ППМГ „Васил Левски“.\r\nВ двора на гимназията от 18.30 часа ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101-ви Алпийски полк, Общинският духов оркестър и ученически блок от ППМГ.\r\nОт 10,00 часа в същия ден в Спортната зала „Величко Чолаков” в Смолян ще се проведе традиционното състезание „Лъвски скок.”\r\nОрганизатори на честванията са община Смолян, ППМГ „Васил Левски”, Регионално управление на образованието–Смолян и Общинският комитет „Васил Левски”.\r\nНели ГЕРГЬОВСКА", "date": "2018.02.13", "title": "Смолян: Паметта на Васил Левски ще бъде почетена в града с редица прояви"}
{"url": "http://www.focus-news.net/news/2018/02/13/2488022/veliko-tarnovo-traditsionen-ritual-po-zaryazvane-na-lozite-shte-se-provede-v-kilifarevo-na-14-fevruari.html", "text": "Традиционен ритуал по зарязване на лозите ще се проведе в Килифарево на 14 февруари. Това съобщиха от пресцентъра на Община Велико Търново. В 10.00 часа е сборният пункт на площад \"България\" (в центъра на градчето). В ритуала ще участва и кметът на Община Велико Търново Даниел Панов.", "date": "2018.02.13", "title": "Велико Търново: Традиционен ритуал по зарязване на лозите ще се проведе в Килифарево на 14 февруари"}
{"url": "http://www.focus-news.net/news/2018/02/13/2488019/aleksandra-petkova-profesionalna-darzhavna-targovska-gimnaziya-svishtov-patevoditelyat-na-turista-v-svishtov-e-podhodyasht-kakto-za-mladi-taka-i-za-po-zrelite-hora.html", "text": "Пътеводителят на туриста в Свищов е подходящ както за младите хора, така и за по-зрелите жители и посетители на града. Това каза в предаването „Добре дошли в Свищов“ на Радио „Фокус“ – Велико Търново Александра Петкова от авторите на пътеводителя и ученичка в Професионалната държавна търговска гимназия в Свищов. Тя уточни, че изданието е достъпно на интернет сайта на училището, както и в ламиниран вариант, който ще бъде разпространен в музеите в града. \r\n„Всички възрастови групи могат да намерят по нещо в нашия пътеводител. Младите хора харесват повече атракционите, фестивалите и възстановките от далечното историческо минало, както и римските игри – Орел на Дунава, легионерски битки и други подобни. Зрелите хора предпочитат културни и исторически обекти, които ги връщат в славните времена на града от Ренесанса, а по-късно - и от Буржоазната епоха и времето на Алеко Константинов“, обобщи ученичката. Тя уточни, че тези изводи са направени, след проведено проучване сред населението в града. Идеята е през настоящата година да се създадат още нови проекти, които да представят не само Свищов, но и цялата община, като целогодишна туристическа дестинация.\r\nЛуиза ТРАНЧЕВА", "date": "2018.02.13", "title": "Александра Петкова, Професионална държавна търговска гимназия-Свищов: Пътеводителят на туриста в Свищов е подходящ както за млади, така и за по-зрелите хора"}
{"url": "http://www.focus-news.net/news/2018/02/13/2488020/sofiya-vazstanoveno-e-dvizhenieto-pri-km-25-ot-avtomagistrala-trakiya-v-posoka-burgas.html", "text": "Възстановено е движението при км 25 от автомагистрала „Тракия“ в посока Бургас. Това съобщиха от пресцентъра на Агенция \"Пътна инфраструктура\". Трафикът временно се осъществяваше в аварийната лента поради аварирал лекотоварен автомобил.", "date": "2018.02.13", "title": "София: Възстановено е движението при км 25 от автомагистрала „Тракия“ в посока Бургас"}
{"url": "http://www.focus-news.net/news/2018/02/13/2488024/dha-erdogan-skochi-sreshtu-sasht-mnogo-e-yasno-che-prez-zhivota-si-ne-sa-yali-osmanski-shamar.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган изнесе емоционална реч пред неговата Парламентарната група в Меджлиса и се нахвърли открито срещу политиката и действията на САЩ в Сирия, предаде информационната агенция Догу хабер ажансъ (ДХА). „Много е очевидно: онези, които ни заплашват с категоричен отговор, ако бъдат нападнати; никога през живота си не са получавали Османски шамар. Ако си мислят, че могат да си правят всичко с Турция, много скоро ще видят, че това не е така. …Турция не е палаткова държава. Един ще загине, на негово място ще възкръснат хиляди. Това трябва да се знае много добре. Ако сме заедно в НАТО, каквито са клаузите в НАТО, както Турция се съобразява с тях, така и САЩ трябва да го правят. Искам това да се знае много добре. Като президент на Турция аз съм равен и контактувам с НАТО, а не със САЩ. Всички страни-членки на НАТО са равни със САЩ… Каква граница имаш ти (подразбира се – Вашингтон) със Сирия, каква е връзката? Ако става въпрос за пари – даваш пари. Първите пристигнали сведения са за 550 млн. ЩД (подразбира се - за сирийските кюрди). По заобиколен начин се говори, че те ще нараснат на 3 млрд. ЩД. Каква борба досега осъществи срещу ДАЕШ; колко джихадисти унищожи, или къде ги препрати? Ние много добре знаем в района кой с кого си сътрудничи. Вече никой няма право да използва ДАЕШ. Вече дойде краят на театъра ДАЕШ в Сирия.”, Заканва се Ердоган на САЩ, цитиран от ДХА. Георги Димов", "date": "2018.02.13", "title": "ДХА: Ердоган скочи срещу САЩ: Много е ясно, че през живота си не са яли Османски шамар"}
{"url": "http://www.focus-news.net/news/2018/02/13/2488023/sliven-osvobozhdenieto-na-balgariya-shte-bade-otbelyazano-v-grada-s-razvyavaneto-na-140-metrov-tribagrenik.html", "text": "Освобождението на България ще бъде отбелязано в Сливен с развяването на 140-метров български трибагреник. Това съобщиха от пресцентъра на Община Сливен. На тържествена церемония под звуците на 140 гайди ще бъдат развети 140 знамена. Церемонията ще се състои от 10.30 часа на 3 март на площад „Хаджи Димитър“ в центъра на града.", "date": "2018.02.13", "title": "Сливен: Освобождението на България ще бъде отбелязано в града с развяването на 140-метров трибагреник"}
{"url": "http://www.focus-news.net/news/2018/02/13/2488026/burgas-na-gkpp-malko-tarnovo-sa-zadarzhani-6-kg-lekarstven-preparat-za-polova-mosht-deklariran-kato-hrana-za-zhivotni.html", "text": "6 кг лекарствен препарат за полова мощ, деклариран като храна за животни, задържаха митническите и гранични служители на ГКПП \"Малко Търново\". Това съобщиха от пресцентъра на Агенция \"Митници\". Нелегалната лекарствена субстанция е пренасял турски гражданин с лек автомобил. Колата с марка „Фолксваген Голф\" с турска регистрация е пристигнала на Митнически пункт Малко Търново около 20.00 часа вечерта на 8 февруари 2018 г., в посока от България към Турция. На въпросите на митническите служители дали пренася стоки, валута или валутни ценности за деклариране, шофьорът на автомобила е отговорил, че пренася в багажника на автомобила пакет с храна за животни, за който е представил пред митническите служители фактура на стойност 6 евро.\r\nПри извършената митническа проверка на автомобила, митническите служители се усъмняват в несъответствие между обявеното съдържание и вида на пренасяното прахообразно вещество. Пакетът е задържан за лабораторен анализ. Според резултатите от извършената експертиза в Централна митническа лаборатория на Агенция „Митници\", идентифицираното вещество в пакета е тадалафил - чисто вещество,  със силно действие, което се прилага като активна субстанция в лекарствени препарати за еректилна дисфункция при мъжете.\r\nНелегално пренасяната лекарствена субстанция  е задържана. Работата по случая продължава. Срещу шофьора на автомобила - турски гражданин с инициали К.К., е съставен акт за нарушение на Закона за митниците.", "date": "2018.02.13", "title": "Бургас: На ГКПП \"Малко Търново\" са задържани 6 кг лекарствен препарат за полова мощ, деклариран като храна за животни"}
{"url": "http://www.focus-news.net/news/2018/02/13/2488025/stara-zagora-edin-chovek-e-zadarzhan-pri-spetsaktsiya-v-kazanlak-i-selata-kran-i-enina.html", "text": "Един човек е задържан при специализирана акция в Казанлък и селата Крън и Енина, научи  кореспондентът на Радио „Фокус“. Акцията на територията на Казанлък и селата Крън и Енина се провежда от сутринта и срещу организирана група, която се занимава с разпространение на наркотици.  Има един арестуван, задържан е за огромно количество марихуана. Акцията продължава.\r\nОчаквайте подробности", "date": "2018.02.13", "title": "Стара Загора: Един човек е задържан при спецакция в Казанлък и селата Крън и Енина"}
{"url": "http://www.focus-news.net/news/2018/02/13/2488027/sergey-lavrov-rusiya-podozira-che-sasht-biha-iskali-da-ostanat-za-dalgo-v-siriya-ako-ne-i-zavinagi.html", "text": "Руската федерация подозира, че САЩ биха искали да останат в Сирия за дълго, ако не и завинаги. Това заяви първият дипломат на Москва Сергей Лавров, предава РИА Новости.\r\n„От нашите американски колеги слушаме вече други обяснения на своето присъствие в Сирия – те казват, че е необходимо присъствието им да се запази до този момент, докато не само военните задачи бъдат решени, но и докато не започне устойчив политически процес, който да завърши приемливо за всички – т.е за САЩ – с преходна власт, т.е. смяна на режима. Като цяло подозираме, че САЩ биха искали да останат за дълго, ако не и завинаги“, подчерта Лавров пред журналисти.Тереза Герова", "date": "2018.02.13", "title": "Сергей Лавров: Русия подозира, че САЩ биха искали да останат за дълго в Сирия, ако не и завинаги"}
{"url": "http://www.focus-news.net/news/2018/02/13/2488017/predsedatelyat-na-ns-tsveta-karayancheva-balgariya-razpolaga-s-ogromen-potentsial-v-oblastta-na-turizma-i-polaga-usiliya-toy-da-bade-opolzotvoren.html", "text": "България разполага с огромен потенциал за успехи в областта на туризма и полага усилия той да бъде оползотворен. Това заяви председателят на Народното събрание Цвета Караянчева в приветствието си към участниците в неформалната среща на министрите на туризма на държавите членки на ЕС в София, съобщиха от пресцентъра на Народното събрание. Темата на форума, който е в рамките на Българското председателство на Съвета на Европейския съюз, е \"Туризъм и икономически растеж\". \r\n\"Туризмът е приоритетен сектор на българската икономика\", подчерта Цвета Караянчева и отбеляза, че чрез повишаване на качеството на туристическите продукти в последните години България се е превърнала в конкурентноспособна дестинация. Председателят на парламента цитира данни, според които 2017 г. е рекордна по отношение на гостуванията на чужди туристи в България, като ръстът е със 7,6 спрямо предходната година. \r\n\"България безспорно разполага с голям потенциал за успехи в областта на туризма – географско положение, благоприятен климат, планини, богато културно-историческо наследство\", посочи председателят на Народното събрание. Цвета Караянчева подчерта, че приоритет за страната ни е развитието на културно-историческия, конгресния, кулинарния, селския и други видове туризъм. \r\n\"Българското председателство на Съвета на Европейския съюз ще предостави нови, още по-големи възможности за развитие на сектора и аз съм сигурна, че хората от туристическия бранш ще ги оползотворят максимално\", заяви председателят на Народното събрание. \r\nПредседателят на парламента поздрави организаторите на форума, че са обърнали специално внимание на свързаността като фактор, позволяващ разширяването на отношенията между хората и нейното положително въздействие върху региона на Балканите. \"В областта на туризма интеграцията на Балканите отдавна се е осъществила, секторът е символ на приятелски отношения, откриване на нови култури, хоризонти и възможности\", заяви Цвета Караянчева. \r\nМинистърът на туризма Николина Ангелкова подчерта пред участниците във форума, че приносът на туризма в икономиките на страните от ЕС е над 10 на сто от Брутния вътрешен продукт и това определя неговата значима роля за развитието на европейската икономика. Тя поздрави участниците и отбеляза, че днес ще бъдат обсъдени възможностите за създаване на условия за подобряване на качеството на туристическия продукт, допълнителната свързаност в региона на Балканите, както и създаването на съвместни продукти за далечни пазари. \r\nВ неформалната среща на министрите на туризма на страните от ЕС участват и европейският комисар за вътрешния пазар, промишлеността, предприемачеството и малките и средни предприятия Елжбета Бенковска, генералният секретар на Световната организация по туризъм към ООН Зураб Пололикашвили, министри на туризма от страните от ЕС, от Балканите и представители на бизнеса.", "date": "2018.02.13", "title": "Председателят на НС Цвета Караянчева: България разполага с огромен потенциал в областта на туризма и полага усилия той да бъде оползотворен"}
{"url": "http://www.focus-news.net/news/2018/02/13/2488004/ria-novosti-zapisite-ot-posledniya-polet-na-ruskiya-an-148-sa-zapazeni-potvardiha-ot-mak.html", "text": "Специалисти от Междудържавната авиационна комисия (МАК) на Руската федерация потвърдиха, че записите от последния полет на Ан-148 на „Саратовски авиолинии“ са запазени и може да бъдат разшифровани, предава РИА Новости,  като се позовава на съобщение, публикувано на официалната интернет страница на МАК.\r\nРаботата по двете черни кутии на разбилия се самолет са продължили през цялата нощ, но е завършила успешно с копирането на информацията, записана на устройствата. Уточнява се, че специалистите са успели да копират информацията от общо 16 полета на машината, след което са пристъпили към разшифрирането й. Тереза Герова", "date": "2018.02.13", "title": "РИА Новости: Записите от последния полет на руския Ан-148 са запазени, потвърдиха от МАК"}
{"url": "http://www.focus-news.net/news/2018/02/13/2488031/varna-programite-za-finansirane-na-uchilishta-i-chitalishta-byaha-obsadeni-na-sreshti-s-deputati-ot-gerb-v-oblastta.html", "text": "Възможностите за финансиране, които предлагат националните програми в областта на образованието и културата, бяха дискутирани на срещи на народните представители от ГЕРБ Таня Петрова и Емилия Милкова в четири от общините във Варненска област. Във фокуса на разговорите в Дългопол, Долни чифлик, Белослав и Девня бяха въпроси, свързани с организацията на работата в училищата и читалищата. Това  съобщиха от пресцентъра на ПП ГЕРБ – Варна.\r\nУчители подкрепиха въведения нов механизъм за разпределение на средствата в образователната система. Отчетена бе необходимостта от допълнително финансиране за малките училища и маломерните групи в детските градини. „Проектът „Твоят час” е успешен и трябва да продължи”, настояха педагози пред Таня Петрова – дългогодишен училищен директор и член на парламентарната комисия по образованието и науката. В отговор на поставените въпроси тя увери, че т. нар. джендър образование не присъства в учебните ни програми, въпреки спекулациите по темата. По повод актуалните случаи на насилие служители на детски градини призоваха „да не се използват за заклеймяване на работещите в тази сфера”. „В системата има много отговорни и честни хора, които подхождат с изключителен професионализъм и майчинска грижа към децата”, подчерта Таня Петрова.\r\nПредставители на читалища предложиха по модела на националната програма в системата на образованието де се създаде механизъм към Министерството на културата за изплащане на обезщетения при пенсиониране и продължителен отпуск. Обсъден бе недостигът на квалифицирани кадри в малките общини и трудностите пред поддръжката на старите сгради. Като член на комисията по култура и специалист, чийто професионален път е свързан с библиотеките, Емилия Милкова информира, че в новия държавен бюджет средствата за читалищните и регионалните библиотеки са увеличени с 14,5%, а програмата за обновяване на библиотечните фондове на стойност 1 млн. лв. предстои да стартира във втората половина на годината. „Очаква се чрез новата програма за финансиране на дейности в сферата на „Глобални библиотеки” да се отпускат суми до 5000 лв. За миналата година предоставяните средства по проекти бяха до 2000 лв.”, разясни Милкова. От читалищата настояха да се предвидят програми и за технологично обновяване, тъй като голяма част от наличната техника вече е амортизирана. Акцент бе поставен и върху необходимостта от завишен контрол на изразходваните средства за читалищната дейност. В хода на дискусията относно Закона за авторското право Емилия Милкова каза, че в момента работна група с участието на външни експерти подготвя предложения, които ще бъдат внесени между първо и второ четене на законопроекта в пленарната зала.\r\nВъв всяка от общините бяха коментирани и конкретни въпроси с местно значение. В Дългопол Таня Петрова даде насоки как ръководството на обединеното училище в Цонево да кандидатства по програма на МОН за оборудване на два компютърни кабинета. Поискана бе и държавна подкрепа за строеж на ново крило на детска градина „Пролет”, за което общината вече изработва проект. „4 училища и детска градина бяха санирани в рамките на предишния програмен период. Имаме готовност през новия да кандидатстваме за обновяване и на двете сгради на СУ „Климент Охридски”, обясни кметът Георги Георгиев. Таня Петрова подчерта ангажимента на управляващите да се финансира изграждането на физкултурни салони в училищата, където все още липсват такива. По думите на кмета възможност за това предлага и Програмата за развитие на селските райони, чрез която община Дългопол ще кандидатстват за два салона. Темата за условията за спорт в училищата беше дискутирана и в Долни чифлик, където варненските депутати бяха посрещнати от кмета на общината Красимира Анастасова и председателя на ОбС Жеко Жеков.\r\nВ Девня Таня Петрова даде висока оценка на усилията да се развие професионалното образование. Откритите две нови паралелки подготвят кадри за индустриалния комплекс в тясно сътрудничество с бизнеса, а кметът на общината Свилен Шитов запозна депутатите с идеята сградата на закритата вече гимназия по химия да се използва за изграждането на средношколско общежитие. „Предстоят сериозни инвестиции за развитие на професионалното образование. От осигуряването на специалистите, необходими на бизнеса, зависи бъдещето на икономиката на страната ни”, категорична бе Таня Петрова. Учители настояха пред варненските депутати да се разработят програми за училищни практики, които да разширят възможностите и пред учениците от профилираните паралелки.\r\nВ Белослав кметът Деян Иванов и екипът му обсъдиха с народните представители необходимостта от финансова подкрепа за създаването на център за личностно развитие, който да предлага комплекс от услуги като извънкласни дейности и ресурсен център за деца с увреждания.\r\nГраждани настояха пред депутатите от ГЕРБ програмата за саниране да продължи. До момента в Белослав са санирани 3 блока, но още шест са подали документи. Представители на местните пенсионерски клубове дискутираха с Таня Петрова и Емилия Милкова държавните политики за повишаване на доходите и проявиха интерес към възможността да посетят парламента. Народните представители веднага откликнаха, като се ангажираха да съдействат за организиране на посещението.", "date": "2018.02.13", "title": "Варна: Програмите за финансиране на училища и читалища бяха обсъдени на срещи с депутати от ГЕРБ в областта"}
{"url": "http://www.focus-news.net/news/2018/02/13/2488028/veliko-tarnovo-tsenni-relikvi-ot-fondovete-si-shte-pokazhe-regionalniyat-istoricheski-muzey-po-povod-140-godishnina-ot-osvobozhdenieto-na-balgariya.html", "text": "Ценни реликви от фондовете си ще покаже Регионалният исторически музей във Велико Търново по повод 140-годишнина от Освобождението на България. Това съобщи на пресконференция директорът на музея Иван Църов, предаде репортер на Радио „Фокус“ – Велико Търново. Изложбата „Търново, Освобождението и възкресението на България“ ще бъде официално открита на 16 февруари от 11.00 часа в Музей „Възраждане и Учредително събрание“. Великотърновци и гости на града ще имат възможност да разгледат, заедно със Самарското знаме, и редица и други интересни артефакти, свързани с Руско-турската освободителна война – снимки, оръжия, оригинални униформи на български опълченци и руски воини. \r\nЦъров посочи, че руските униформи са собственост на Музей „Главна квартира на руската дунавска армия – 1877 година“ в село Горна Студена, но се съхраняват във великотърновския музей. Освен това ще бъдат показани и останки от униформи, копчета, еполети, кръстчета и иконки, открити в двора на църквата „Св. 40 мъченици“ и на т. нар. Руски гробища в района на „Качица“. Ще бъде показана и богата колекция от гравюри, която съхранява Регионален исторически музей – Велико Търново. Сред интересните експонати, които ще могат да видят великотърновци и гости на града е байракът на горнооряховските въстаници, който е предоставен от Историческия музей в Горна Оряховица. „Горнооряховското знаме е било ушито по повод Априлското въстание, но още преди въстанието младежите биват арестувани от турската полиция. В един от тях намират подготвеното знаме. Заедно с тях то пристига в  Търновския конак. Когато на 25 юни, или 7 юли по нов стил, турците напускат Търново, други младежи влизат в Конака и  намират знамето вътре. То бива взето и връчено на VI oпълченска дружина“, посочи Иван Църов. \r\nВъв фондовете на великотърновския музей се пази и знамето – плакет, с което търновци посрещат главнокомандващия руската армия ген. Николай Николаевич на 25 юни 1877 година. То също ще бъде показано в експозицията „Търново, Освобождението и възкресението на България“.\r\nНадежда КРЪСТЕВА", "date": "2018.02.13", "title": "Велико Търново: Ценни реликви от фондовете си ще покаже Регионалният исторически музей по повод 140-годишнина от Освобождението на България"}
{"url": "http://www.focus-news.net/news/2018/02/13/2488032/sport-giyermo-garsiya-lopes-se-klasira-za-vtoriya-krag-na-turnira-v-buenos-ayres.html", "text": "Гийермо Гарсия Лопес се наложи с 6:3, 6:3 над Карлос Берлок в двубой от турнира по тенис в аржентинската столица Буенос Айрес. Във следващия кръг на състезанието испанецът ще играе срещу сънародника си Пабло Кареньо Буста, който е поставен под номер две в основната схема и стартира участието си в турнира директно от втория кръг.Резултати от другите срещи:\r\nФедерико Делбонис- Флориан Майер 7:6, 6:4\r\nДушан Лайович-Факундо Багнис 7:6, 6-1 \r\nГуидо Пея-Николас Кикер 2:6, 6:4, 6:4", "date": "2018.02.13", "title": "Спорт: Гийермо Гарсия Лопес се класира за втория кръг на турнира в Буенос Айрес"}
{"url": "http://www.focus-news.net/news/2018/02/13/2488030/minka-salagyorova-zam-kmet-na-petrich-predstoi-ukrepvane-na-svlachishteto-po-patya-karnalovo-drenovo.html", "text": "С външно целево финансиране предстои да бъде укрепено свлачището по пътя Кърналово – Дреново. Това каза за Радио „Фокус“ – Пирин Минка Салагьорова, заместник-кмет на Община Петрич. По думите ѝ е предвидено изграждане на подпорна стена и нов водосток, който да обхване повърхностните води, които са причина за това пропадане на пътя. \r\n„Решението за целевото финансиране е на Министерски съвет и в момента ни предстои да направим процедурите по възлагането на обществената поръчка“, каза още Салагьорова. Тя добави, че през 2018 година най-големите и значими обекти за Община Петрич през тази година ще са тези, които ще бъдат финансирани по оперативните програми с европейско финансиране. \r\n„На първо място това ще са обектите от образователната инфраструктура, след това - санирането на обществените сгради. Естествено - и градския парк, за който тече процедурата за избор на изпълнител и съответно тази година се надявам, както е по план-график, да започнем изграждането на двете инсталации на депото, които са по проект по Оперативна програма „Околна среда“, подчерта заместник-кметът на Петрич Минка Салагьорова.\r\nЛивия НИНОВА", "date": "2018.02.13", "title": "Минка Салагьорова, зам.-кмет на Петрич: Предстои укрепване на свлачището по пътя Кърналово – Дреново"}
{"url": "http://www.focus-news.net/news/2018/02/13/2488035/kyustendil-obshtinata-podgotvya-programa-za-poklonenie-pred-lichnostta-na-vasil-levski.html", "text": "Община Кюстендил подготвя програма за поклонение пред личността на Васил Левски. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” в Община Кюстендил. Програмата ще започне на 19 февруари, от 11.00 часа, пред бюст-паметника на Васил Левски в града. По повод 145 години от обесването на Апостола на свободата ще бъдат поднесени венци и цветя от името на областната и общинската администрация, политически партии, неправителствени организации и граждани. Програмата предвижда и рецитал на ученици по стихове за Васил Левски. В 12.30 часа ще бъдат поднесени цветя на паметната плоча на Дякона, поставена в центъра на село Соволяно.\r\nВенцеслав ИЛЧЕВ", "date": "2018.02.13", "title": "Кюстендил: Общината подготвя програма за поклонение пред личността на Васил Левски"}
{"url": "http://www.focus-news.net/news/2018/02/13/2488029/zam-ministar-malina-krumova-v-dobrich-operiraneto-na-vik-ne-mozhe-da-bade-sledeno-ezhednevno-ot-mrrb-zatova-si-ima-rakovodstvo-na-druzhestvoto.html", "text": "Оперирането на ВиК не може да бъде следено ежедневно от Министерство на регионалното развитие и благоустройството (МРРБ), затова си има ръководство на дружеството. Това заяви по време на работна среща по проблеми на ВиК - Добрич зам.-министърът на регионалното развитие и благоустройството Малина Крумова, предаде кореспондент на Радио „Фокус” – Варна. „Прилагани са различни мерки, включително и със съдействието на полицията, за повишаване на събираемостта на задълженията на ВиК – Добрич и тя е достигнала 70%\", посочи зам.-министърът. Граждани недоволстват срещу плащането на потребление на общи водомери. ВиК е държавно предприятие, в което според гражданите общините и хората влагат средства и в крайна сметка се отчитат загуби, а потърпевши са гражданите. Те настояват да не се повишава драстично цената на услугата и тя да бъде обективно формирана. Зам.-министърът добави, че според Закона за етажната собственост общите водомери са необходими и ако има съмнение за кражба или някаква нередност, има механизми за коригиране. Граждани недоволстват и срещу начина на осъществяване на ремонти на водопровод, като бяха посочени фрапиращи примери, на които те са били свидетели в жилищни квартали. Бе зададен въпрос има ли шанс държавата да подпомага социално слаби лица и семейства при заплащане на ВиК-услугите и това да бъде нормативно регламентирано както в други страни. „Министерството има амбицията за социална политика, но засега това е само амбиция\", посочи Малина Крумова. „Над 1.2 млрд. лв. за 30 години са необходими за инвестиции във ВиК - Добрич\", каза зам.-министърът. Граждани отправиха запитване къде са парите, плащани добросъвестно през годините от абонатите и защо сега няма достатъчно средства за инвестиции във водното дружество и защо през годините са правени незначителни подобрения на инфраструктурата. Отчита се от държавата, че през годините назад не са събирани достатъчно средства и затова не са правени значителни подобрения. \r\nЖулиета НИКОЛОВА", "date": "2018.02.13", "title": "Зам.-министър Малина Крумова в Добрич: Оперирането на ВиК не може да бъде следено ежедневно от МРРБ, затова си има ръководство на дружеството"}
{"url": "http://www.focus-news.net/news/2018/02/13/2488034/bbc-upravlyavashtata-partiya-v-republika-yuzhna-afrika-poiska-ostavkata-na-darzhavniya-glava.html", "text": "Африканският национален конгрес (АНК), управляващата партия в Република Южна Африка, официално поиска от президента Джейкъб Зума да подаде оставка, предава BBC.\r\nСтарши представител на партията разкри, че Зума се е съгласил да се оттегли от власт, но не незабавно, а за период между три и шест месеца.\r\nЗума е на власт в страната от 2009 г. насам. Натискът срещу него бе засилен във връзка с корупционен скандал, който разтърси Република Южна Африка.Тереза Герова", "date": "2018.02.13", "title": "BBC: Управляващата партия в Република Южна Африка поиска оставката на държавния глава"}
{"url": "http://www.focus-news.net/news/2018/02/13/2488033/blagoevgrad-ekipat-na-radio-fokus-pirin-podari-kalendari-na-mediyata-na-zhiteli-na-grada-po-povod-svetovniya-den-na-radioto.html", "text": "Екипът на Радио „Фокус“ – Пирин подари календари на медията на жители на Благоевград по повод Световния ден на радиото. Благоевградчани определиха Радио „Фокус“ – Пирин като информационен лидер на Югозападна България. Повечето от тях коментираха, че слушат медията независимо от това дали са на работа, вкъщи или пътувайки из областта и страната, тъй като Радиоверига „Фокус“ разполага с 56 радиостанции в България. Един от редовните слушатели на радиото каза, че в днешно време е голямо предизвикателство да се прави качествена радиопрограма, която в същото време да бъде и чуваема. „В съвременния свят все повече технологиите навлизат и хората все по-малко време имат, за да отделят внимание на радиата, но за екипите, които се занимават с правенето на радио – това е начин на живот“, заяви той. Всички пожелаха на екипа на Радио „Фокус“ – Пирин да продължава да се развива все така добре и да бъде винаги достоверен източник на информация, освен това, като слушатели, те си пожелаха да има повече добри новини.\r\nПо повод рожденият ден на радиото, който е на 1 март, екипът ни отново ще зарадва жителите на града с красивите календари на медията.\r\nЕкипът на Радио „Фокус“ – Пирин благодари на всички свои редовни слушатели и читатели.", "date": "2018.02.13", "title": "Благоевград: Екипът на Радио „Фокус“ – Пирин подари календари на медията на жители на града по повод Световния ден на радиото"}
{"url": "http://www.focus-news.net/news/2018/02/13/2488037/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище, в минутите на рубриката ни „Хора и традиции” ще ви направим съпричастни с емоциите на жителите на няколко села от община Панагюрище, които  се подготвят усилено за предстоящите Кукерски игри. В селата Оборище, Бъта, Елшица и Попинци всяка година гонят злите сили. По стар обичай в периода между Месни и Сирни заговезни фигурите на  рогачи, джумали и кукери чрез специални магически танци и страшни маски, трябва да уплашат и прогонят злите духове и орисници, за да има богата реколта през следващата година. На Сирни заговезни джумали ще гонят злите сили – в селата Бъта, Попинци и Елшица. За тези съхранени през вековете древни обичаи, които и до днес хората харесват и пресъздават всяка година ще разговаряме със секретарите на читалищата в четирите населени места. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.02.13", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2018/02/13/2488036/blagoevgrad-21-mashini-za-kopaene-na-kriptovaluta-sa-otkradnati-v-grada.html", "text": "21 машини за „копаене” на криптовалута са откраднати в Благоевград. Това потвърди за Радио „Фокус“-Пирин Йони Гатовска, говорител на Областна дирекция на МВР-Благоевград. Обирът е извършен в събота в индустриалната част на града. Гатовска каза още, че по случая е образувано досъдебно производство.\r\nЛора КАЛЧЕВА", "date": "2018.02.13", "title": "Благоевград: 21 машини за „копаене” на криптовалута са откраднати в града"}
{"url": "http://www.focus-news.net/news/2018/02/13/2488040/prezidentat-rumen-radev-shte-se-sreshtne-s-ministara-na-vanshnite-raboti-na-republika-makedoniya-nikola-dimitrov-na-14-fevruari.html", "text": "Президентът Румен Радев ще се срещне с министъра на външните работи на Република Македония Никола Димитров на 14 февруари. Това съобщиха от прессекретариата на държавния глава. От 16.30 часа на „Дондуков“ 2 държавният глава Румен Радев ще проведе среща с министъра на външните работи на Македония Никола Димитров в контекста на посещението му у нас по повод неформалния съвет на министрите на външните работи на държавите членки на ЕС и на страните кандидати за членство, който ще се проведе в София на 15 и 16 февруари.", "date": "2018.02.13", "title": "Президентът Румен Радев ще се срещне с министъра на външните работи на Република Македония Никола Димитров на 14 февруари"}
{"url": "http://www.focus-news.net/news/2018/02/13/2488039/blagoevgrad-vodi-se-razsledvane-za-krazhbata-na-mashini-za-dobivane-na-svobodni-bitkoyni.html", "text": "Под наблюдението на Районна прокуратура – Благоевград се води досъдебно производство за това, че на 10 февруари 2018 г., за времето от 17.00 часа  до 19.00 часа, от помещение на пети етаж в административна сграда на бул. „Васил Левски“ в гр. Благоевград, били отнети 21 машини „Антмайнер С 9“, собственост на три физически лица. За целите на обира била изтръгната метална планка на врата. Това съобщиха от пресцентъра на Апелативна прокуратура - София.\r\nВъпросните машини са известни като bitcoin miner и служат за добиване на свободни биткойни от интернет пространството. Стойността на всяка една от тях като нова е 8 000 евро. \r\nПомещението, в което били разположени машините, не било оборудвано с климатична инсталация или климатик, като вследствие на работата им се стигало до сериозно загряване. Поради необходимостта от допълнително охлаждане помещението било с отворено врата. \r\nРаботата по случая продължава с активни действия по разследването.", "date": "2018.02.13", "title": "Благоевград: Води се разследване за кражбата на машини за добиване на свободни биткойни"}
{"url": "http://www.focus-news.net/news/2018/02/13/2488042/dimitar-domozetov-institut-po-zemedelie-kyustendil-vapreki-mekata-zima-vse-oshte-ima-opasnost-za-ovoshtnite-nasazhdeniya-v-regiona.html", "text": "Въпреки меката зима все още има опасност за овощните насаждения в региона. Това каза пред журналисти професор Димитър Домозетов, директор на Институт по земеделие – Кюстендил, предаде репортер на Радио „Фокус” – Кюстендил. В момента овошките са в покой, но рязката промяна в климатичните условия и в температурите могат да създадат проблеми при събуждането на дърветата и да повлияят негативно върху процеса на развитие. \r\n„С всеки изминал ден става опасно, когато температурата е над пет градуса през деня. Хубавото към момента е това, че в момента имаме до 6 градуса през деня, но през нощта температурите падат. Следващите десет дни такава температура ще доведе до задържане на овощните видове”, каза професор Димитър Домозетов. По думите му в момента състоянието на черешите, ябълките и сливите е добро. „Кюстендил е една котловина, в която може да се получат студени въздушни маси, които да нанесат поражения на овощните дървета, но дано това не се случи”, каза Димитър Домозетов.\r\nВенцеслав ИЛЧЕВ", "date": "2018.02.13", "title": "Димитър Домозетов, Институт по земеделие – Кюстендил: Въпреки меката зима все още има опасност за овощните насаждения в региона"}
{"url": "http://www.focus-news.net/news/2018/02/13/2488044/makfaks-makedoniya-balgariya-shte-podkrepya-stranite-ot-zapadnite-balkani-i-sled-kraya-na-presedatelstvoto-na-saveta-na-es-uveri-ekaterina-zaharieva.html", "text": "Стратегията за разширяване на Европейския съюз към Западните Балкани е изключително честен и открит документ. Това заяви вицепремиерът и министър на външните работи на България Екатерина Захариева по време на дискусията за бъдещето на Западните Балкани и нова стратегия за разширяване на ЕС, предава македонската информационна агенция „Макфакс“.\r\n„Като един от основните приоритети на председателство България постави европейската перспектива  на страните от Западните Балкани. Убедена съм, че този фокус към страните от Западните Балкани няма да завърши с шестте месеца на българското председателство\", подчерта Захариева, като същевременно призова страните-кандидатки за членство ЕС да използват момента.\r\n„В стратегията виждаме много положителни аспекти. Документът е много изчерпателен и обхваща всички страни и всички сфери. Документът дава перспектива за всички шест страни, когато ще бъдат готови\" за присъединяването си към Общността, заяви Захариева.\r\nСпоред нея, стратегията е и приобщаващ документ, който трябва да вдъхнови политическите елити и гражданите на страните от Западните Балкани да осъществят процеса на реформи, който не е никак лесен, но си струва. Тя подчерта, че стратегията е и дългосрочен документ, който дава амбициозен дата за членство в ЕС до 2025 година.\r\n„Има много да се направи, но България ще продължи подкрепата си за страните от Западните Балкани не само по време на предсетелството\", увери Екатерина Захариева.Тереза Герова", "date": "2018.02.13", "title": "„Макфакс“ (Македония): България ще подкрепя страните от Западните Балкани и след края на преседателството на Съвета на ЕС, увери Екатерина Захариева"}
{"url": "http://www.focus-news.net/news/2018/02/13/2488041/kyustendil-prouchvane-na-potrebnostite-na-rabotodatelite-ot-kadri-shte-bade-izvarsheno-v-grada.html", "text": "Проучване на потребностите на работодателите от кадри ще бъде извършено в Кюстендил. Това съобщи пред журналисти Юлиана Хаджиева, директор на Дирекция „Бюро по труда” – Кюстендил, предаде репортер на Радио „Фокус” – Кюстендил. Представителите на бизнеса имат възможност да попълват онлайн анкета, в която се посочва обхватът, професиите, компетенциите, знанията и уменията на търсените от тях кадри. Анкетата вече е активна и се провежда съвместно с областната комисия по заетост в Кюстендил. Тя ще бъде отворена до 28 февруари. Проучват се и необходимостта за обучение, квалификация и преквалификация. Въз основа на получените данни ще се определя политиката в сферата на образованието, обучението и насърчаването на заетостта.\r\nВенцеслав ИЛЧЕВ", "date": "2018.02.13", "title": "Кюстендил: Проучване на потребностите на работодателите от кадри ще бъде извършено в града"}
{"url": "http://www.focus-news.net/news/2018/02/13/2488038/filip-yordanov-chez-novata-tehnologiya-za-razkrivane-na-nezakonno-prisaedinyavane-kam-el-mrezhata-raboti-ot-dve-sedmitsi-i-veche-imame-hvanati-potrebiteli.html", "text": "Новата технология за разкриване на незаконно присъединяване към електроразпределителната мрежата работи от две седмици и вече имаме хванати потребители. Това каза Филип Йорданов, ръководител на отдел „Нетехнически загуби“ в „ЧЕЗ Разпределение България“, в интервю за Агенция „Фокус“.\r\n„Внедряваната нова технология представлява стъпален рефлектометър, с който се проследяват присъединения към кабелната мрежа на дружеството. Той работи на база подаване на сигнал и обследване на неговото отражение, като на самия уред се визуализира графика, по която ние съдим дали има или няма присъединяване и на какво разстояние е то от точката на измерване. По този начин рефлектометърът ни дава една достатъчно прецизна информация за мястото на присъединение и ние по най-бързия начин го отстраняваме“, каза още Йорданов и посочи, че по този начин се използва минимален ресурс от допълнителни мобилни лаборатории и минимален човешки ресурс от аварийните екипи на дружеството.\r\nТой поясни, че този тип кражба е най-трудна за разкриване, тъй като съоръженията на дружеството се намират под земята, и досега кабелните трасета са били обследвани по традиционния начин – с мобилни лаборатории и със скъпо струваща техника. „Така че първият ефект, който очакваме, е да се намали използването на лабораторните коли и те да бъдат насочени изцяло за отстраняване на аварии. На второ място е намаляването на загубите на дружеството. И на трето място е подобряване качеството на доставяната на потребителите електрическа енергия. Тъй като когато един клиент на електрическа енергия не я заплаща, той натоварва съоръженията в много голяма степен, с което влошава качеството на доставяната енергия на своите съседи, присъединени към същия трафопост. Така че очакваме да има много ефекти в различни посоки – и като оперативни разходи, и като амортизация на съоръжения, и като намаляване на технологичния разход на компанията“, обясни Йорданов и уточни, че санкциите, които се налагат, са под формата на корекция на сметката за тримесечен период назад.", "date": "2018.02.13", "title": "Филип Йорданов, ЧЕЗ: Новата технология за разкриване на незаконно присъединяване към ел. мрежата работи от две седмици и вече имаме хванати потребители"}
{"url": "http://www.focus-news.net/news/2018/02/13/2488043/filip-yordanov-chez-za-2017-g-sa-sastaveni-okolo-7-hil-protokola-za-krazhba-na-tok-ot-nad-35-mln-kvtch-ochakvame-tazi-godina-narusheniyata-da-badat-oshte-poveche.html", "text": "За 2017 г. са съставени около 7 хил. протокола за кражба на ток от над 35 млн. кВт/ч., очакваме тази година нарушенията да бъдат още повече. Това каза Филип Йорданов, ръководител на отдел „Нетехнически загуби“ в „ЧЕЗ Разпределение България“, в интервю за Агенция „Фокус“.\r\n„По отношение на кражбите дружеството работи най-вече по сигнали, подадени от наши клиенти и от служители на компанията. Но също така имаме добро развитие на летищни звена, които следят технологичния разход във всяка една точка на обслужваната територия. И аварийните групи приоритетно се насочват към тези точки. През изминалите години успяхме да възстановим т.нар. балансово-измервателни групи и започнахме да следим загубите точно чрез тази технология. От една страна, претегляме енергията, която влиза и се консумира от трафопоста, и от друга – претегляме енергията, която се разпределя до крайния клиент. По този начин определяме технологичния разход и ако е над определени нива, насочваме групите в тези зони. Следим също и консумацията на клиентите и събираме допълнително данни за типа на обекта, като приоритетни за проверка към настоящия момент са ни стопанските клиенти“, обясни Йорданов.\r\nПо думите му дружеството полага големи усилия за предотвратяване на кражбите на ток - и по отношение на проверки, и по отношение на инвестиции, които се вкарват в електроразпределителната мрежа. „При всички положения имаме напредък, но смятаме, че би могло допълнително да се поработи върху нормативната рамка, така че санкцията, която налагаме, да бъде действително възпиращ елемент. Защото в настоящия момент по-голямата част от клиентите не я чувстват такава и затова имаме повторение на част от нарушенията, а понякога хващаме дори за трети или четвърти път дадени наши потребители и това ни затруднява изключително много, защото така разпиляваме голям човешки и материален ресурс“, каза още той.", "date": "2018.02.13", "title": "Филип Йорданов, ЧЕЗ: За 2017 г. са съставени около 7 хил. протокола за кражба на ток от над 35 млн. кВт/ч., очакваме тази година нарушенията да бъдат още повече"}
{"url": "http://www.focus-news.net/news/2018/02/13/2488046/kyustendil-s-shestvie-i-poklonenie-pred-pametnika-na-vasil-levski-shte-bade-otbelyazana-v-dupnitsa-godishninata-ot-obesvaneto-na-apostola-na-svobodata.html", "text": "С шествие и поклонение пред паметника на Васил Левски ще бъде отбелязана в Дупница годишнината от обесването на Апостола на свободата. Това съобщиха за Радио „Фокус” – Кюстендил от Община Дупница. Шествието ще започне на 19 февруари от 12.30 часа от площад „Свобода”. Организатори са Община Дупница и сдружение „Патриоти Дупница“. Шествието ще премине по улица „Св. Иван Рилски“ и ще достигне до паметника на Дякона. Подготвена е програма с участието на танцов състав „Зора“, мъжки хор “Свети Иван Рилски”, вокален състав „Артпоп” и детска вокална група при Средно училище “Св. Паисий Хилендарски”.\r\nВенцеслав ИЛЧЕВ", "date": "2018.02.13", "title": "Кюстендил: С шествие и поклонение пред паметника на Васил Левски ще бъде отбелязана в Дупница годишнината от обесването на Апостола на свободата"}
{"url": "http://www.focus-news.net/news/2018/02/13/2488047/sport-yohanes-klaebo-specheli-sprinta-pri-mazhete-na-olimpiyskite-igri.html", "text": "Йоханес Клаебо спечели златния медал в спринта при мъжете на Зимните олимпийски игри в Пьончан. Норвежецът измина дистанцията за 3:05.75 минути. \r\nИталианецът Федерико Пелегрино изостана с 1.34 секунди от Клаебо и завърши на второ място. Александър Болшунов от Русия финишира трети, на 1.36 секунди от норвежеца.", "date": "2018.02.13", "title": "Спорт: Йоханес Клаебо спечели спринта при мъжете на Олимпийските игри"}
{"url": "http://www.focus-news.net/news/2018/02/13/2488051/blagoevgrad-obshtina-petrich-shte-otbelezhi-trifon-zarezan-s-konkurs-za-nay-dobro-domashno-cherveno-vino-pobeditelite-shte-badat-opovesteni-na-14-fevruari.html", "text": "Община Петрич организира конкурс за „Най-добро домашно червено вино“ по повод празника Трифон Зарезан. Това съобщиха за Радио „Фокус“ – Пирин от общинската администрация. Желаещите да се включат в конкурса трябва да представят домашно червено вино от реколта 2017 година. Виното може да бъде произведено от различни сортове грозде – един или букет от сортове. Предава се при записването за участие в еднакви стъклени тъмни бутилки, с вместимост минимум  0,7 л., които се предоставят от организатора на конкурса – Община Петрич. Крайният срок за записване за участие е днес, на адрес: Общинска администрация – Петрич, ул. „Цар Борис ІІІ“ № 24, отдел „Образование и култура“, ст. 310 , тел. 69 132. По традиция обявяването на победителите ще бъде на празника Трифон Зарезан на 14 февруари, от 11.00 часа, в местността Лозята край село Ръждак. \r\nЖурирането на виното ще бъде в същия ден. В състава на журито ще бъдат поканени специалисти дегустатори, а самото оценяване ще бъде чрез метода „сляпа дегустация”. Класирането и наградите ще бъдат за: І-во място – Парична и предметна награда, грамота и титла „Цар на виното”; ІІ-ро място – Парична и предметна награда и грамота; ІІІ-то място – Парична и предметна награда и грамота; ІV-то място – Предметна награда и грамота ; V-то място – Предметна награда и грамота; VІ-то място – Предметна награда и грамота.", "date": "2018.02.13", "title": "Благоевград: Община Петрич ще отбележи Трифон Зарезан с конкурс за „Най-добро домашно червено вино“, победителите ще бъдат оповестени на 14 февруари"}
{"url": "http://www.focus-news.net/news/2018/02/13/2487950/burgas-nemska-ezikova-gimnaziya-gyote-shte-predstavi-svoya-opit-v-inovativnite-praktiki-v-obrazovatelniya-protses-pred-predstaviteli-na-drugi-uchilishta.html", "text": "Немска езикова гимназия (НЕГ) „Гьоте“ - Бургас ще представи своя опит в развитието и прилагането на иновативни практики в образователния процес пред представители на други училища. Това съобщиха от Община Бургас.\r\nИновативната практика на НЕГ „Гьоте“ е една от най-мащабните иновации в България. Тя има няколко аспекта, като единот тях е провеждане на проектна седмица в цялото училище, през която да бъдат изработени и представени проектни продукти от 4 випуска, под ръководството на екипи от учители от различни предметни области.\r\nВече четири училища от регион Бургас са заявили писмено желание да въведат елементи от иновацията на Немската гимназия.\r\nРегионално управление на образованието-Бургас също  включи разпространяването на опита на НЕГ в семинара за иновации, добри практики и технологии за овладяване на ключови компетентности по природни науки, проведен на 9 февруари 2018 г. чрез презентация на Р. Тодорова, старши учител по биология и дравно образование и химия и опазване на околната среда.\r\nВ организацията на проектната седмица в НЕГ се включиха  общо 48 преподаватели и 700 ученици. Учениците имаха възможност да избират от проектите, които се предлагаха по випуски.", "date": "2018.02.13", "title": "Бургас: Немска езикова гимназия „Гьоте“ ще представи своя опит в иновативните практики в образователния процес пред представители на други училища"}
{"url": "http://www.focus-news.net/news/2018/02/13/2488050/varna-poslanikat-na-litva-v-balgariya-be-na-poseshtenie-v-muzeya-po-istoriya-na-meditsinata-v-grada.html", "text": "По покана на Медицински университет-Варна на 12 февруари посланикът на Република Литва за България и Румъния Негово Превъзходителство Арвидас Поцюс и съпругата му Немида посетиха Музея по история на медицината във Варна. Те чуха историята за сградата на музея от уредниците и разгледаха изложените експозиции. Сред тях е обособен и специален кът, посветен на литовския учен, политик и деец за национално възраждане в Литва и един от първооснователите на Варненското медицинско дружество, което тази година навършва 135 години от своето създаване - д-р Йонас Басанавичюс. Това съобщиха от пресцентъра на Медицински университет-Варна.\r\nВ книгата на музея дипломатът написа: \r\n„Като литовец аз съм горд, че д-р Йонас Басанавичюс, велик държавник, спомогнал за подписването на независимостта в Литва, е изиграл значителна роля и за българското общество. Изключителният му принос в медицинските среди, българското здравеопазване и град Варна е от огромно значение за нашите два народа. \r\nОт името на Посолството на Република Литва в Румъния и България позволете ми да изразя своята дълбока благодарност на целия персонал на Музея по история на медицината към Медицински университет „Проф. д-р Параскев Стоянов“ - Варна за спасяването на спомените за великия литовски и български патриот д-р Йонас Басанавичюс.\r\nБлагодаря!“\r\nТой подари на уредниците в музея книга за историята на Литва, която ще бъде добавена към експонатите и в която е поместено и съдържание за д-р Басанавичюс. Н.П. Арвидас Поцюс изрази своята благодарност и уважение към хората, запазили през годините артефактите за великия литовско-български деец. Ръководителят на Катедрата по физиология и патофизиология проф. д-р Златислав Стоянов също направи подаръци на гостите от името на Медицински университет - Варна. \r\nДипломатът сподели, че е изключително впечатлен от историческата разходка, която музеят предлага, и че ще вземе мерки повече негови сънародници да имат възможност да разгледат медицинските артефакти, които са изложени в него.\r\nПосещението на Н.П. Арвидас Поцюс в нашия град бе обвързано и с откриването на паметната плоча на д-р Йонас Басанавичюс по-рано през деня. На 16 февруари Литва ще чества 100 години от провъзгласяването на своята независимост. Първият човек, поставил подписа си на официалния документ за нея, е именно д-р Йонас Басанавичюс. Той идва в България по покана на българското правителство и е назначен за окръжен лекар в Лом. От 1892 г. е старши лекар на терапевтичното отделение при Варненската първокласна болница. През 1894 г. е карантинен лекар, а след това - варненски градски лекар. Автор е и на проекта за „повдигане на града в лечебно и културно отношение“. Проявява се като лекар с високо обществено съзнание, дописен член е на Българското книжовно дружество (сега БАН) и една от най-известните обществено активни личности в града ни. \r\nМонументът се намира на ул. „Кръстьо Мирски“ 3.", "date": "2018.02.13", "title": "Варна: Посланикът на Литва в България бе на посещение в Музея по история на медицината в града"}
{"url": "http://www.focus-news.net/news/2018/02/13/2488049/minka-salagyorova-zam-kmet-na-petrich-tazi-godina-shte-zapochnem-realizatsiyata-na-chetiri-golemi-obekta-po-operativna-programa-regioni-v-rastezh.html", "text": "Тази година Община Петрич ще започне реализацията на четири големи обекта по Оперативна програма „Региони в растеж“. Това каза за Радио „Фокус“ – Пирин Минка Салагьорова, заместник-кмет на Община Петрич. Това са гимназията в Петрич, училище „Гоце Делчев“, училище „Никола Вапцаров“ и една детска градина. „Освен това в поименния списък са предвидени 165 хиляди лева за ремонт на други две училища – в едно средищно училище в село Коларово, а също така и ремонт на покрива на Обединен детски комплекс“, каза още Салагьорова. По думите ѝ отделно за текущи ремонти, извън поименният списък, са заделени за детските градини 219 900 лева. „Допълнително предвиждаме да завършим и климатизацията на детските градини, която видяхме, че е едно успешно начинание от мината година“, отбеляза Салагьорова.\r\n\"Предвиждаме тази година да започнем изграждането на нов сондаж на река Струмешница\", посочи също Минка Салагьорова. Тя обясни, че това се налага, тъй като старите сондажи са амортизирани и е необходима тяхната подмяна. „Освен това по време на сесията, на която се прие Бюджет 2018 година на Община Петрич бе предложено довеждащия водопровод и изграждането на нов резервоар да са обекти с първостепенно значение, с които всъщност ще кандидатстваме пред Министерството на регионалното развитие и благоустройството за финансиране“, каза още Салагьорова. Тя добави, че така ще може да се направи едно цялостно решаване на проблемите и ще се осигури нормалният дебит на питейна вода за града.\r\nЛивия НИНОВА", "date": "2018.02.13", "title": "Минка Салагьорова, зам.-кмет на Петрич: Тази година ще започнем реализацията на четири големи обекта по Оперативна програма „Региони в растеж“"}
{"url": "http://www.focus-news.net/news/2018/02/13/2488045/veliko-tarnovo-protest-sreshtu-agresiyata-nad-detsa-shte-se-provede-v-grada-na-17-fevruari.html", "text": "Протест под надслов „Не на насилието в детски градини и училища“ ще се проведе във Велико Търново. Недоволните граждани ще се съберат пред сградата на Община Велико Търново на 17 февруари, от 11.30 часа, съобщиха за Радио „Фокус“ – Велико Търново организаторите. Те уточняват, че вече има внесено уведомление в местната администрация и районът пред сградата ще е отцепен, ако се съберат много хора. Ще има и полицейско присъствие. \r\n„Досега заявка за участие са потвърдили около 100 човека. Подобни протести до момента се проведоха в десетки български градове.  Исканията ни  са за монтиране на постоянно видеонаблюдение във всички помещения в детските и учебните заведения и лишаване от право да практикуват служители, които вече имат доказан случай на насилие“, посочват още организаторите.\r\nЛуиза ТРАНЧЕВА", "date": "2018.02.13", "title": "Велико Търново: Протест срещу агресията над деца ще се проведе в града на 17 февруари"}
{"url": "http://www.focus-news.net/news/2018/02/13/2488052/vecher-makedoniya-sled-viena-makedonskiyat-vanshen-ministar-se-otpravya-na-poseshtenie-v-balgariya.html", "text": "Министърът на външните работи на Република Македония Никола Димитров ще направи работно посещение в Република България от 14 до 16 февруари, съобщава скопското електронно издание „Вечер“.\r\nВ рамките на визитата си в София Димитров ще проведе срещи с президента на Република България Румен Радев, с премира Бойко Борисов и с министъра на външните работи Екатерина Захариева.\r\nВ рамките на двустранната среща с министър Захариева, която е насрочена за 14 февруари, е предвидено двамата лидери да разменят ратификационни грамоти на Договора за приятелство, добросъседство и сътрудничество, с което на практика ще приключи формалната процедура за влизане сила на споразумението, след ратификацията му в парламента на Република Македония на 15 януари 2018 г. и в Народното събрание на Република България на 18 януари 2018 г.\r\nПо покана на Върховния представител на Европейския съюз за външните работи и политиката на сигурност, Федерика Могерини и министъра на външните работи на България, Екатерина Захариева, на 15 и 16 февруари Никола Димитров, ще участва в неформалната среща на министрите на външните работи на страни-членки на Европейския съюз и страните-кандидатки за членство в Обюността: Македония, Албания, Черна гора, Сърбия и Турция.Тереза Герова", "date": "2018.02.13", "title": "„Вечер“ (Македония): След Виена македонският външен министър се отправя на посещение в България"}
{"url": "http://www.focus-news.net/news/2018/02/13/2488058/stara-zagora-obshtinata-shte-predstavi-rimskoto-mozaichno-nasledstvo-na-avgusta-trayana-na-vakantsiya-i-spa-ekspo-2018.html", "text": "За 14-та поредна година, в дните от 14 до 16 февруари, Община Стара Загора ще участва в най-голямото туристическо изложение в България „Ваканция и СПА Експо“, което се повежда в София.  Това съобщиха от пресцентъра на Общината. \r\nНа изложбен щанд, разположен в зала 3 на Интер Експо център, общинският Туристически информационен център ще представи най-атрактивното от туристическия продукт на Общината заедно с Държавна опера – Стара Загора и Регионалния исторически музей. В първия ден на изложението, предназначен само за представители на туристическия бранш, на щанда ще участва и Сдружението на хотелиерите и ресторантьорите в града.\r\nИнформационни материали за забележителности, културни маршрути, празници, фестивали и спортни събития; за балнео и СПА туризъм на Старозагорските минерални бани и активен отдих сред природата на Сърнена гора; за настанителна и конферентна  база, места за хранене и развлечения ще бъдат предоставени на професионалистите от бранша и на хората, които обичат да пътуват в свободно си време, за да включат Града на липите в своите туристически маршрути. \r\nС новата визия на щанда ще бъдат представени римското мозаично наследство на  Августа Траяна, форумът на „Преблестящия град на траянците…“, който и днес е сцена на спектакли и концерти, както и красивите стенописи в единствения у нас Музей на религиите. Реплики на експонати от фондовете на Регионалния исторически музей – Стара Загора и атрактивни фотоси ще разкрият богатата култура на обитателите на праисторическите селищни могили (VI-III хил.пр.Хр.) в района на града и уникалния за страната ни археологически паметник – музей „Неолитни жилища“, в който in sito са съхранени останките на едни от най-добре запазените жилища в Европа от епохата на ранния неолит (VI хил.пр.Хр.).\r\nМеждународната туристическа борса \"Ваканция и СПА Експо\" е водещото събитие за туристическата индустрия в България, което дава възможност за нови контакти, разширяване на мрежата от партньори и клиенти, бизнес срещи с професионалисти от цял свят във всички сектори на туристическия бранш. Всяка година форумът привлича повече от 350 фирми изложители и над 20 000 специалисти от туристическата индустрия - участници, посетители и гости.", "date": "2018.02.13", "title": "Стара Загора: Общината ще представи римското мозаично наследство на  Августа Траяна на „Ваканция и Спа Експо“ – 2018"}
{"url": "http://www.focus-news.net/news/2018/02/13/2488054/blagoevgrad-s-mnozhestvo-initsiativi-shte-bade-pochetena-pametta-na-vasil-levski-i-145-godini-ot-obesvaneto-mu.html", "text": "Благоевград отбелязва 145 години от обесването на Васил Левски. С ритуал по полагане на венци и цветя в знак на признателност ще бъде почетена паметта на Апостола. Това съобщиха от пресцентъра на Общината. Събитието ще се състои на 19 февруари от 11:00 часа пред бюст-паметника на Дякона, който се намира на едноименния площад „Васил Левски“. В памет на Левски, ученици от НХГ „Св. Св. Кирил и Методий“, съвместно с Регионална библиотека „Димитър Талев“ са подготвили  мултимедийно представяне и рецитал за живота и делото на Апостола под надслов „Родолюбие, справедливост, човечност – заветите на Левски\". Инициативата започва в 12:45 на 15 февруари в зала „Изкуство“, която се намира на IV етаж на Регионална библиотека „Димитър Талев“- Благоевград.  \r\nНа 16 февруари от 11:00 часа, във фоайето на РИМ Благоевград ще бъде открита изложба, озаглавена „Посветен на Отечеството“. Експозицията е посветена на живота и делото на Васил Левски. Инициатива е на РИМ- Благоевград, съвместно с Български исторически архив на Национална библиотека „Св. Св. Кирил и Методий“.\r\nУченици от III ОУ „Димитър Талев“ ще представят рецитал „Апостолът на Свободата” в Регионалната библиотека в Благоевград.  Събитието ще бъде в Детски отдел на библиотеката на 19 февруари от 16:00 часа. \r\nВасил Иванов Кунчев (Левски), наричан още Дякона или Апостола, е роден в град Карлово на 18 юли 1837 г. Той носи монашеското име Игнатий, а година по-късно става дякон. Получава прозвището Левски заради проявената храброст и ловкост. Левски е знаменосец на четата на Панайот Хитов. Дяконът започва изграждане на революционни комитети в България, които да се превърнат в центрове българската революция. Заради революционната му дейност на 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София.\r\nВ края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не успява. Левски е осъден на смърт чрез обесване.", "date": "2018.02.13", "title": "Благоевград:  С множество инициативи ще бъде почетена паметта на Васил Левски и 145 години от обесването му"}
{"url": "http://www.focus-news.net/news/2018/02/13/2488055/vratsa-rayonna-prokuratura-byala-slatina-razporedi-nezabavna-proverka-na-tsentara-za-nastanyavane-ot-semeen-tip-s-borovan-vav-vrazka-s-reportazh-za-nasilie-ot-vazpitatel-nad-detsa.html", "text": "Районна прокуратура - Бяла Слатина се е самосезирала по повод репортаж, излъчен в сутрешния блок на НОВА ТВ за извършено насилие от възпитател над деца в ЦНСТ – с. Борован. Това съобщиха от Апелативна прокуратура-София.\r\nРазпоредена е незабавна проверка на компетентните органи – Инспекторат към Агенция за социално подпомагане – София, ТД „Социално подпомагане“ – Бяла Слатина и ОДМВР – Враца. Възложено им е да изяснят фактите и обстоятелствата, с оглед преценка наличието на данни за извършено престъпление от общ характер по смисъла на НК.", "date": "2018.02.13", "title": "Враца: Районна прокуратура-Бяла Слатина разпореди незабавна проверка на Центъра за настаняване от семеен тип-с. Борован във връзка с репортаж за насилие от възпитател над деца"}
{"url": "http://www.focus-news.net/news/2018/02/13/2488056/blagoevgrad-startiraha-uchenicheski-igri-2017-2018-v-grada.html", "text": "Стартира първият етап от  „Ученически игри 2017/2018“ в Благоевград. Това съобщиха от пресцентъра на Общината. Общо 180 отбора от 17 учебни заведения ще вземат участие в спортните дисциплини в първия етап, организиран от Община Благоевград. Учениците са разделени в три възрастови групи- от 5 до 7 клас, от 8 до 10 клас и 11-12 клас. Спортовете, в които децата на Благоевград ще мерят своите съобразителност, умения, бързина са шахмат, хандбал, волейбол, тенис на маса, баскетбол, бадминтон, футбол и лека атлетика. Спортната инициатива ще продължи един месец, като срещите ще се провеждат в СК „Пирин“, Шах клуб „Виктори“ – Благоевград, Спортна зала „Скаптопара“ и IV ОУ „Димчо Дебелянов“.\r\nПобедителите от общинския етап продължават с участие в зонални и национални първенства. Всички победители от общинския етап ще получат купи, грамоти и медали от кмета на община Благоевград д-р Атанас Камбитов.\r\n „Ученически игри“ са основна изява в областта на ученическия спорт. Те създават условия за практикуване на спорт, сформиране и изява на училищни отбори чрез доброволно участие в организирани форми на спортно- състезателна дейност.", "date": "2018.02.13", "title": "Благоевград: Стартираха „Ученически игри 2017/ 2018“ в града"}
{"url": "http://www.focus-news.net/news/2018/02/13/2488057/anadolu-agency-turskata-bregova-ohrana-spasi-44-migranti-opitvashti-se-da-dostignat-gartsiya.html", "text": "Турската брегова охрана спаси 44 мигранти, опитващи се да достигнат до Гърция с помощта на лодка в Егейско море, предава Anadolu Agency, като се позовава на източник от службите по сигурност.\r\nИнцидентът с плавателния съд, на който са се намирали мигрантите, се е случил в района на Чешме в провинция Измир. Уточнява се, че лодката им е започнала да потъва, когато се е намесила бреговата охрана на Турция. Сред мигрантите, които по-късно са предадени на компетентните органи, е имало 36 сирийци и осем еритрейци. Не се пояснява колко общо души са пътували на борда, но няма данни за жертви.Тереза Герова", "date": "2018.02.13", "title": "Anadolu Agency: Турската брегова охрана спаси 44 мигранти, опитващи се да достигнат Гърция"}
{"url": "http://www.focus-news.net/news/2018/02/13/2488061/radmila-rangelova-zam-kmet-na-kyustendil-ot-2011-godina-sme-realizirali-7-proekta-po-programite-za-transgranichno-satrudnichestvo.html", "text": "От 2011 година сме реализирали 7 проекта по програмите за трансгранично сътрудничество. Това каза пред Радио „Фокус” – Кюстендил Зам.-кметът на Община Кюстендил с ресор „Социални услуги, програми и проекти“ Радмила Рангелова. По думите й от 2011 година до момента Община Кюстендил е реализирала 7 проекта по програмите за трансгранично сътрудничество, от които един е по Програма трансгранично сътрудничество България – Сърбия, а останалите 6 по Програмата за трансгранично сътрудничество с бивша югославска Република Македония. Общата стойност на проектите от 2011 до момента надвишава 5 милиона лева – 5 430 000, като усвоените в рамките на партньорството на Община Кюстендил и за Община Кюстендил са малко над 2 800 000 лева. Проектите са с различна тематика, реализирани инфраструктурни такива, реализирани меки мерки. „Община Кюстендил очакваше стартирането на втората покана, при стартирането са публикувани насоките и допустимите дейности. Ние имаме няколко проектни идеи. Така че предстои ни работа идентифициране на нужди, потребности във връзка с допустимите дейности, идентифициране на партньор – община от Македония, с която ще участваме заедно. Партньорството е задължително, така че предстои ни много работа, и може би на следващия етап ще поговорим по – конкретно, когато идентифицираме допустимите дейности и потребностите на Община Кюстендил”, каза Радмила Рангелова.\r\nТя посочи също, че Община Кюстендил успешно е реализирала проект по Програмата за трансгранично сътрудничество между България и Македония. По думите й последният реализиран проект по тази програма е между общините Кюстендил и Конче. В рамките на този проект е осигурен транспортен и пешеходен достъп до природната забележителност Полско – скакавишки водопад, като е рехабилитиран общински път, изградени са екопътеки и са дефинирани зоните за отдих и наблюдение. „Интервенциите са много меки, без да се нарушава природният баланс и апелирам хората, които имат желание и обичат туризма, да посетят полско – скакавишкия водопад, за да видят  на място реализирането на дейностите и да се насладят на красивата природа”, каза Радмила Рангелова.\r\nВенцеслав ИЛЧЕВ", "date": "2018.02.13", "title": "Радмила Рангелова, зам.-кмет на Кюстендил: От 2011 година сме реализирали 7 проекта по програмите за трансгранично сътрудничество"}
{"url": "http://www.focus-news.net/news/2018/02/13/2488063/kyustendil-obshtinata-e-izgotvila-proekt-na-naredba-za-priem-na-uchenitsi-v-parvi-klas.html", "text": "Община Кюстендил е изготвила проект на наредба за прием на ученици в първи клас. Това съобщиха за Радио „Фокус” – Кюстендил от Дирекция „Култура, образование, младежки дейности и спорт” в Община Кюстендил. Проектът на наредбата е обявен за публично обсъждане. Нормативният документ касае регламентиране условията и реда за осъществяване на приема на учениците в първи клас в общинските училища на територията на община Кюстендил,  въвеждане на единни критерии за прием на учениците, с което да се гарантира равнопоставеност на всички кандидати. Водещ критерии за прием е близостта на училището до съответното учебно заведение.\r\nВенцеслав ИЛЧЕВ", "date": "2018.02.13", "title": "Кюстендил: Общината е изготвила проект на наредба за прием на ученици в първи клас"}
{"url": "http://www.focus-news.net/news/2018/02/13/2488064/zam-ministar-valentin-yovev-usiliyata-na-pravitelstvoto-sa-nasocheni-kam-namalyavane-na-administrativnata-tezhest-za-grazhdanite-i-biznesa-i-efektivnoto-im-obsluzhvane.html", "text": "Усилията на правителството са насочени към намаляване на административната тежест за гражданите и бизнеса и повишаване на ефективността на обслужването им по места. Това каза заместник-министърът на регионалното развитие и благоустройството Валентин Йовев по време на откриването на новия офис на Агенцията по геодезия, картография и кадастър в Пловдив, съобщиха от пресцентъра на министерството. Офисът се намира на пл. „Съединение“№3.  \r\n„Средно на ден през пловдивския офис на агенцията се подават по около 200 заявления от граждани“, съобщи заместник-регионалният министър. По-голямата част от тях са за издаване на кадастрални скици, стана ясно още от думите на Йовев, който подчерта, че Пловдивска област е не само втората по големина в страната, но е и с изключителен инвестиционен интерес. \r\nВ новия офис гражданите ще бъдат обслужвани на 10 гишета. От новите условия ще се възползват и служителите на агенцията, които ще работят в подобрена среда. До края на годината предстои да бъдат обновени офиси на Агенцията по геодезия, картография и кадастър в още пет областни града – Ямбол, Кърджали, Видин, Перник, Хасково. \r\n„В бъдеще предстои надграждане и разширяване на информационната система, за която Агенцията по геодезия, картография и кадастър отговаря, не само с кадастрална информация, но и със специализирана“, коментира  по време на събитието заместник-регионалният министър. \r\nТой съобщи, че кадастралната карта на страната в електронен вид обхваща около 25% от урбанизираните територии, в това число всички големи градове. В област Пловдив кадастралната карта покрива близо 34%. Към момента се създават кадастрални карти и регистри на урбанизирани територии на още 20 населени места в областта за 2281 ха.", "date": "2018.02.13", "title": "Зам.-министър Валентин Йовев: Усилията на правителството са насочени към намаляване на административната тежест за гражданите и бизнеса и ефективното им обслужване"}
{"url": "http://www.focus-news.net/news/2018/02/13/2488053/malta-podkrepya-ideyata-na-balgariya-za-sazdavane-na-karta-na-100-te-evropeyski-turisticheski-obekta.html", "text": "Малта подкрепя идеята на България да се създаде карта на 100-те европейски туристически обекта. Това съобщиха от пресцентъра на Министерството на туризма. Предложението бе направено от министъра на туризма Николина Ангелкова по време на срещата на високо равнище на ресорните министри от ЕС, събитие от клас „А“ в календара на Българското председателство на Съвета на ЕС. Идеята за картата на европейските обекти възникна след диалог с неправителствения сектор. На работна дискусия министър Ангелкова и Конрад Миззи, министър на туризма на Малта обсъдиха предложенията на съвета, както и възможностите за общи инициативи в сектора.  Министър Миззи посочи, че одобряват и идеята да се направи Европейски фонд за туризъм. \r\nМинистър Ангелкова представи пред колегата си постиженията на българския туризъм през миналата година. Тя съобщи, че чуждестранните туристи посетили страната са повече от 8,8 млн. и са се увеличи с 7,6 на сто спрямо година по-рано. Прогнозите са тази година също да има нарастване, допълни министърът. \r\nДвамата коментираха и възможността за откриване на директна авиолиния между Малта и България. Министрите се обединиха около мнението, че директната транспортна връзка ще подпомогне туризма в двете държави и ще допринесе за повече пътувания на българи в Малта и на малтийци у нас. През 2016 г. е отбелязан висок ръст от над 118% на малтийските туристи в България., нараствайки до близо 5000. При пътуванията на българите зад граница Малта се нарежда сред водещите 50 дестинации. През миналата година те са се увеличили с над 38 на сто и достигат близо 13 хил.  \r\nМинистър Ангелкова покани колегата си Миззи за участие във втория Международен конгрес на световните цивилизации и древните маршрути. Събитието се организира съвместно от българското Министерство на туризма и Световната организация по туризъм. Форумът ще се проведе в средата на ноември в София.", "date": "2018.02.13", "title": "Малта подкрепя идеята на България за създаване на карта на 100-те европейски туристически обекта"}
{"url": "http://www.focus-news.net/news/2018/02/13/2488065/reuters-redzhep-tayip-erdogan-predupredi-kipar-da-ne-pristapva-granitsata.html", "text": "Турският президент Реджеп Тайип Ердоган предупреди във вторник Кипър да „не пристъпва границата“ след като по-рано Никозия обвини турски военен кораб в опит да попречи на морски съд на италианска компания да проведе проучвания за наличието на природен газ край остров Кипър, предава Reuters. \r\n„Нашите военни кораби и отряди за сигурност следят развитието на ситуацията в региона и са инструктирани да направят каквото е нужно“, заяви Ердоган пред членове на своята \"Партия на справедливостта и развитието\". \r\nТурският президент заяви също така: „Ние предупреждаваме тези, които пристъпват границата в Кипър и Егейско море. Те стоят против нас докато не видят нашите армия, кораби и самолети“. \r\nПрезидентът на Кипър Никос Анастасиадис отказа да коментира думите на Ердоган, но заяви, че няма причина за тревога.: Цанко Цолов", "date": "2018.02.13", "title": "Reuters: Реджеп Тайип Ердоган предупреди Кипър да „не пристъпва границата“"}
{"url": "http://www.focus-news.net/news/2018/02/13/2488067/varna-rayonnata-prokuratura-v-general-toshevo-predade-na-sad-chetirima-dushi-za-krazhba-na-kosheri-s-pchelni-semeystva-za-nad-20-000-leva.html", "text": "На съд с обвинителен акт Районната прокуратура в Генерал Тошево е предала четирима души, извършили след предварителен сговор при условията на продължавано престъпление и чрез използване на 3 превозни средства кражба на 88 кошера заедно с пчелните семейства. Стойността на отнетото от владението на земеделския производител Иван Ив. е 20 273 лева. Това съобщиха от Апелативна прокуратура – Варна.\r\n31-годишният Ивайло И. и 29-годишният Васил Г. са извършили престъплението в условията на опасен рецидив. За съучастника им – 37-годишния Данаил П., деянието е при условията на повторност. Срещу Ивайло и Данаил се водят и други наказателни производства, а в момента Данаил в ареста по друго производство за държане и разпространение на наркотици. Четвъртият съучастник и инициатор за кражбата – 33-годишният Здравко Д., също като останалите е осъждан. \r\nНа 18 март 2014 г. вечерта четиримата подсъдими отишли с три автомобила в имота на земеделския производител в добричкото село Калина. Там се намирал пчелин с 230 пчелни кошера. Целта била да откраднат кошерите, които впоследствие да продадат. След като разбили катинара, подсъдимите влезли с двата микробуса в двора и натоварили общо 56 кошера.\r\nЗдравко Д. познавал човек от Варна, на когото щели да ги продадат заедно с пчелните семейства срещу 100 лева на кошер. На купувача било обяснено, че  кошерите се продават, тъй като дядото на един от подсъдимите починал и нямало кой да се грижи за тях. По уговорка с купувача кошерите трябвало да бъдат доставени до силистренското село Главан. \r\nТам подсъдимите разтоварили откраднатото, а купувачът им платил 5600 лева. Мъжете се върнали обратно в село Калина и натоварили още 32 кошера. На повторното отиване към село Главан след полунощ джипът на подсъдимия Данаил П. бил засечен от полицейски пост, от който успял да избяга с висока скорост.\r\nМалко по-късно полицейските служители забелязали два микробуса, които не спрели на подадения от тях сигнал. След преследване, в което микробусът, управляван от подсъдимия Ивайло И. засякъл пътя на полицейската кола и едва не го ударил, подсъдимият изгубил контрол и се спрял в пътната канавка.  Ивайло и Здравко успели да избягат през нивите. При проверка полицейските служители установили, че в микробуса има 32 кошера. По регистрационните табели на кошерите бил открит собственикът на пчелина и установено, че те са откраднати. \r\nРазследването по досъдебното производство било спирано веднъж, след като  Васил Г. успява да се укрие след изменение на мярката му за неотклонение от задържане под стража в парична гаранция. С писмо от март 2016 г. на Дирекцията за международно оперативно издирване прокуратурата била уведомена, че обявеният за издирване Васил е осъден в Страсбург за измами с кредитни карти и изтърпява присъда във френски затвор. След изтърпяването й с Европейска заповед за арест Васил е предаден на българските съдебни власти на 30 ноември 2016 г. и разследването е възобновено.\r\nПредстои делото срещу четиримата подсъдими да бъде насрочено за разглеждане в Районния съд в Генерал Тошево.", "date": "2018.02.13", "title": "Варна: Районната прокуратура в Генерал Тошево предаде на съд четирима души за кражба на кошери с пчелни семейства за над 20 000 лева"}
{"url": "http://www.focus-news.net/news/2018/02/13/2488062/varna-okrazhniyat-sad-prie-iskane-za-sakrateno-sadebno-sledstvie-po-deloto-za-grabezh-pridruzhen-s-ubiystvo-na-taksimetrov-shofyor.html", "text": "В разпоредително заседание на Варненския окръжен съд, подсъдимите по делото за грабеж, придружен с убийството на таксиметров водач Космас К. и Ренета К., защитата им, държавното обвинение, гражданските ищци и частния обвинител постигнаха съгласие, че няма процесуални пречки за гледане на делото. Това съобщиха от пресцентъра на Окръжен съд – Варна. Тримата наследниците на пострадалия бяха конституирани като граждански ищци и предявиха иск за общо 450 000 лв. за нанесени неимуществени вреди. Пред съда подсъдимите признаха изцяло фактите, и обстоятелствата изложени в обвинителния акт и отказаха да се събират други доказателства в съдебната фаза. Съдът уважи искането на страните за съкратено съдебно следствие. В този случай, според НПК ако бъде постановена осъдителна присъда, съдът не може да наложи наказание доживотен затвор без право на замяна, а наказанието доживотен затвор заменя с лишаване от свобода от 20 до 30 г. или ако прецени, че наказанието ще е лишаване от свобода от 15 до 20 г, ще го редуцира с една трета.\r\nТъй като прокуратурата и адвокатите на подсъдимите поискаха да бъдат представени пред съда справки за имотното състояние на двамата и техни характеристични данни, съдът отложи делото за март.\r\nОт съда припомнят, че обвинението спрямо 24-годишната Ренета К. от Несебър и 27-годишния Космас К. от Дългопол е за грабеж на таксиметровия шофьор Васил А. от Варна, придружен с убийството му. Престъплението извършено в съучастие е тежко и се наказва с лишаване от свобода от 15 до 20 г., доживотен затвор или доживотен затвор без замяна. В закона е предвидена и конфискация на цялото или на част от имуществото, ако те бъдат признати за виновни.\r\nГрабежът бил извършен на 9 срещу 10 април 2017 г., когато живеещите на семейни начала, Ренета и Космас решават да наемат  такси от автогарата в посока местност Пчелина и да оберат водача. Тъй като и двамата били безработни се издържали с пенсията на 27-годишния мъж, който бил с детска церебрална парализа. Според прокуратурата престъплението било добре планирано, като двамата си осигурили и оръжие за престъплението-кухненски ножове. Ренета трябвало да се качи на предната седалка до шофьора, а Космас – зад него. Малко след 23,30 ч. на 9 април Космас спрял такси на фирма „Транстриумф“, управлявано от 69-годишния Васил. По пътя за местност Пчелина, на отбивката на военното поделение на разклона за село Каменар, пътниците помолили шофьора да спре. В съдебно-медицинската експертизата в досъдебното производство са посочени над 61 прободно-порезни наранявания по цялото тяло на жертвата. От автомобила липсвали 20 лева и мобилния телефон на шофьора.\r\nСлед задържането на Ренета и Космас химическа експертиза установила наличие на амфетамини в кръвта и урината им. Двамата се запознават чрез интернет през 2016г., като известно време живеят в Пловдив, а през януари миналата година се местят във Варна. 24-годишното момиче е с висше образование. И двамата са с чисто съдебно минало. В обвинителния акт се сочи, че  престъплението е извършено с особената жестокост и по особено мъчителния за жертвата начин.\r\nОпределенията, с които Варненският окръжен съд потвърди ареста на Ренета и Космас са от 12 април 2017г. Обвинението спрямо тях беше внесено в съда на 29-и декември миналата година.\r\nСледващото заседание на Окръжен съд Варна е насрочено за 12 март.", "date": "2018.02.13", "title": "Варна: Окръжният съд прие искане за съкратено съдебно следствие по делото за грабеж, придружен с убийство на таксиметров шофьор"}
{"url": "http://www.focus-news.net/news/2018/02/13/2488048/apelativniyat-spetsializiran-nakazatelen-sad-v-sofiya-ostavi-na-posta-kmeta-na-septemvri-marin-rachev.html", "text": "Апелативният специализиран наказателен съд в София реши да остави на поста кмета на Септември Марин Рачев. Това съобщи за Агенция „Фокус“ Лора Генадиева от отдел „Връзки с обществеността“ на Апелативния специализиран наказателен съд във връзка с делото  по жалба на кмета на Община Септември Марин Рачев срещу отстраняването му от длъжност. Тя поясни, че решението на Апелативния специализиран наказателен съд е отмяна на определението на Специализирания наказателен съд, с което кметът на Септември бе отстранен от длъжност и допълни, че с това решение Марин Рачев остава на работа. \r\nДеница КИТАНОВА", "date": "2018.02.13", "title": "Апелативният специализиран наказателен съд в София остави на поста кмета на Септември Марин Рачев"}
{"url": "http://www.focus-news.net/news/2018/02/13/2488069/dzhumhuriet-novi-zapovedi-za-zadarzhane-na-bivshi-sluzhiteli-v-tursko-ministerstvo.html", "text": "В рамките на разследване на дейността на т.нар. „Терористична организация на гюленистите/Паралелна държавна структура” (ФЕТО/ПДС) Главната републиканска прокуратура в Анкара е постановила задържането на осем бивши служители в Министерството на околната среда и градоустройството, пише вестник „Джумхуриет”. Същите са били уволнени от заеманите държавни длъжности чрез действащите в момента в Турция президентски декрети със силата на закон. Заповедта на прокуратурата е от днес, а дейностите по издирването и задържането на заподозрените лица продължава, посочва още „Джумхуриет”.: Георги Димов", "date": "2018.02.13", "title": "Джумхуриет: Нови заповеди за задържане на бивши служители в турско министерство"}
{"url": "http://www.focus-news.net/news/2018/02/13/2488072/sport-tsarvena-zvezda-priema-tsska-moskva-tazi-vecher-v-mach-ot-direktnite-eliminatsii-na-liga-evropa.html", "text": "Отборите на „Цървена звезда“ и ЦСКА (Москва) излизат един срещу друг тази вечер в мач от плейофите на Лига Европа. Мачът започва в 19:00 часа на стадиона на домакините „Райко Митич“. Сръбският отбор няма загуба с последните си пет мача, докато московският тим загуби две от последните си пет срещи, едната от която с 1:2 от Манчестър Юнайтед в груповата фаза на Шампионска лига. Българинът Георги Иванов най-вероятно няма да бъде включен в титулярния състав на руския отбор заради контузия.", "date": "2018.02.13", "title": "Спорт: „Цървена звезда“ приема ЦСКА (Москва) тази вечер в мач от директните елиминации на Лига Европа"}
{"url": "http://www.focus-news.net/news/2018/02/13/2488071/api-startira-obshtestvenata-porachka-za-izdirvane-na-arheologicheski-obekti-po-traseto-na-pat-i-1-e-79-vidin-montana-vratsa.html", "text": "Агенция „Пътна инфраструктура“ (АПИ) стартира обществена поръчка за избор на изпълнител за издирване на археологически обекти по трасето път I-1 (E-79) в участъка Видин - Монтана - Враца. За извършването на теренни археологически проучвания преди да стартира изграждането на бъдещата магистрала са предвидени 80 000 лв. Средствата са осигурени от Оперативна програма „Транспорт и транспортна инфраструктура“ 2014-2020 г., която финансира подготовката на проекта, каквито са и този вид археологически проучвания. Това съобщиха от пресцентъра на АПИ.\r\nОбществената поръчка е в две обособени позиции: \r\n-\tОбособена позиция №1 – за издирване на археологически обекти по трасето на участъците „Видин – Димово“, „Димово – Бела – Ружинци“ и „Ружинци – Монтана“, със срок за изпълнение 82 дни и прогнозна стойност 60 000 лв. без ДДС; \r\n-\tОбособена позиция №2 – за издирване на археологически обекти по трасето на участъка „Монтана – Враца“, със срок за изпълнение 44 дни и прогнозна стойност 20 000 лв. без ДДС.\r\nПредварителните археологически проучвания трябва да установят дали няма да бъдат засегнати или нарушени нерегистрирани археологически обекти. Целта е се документират всички археологически обекти, структури и следи независимо от техния вид и хронология, като се определи тяхното местоположение в административно-териториално отношение и се локализират прецизно с помощта на GPS или други подходящи технически средства. Необходимо е да бъдат определени и мерки за тяхното опазване, като провеждане на разкопки и наблюдение по време на строително-монтажните дейности.\r\nКандидатите могат да подават своите предложения до 17:30 ч. на 22 март 2018 г.", "date": "2018.02.13", "title": "АПИ: Стартира обществената поръчка за издирване на археологически обекти по трасето на път I-1 (E-79) Видин - Монтана - Враца"}
{"url": "http://www.focus-news.net/news/2018/02/13/2488073/pernik-594-625-leva-e-subsidiyata-za-chitalishtata-v-obshtinata.html", "text": "594 625 лева е субсидията за читалищата в Община Перник. Това стана ясно днес на заседание на комисията, назначена от кмета на Община Перник Вяра Церовска, със задача да се разпредели субсидията за читалищна дейност през 2018 г. (за заплати, възнаграждения и плащания на щатния персонал в читалищата, осигурителни вноски, както и средства съгласно ЗЗБУТ) и на основание механизма за читалищата. \r\nВ срещата взеха участие зам.- кметът Севделина Ковачева, представители на общинската администрация и читалищни дейци. Това съобщиха от Община Перник.\r\nПрез тази година стандартът за една субсидирана бройка за читалищата е в размер на 8 375.00 лв., която е с 1075 лева по-висока от миналата година. \r\nПрисъстващите получиха информация, че съгласно ЗНЧ чл. 26 а, ал 4 и 5 –отчетите за дейност на читалищата за изминалата 2017 г. да бъдат представени най-късно до 31. 03. 2018 г. в Общински съвет с копие до кмета на Община Перник.", "date": "2018.02.13", "title": "Перник: 594 625 лева е субсидията за читалищата в Общината"}
{"url": "http://www.focus-news.net/news/2018/02/13/2488059/dha-24-i-den-na-operatsiyata-maslinova-klonka-31-zaginali-turski-voenni-143-ma-raneni-1369-likvidirani-teroristi.html", "text": "Равносметка към 24-ия ден на операцията „Маслинова клонка” на турската армия в района на сирийския град Африн е 31 загинали военнослужещи, 143-ма ранени, както и 1369 „ликвидирани терористи”, предаде информационната агенция Догу хабер ажансъ (ДХА). В официално съобщения на турските въоръжени сили се посочва още, че през този период чрез удари на турската авиация са били унищожени общо 627 цели на „терористите”. Напомня се, че операцията започна в 17.00 часа на 20 януари. Уточнява се, че тя се основава на произтичащите от международното право законни права на Турция; на решения №№ 1624 (2005), 2170 (2014) и 2178 (2014) на Съвета за сигурност на ООН по-специално касаещи борбата с тероризма; както и на чл. 51 от Устава на ООН, третиращ правото на легитимна самоотбрана. Декларира се, че операцията „Маслинова клонка” се провежда със зачитане на териториалната цялост на държавата Сирия, посочва още ДХА.: Георги Димов", "date": "2018.02.13", "title": "ДХА: 24-и ден на операцията „Маслинова клонка”: 31 загинали турски военни, 143-ма ранени, 1369 „ликвидирани терористи”"}
{"url": "http://www.focus-news.net/news/2018/02/13/2488074/nikolay-nikolov-bsp-upravlyavashtite-v-stolichna-obshtina-ni-hvarlyat-prah-v-ochite-sreshtu-mrasniya-vazduh.html", "text": "Управляващите в Столична община ни хвърлят прах в очите срещу мръсния въздух. Това коментира общинският съветник от групата на БСП Николай Николов след днешното заседание на Комисията по опазване на околната среда, земеделие и гори, съобщиха от БСП - София. По една от точките заместник-кметът Йоана Христова изнесе информация относно изпълнението на заложените мерки в Програмата за управление качеството на атмосферния въздух на СО за периода 2015-2020 година.\r\n\"Стори ми се, че на Йоана Христова й бяха събрали информация от медиите и тя ни я прочете хронологично. За мен този \"отчет\" е отбиване на номера. Опит за някакъв пиар, който е крайно неуспешен, коментира Николай Николов. - Обикновен пиар беше и зеленият билет, който беше пуснат еднократно при това в неделен ден. Същото като \"уникалното\" отиване на работа на кмета Фандъкова с тролей, придружена от дузина журналисти и фотографи, за да бъде отбелязано събитието. Много хитро управляващите се активизираха и за почистване и оросяване на определени квартали в София. Съвсем ясно е защо са подбрани точно \"Надежда\", \"Красно село\" и \"Красна поляна\". Там са поставени станции за измерване чистотата на въздуха. Да припомня само, че в цяла София те са само 5 на брой\".\r\nСпоред Николай Николов подобни действия са чиста проба лицемерие от страна на управляващите. \"Всички квартали в София трябва да бъдат почиствани и поддържани еднакво, коментира още той. - Сега вече си обяснявам защо беше отхвърлено моето предложение да бъде поставена минимум по една станция за измерване на фини прахови частици във всеки район на града ни. Крайно цинично прозвуча и призивът на кмета Фандъкова хората да се отопляват на ток. Ако гражданите имаха пари да си позволят да се отопляват на ток, нямаше да използват за отопление, каквото им попадне\".", "date": "2018.02.13", "title": "Николай Николов, БСП: Управляващите в Столична община ни хвърлят прах в очите срещу мръсния въздух"}
{"url": "http://www.focus-news.net/news/2018/02/13/2488060/afp-katastrofata-na-ruskiya-an-148-mozhe-da-e-prichinena-ot-obledyavane-na-datchika-za-skorost.html", "text": "Катастрофата на руския Ан-148, при която загинаха 71 души, може да е причинена от обледяване на датчика за скорост, предава AFP, като се позовава на съобщение от Междудържавната авиационна комисия (МАК).\r\nПодобна ситуация означава, че пилотите са получили грешна информация за скоростта, с която се е движела машината. \r\nСамолетът се разби две и половина минути след издигането си на височина от около 1300 метра и скорост 465-470 км/час. Тереза Герова", "date": "2018.02.13", "title": "AFP: Катастрофата на руския Ан-148 може да е причинена от обледяване на датчика за скорост"}
{"url": "http://www.focus-news.net/news/2018/02/13/2488077/elena-prisadova-su-vasil-levski-karlovo-vrashtayki-se-kam-korenite-si-karlovskite-detsa-otkrivat-nay-zdravata-zhilka-v-lichnostta-na-levski.html", "text": "Връщайки се към корените си, карловските деца откриват най-здравата жилка в личността на Левски. Това каза в предаването „Часът на Карлово” на Радио „Фокус”-Пловдив Елена Присадова, учител по български език и литература в СУ „Васил Левски” в Карлово. 16 ученически творби за Васил Левски включва вторият сборник  „Вдъхновение” II, който бе представен в Карлово по повод 145 години от гибелта на Васил Левски. Едно от впечатляващите есета в този сборник е „Дяконе“ на Мария Петрова от 12-ти клас. Елена Присадова твърди, че сравнявайки работите на учениците от първия и втория сборник се вижда, че вторите са вече по-зрели, с по-висока художествена стойност. \r\n„Ако в първата част имаше много болка и критикарство и несъгласие със ситуацията у нас, заради това, че не се прилага онова, за което Левски се  е борил, то във втората част на сборника прави впечатление, че имаме търсене на отговор, на причини за ситуацията”, каза Присадова. По думите и в този сборник има много повече откровения за това какво би желало самото дете. \r\n„Децата, връщайки се към корените си искат най-важното и същностно да го принесат при себе си. И най-здравата жилка в корена на това дърво, те май я откриват в личността на Левски”, посочи учителката по литература. Тя е избрала в часовете си преди 19 февруари да постави учениците  в ситуация, в която те да имат шанса да зададат по един въпрос на самия Левски. „Защото те търсят и искат чудото да се случи. Това беше един миг и среща с Апостола, в който миг те имаха шанс само на един въпрос към него”, каза Присадова. От четири класа са били получени над 100 въпроса и повечето различни. Някои от тях са: „Дали в тази ситуация, в която е днес българина, Левски би повторил това, което е правил тогава?“, „Кой е последният, за когото си е помислим, когато са слагали въжето на врата му?“ Имало е и няколко въпроса от типа „А сега накъде”. Три от децата са попитали : „И какво от това?”. „Този въпрос малко ме натъжи, малко ме заболя, но това е пак несъгласието, рефлексът на нашата съвременност”, каза Присадова. Имало е и още въпроси:„Ако имаше право само на една последна среща, с кого би пожелал да е тя?“ и „Как разпознаваше верните си хора от враговете?”. Според преподавателя по литература децата на Карлово знаят много за Левски и искат да знаят още повече. \r\n„Много исторически извори ни дават информация за външните му проявления, а те искат да знаят повече за душата му, за това, което е носил в себе си“, каза още Елена Присадова.\r\nДнес учениците от 9 до 12 клас на Средно училище „Васил Левски” проведоха дебат на тема „Левски значи свобода” в Музея на Апостола в Карлово. Своя урок по родолюбие, посветен на Апостола, имаха и децата от 3 клас на същото училище. Кулминацията на възпоменателните чествания е на 16 февруари със спектакъл на възпитаниците на училището „И сърните пият вода от стъпките му“. В ролята на Левски ще се превъплъти Мариян Томов.\r\nЦветана ТОНЧЕВА", "date": "2018.02.13", "title": "Елена Присадова, СУ „Васил Левски” - Карлово: Връщайки се към корените си, карловските деца откриват най-здравата жилка в личността на Левски"}
{"url": "http://www.focus-news.net/news/2018/02/13/2488079/balgariya-uchastva-v-ministerskata-sreshta-na-stranite-uchastnichki-v-globalnata-koalitsiya-za-borba-s-idil-v-kuveyt.html", "text": "Успехът на Глобалната коалиция показва ефективността на общите ни усилия”, заяви заместник-министър Тодор Стоянов на провеждащата се в Кувейт министерска конференция на страните-участнички в Глобалната коалиция за борба с т. нар. „Ислямска държава“. Това съобщиха от пресцентъра на Министерството на външните работи.\r\nПо време на конференцията участниците очертаха насоки и принципи за консолидиране и гарантиране на постигнатия от Коалицията успех за освобождаване на Ирак и Сирия от контрола на ИДИЛ. Обсъдени бяха визии за недопускане на повторно активиране на ИДИЛ в Ирак и Сирия, и начини за подкрепа на процесите на стабилизиране, реинтеграция и възстановяване. Общо бе разбирането, че работата на Коалицията не е свършена и са необходими решителни, последователни и координирани усилия за пълен разгром на ИДИЛ.\r\nВ своето изказване заместник-министър Тодор Стоянов изтъкна ефективността на съвместните усилия, благодарение на които днес Даеш губи територии. Акцентира върху значението на координираните и взаимно допълващи се действия на участниците в Коалицията. В допълнение към усилията на правителствата на Ирак и Сирия, носещи основна отговорност за сигурността на своите държави, подчерта необходимостта от решителна и всеобхватна подкрепа на международната общност за стабилизиране и възстановяване на освободени области. Необходими са ефективни политически, социални и икономически мерки за стабилизиране на Ирак, за да може страната да продължи процеса на политическо помирение и икономическо развитие. По отношение на Сирия изтъкна необходимостта от по-нататъшни усилия на международната общност за постигане на надежден политически процес, в рамките на Женевския формат, основан на Резолюция 2254 на Съвета за сигурност на ООН. \r\nКоалицията има общо 75 участници, включващи държави и международни организации като ЕС и НАТО.", "date": "2018.02.13", "title": "България участва в министерската среща на страните-участнички в Глобалната коалиция за борба с ИДИЛ в Кувейт"}
{"url": "http://www.focus-news.net/news/2018/02/13/2488070/obshtina-stara-zagora-zamestnik-kmetat-krasimira-chahova-uchastva-v-sreshta-na-visoko-nivo-na-ministrite-na-turizma-ot-es.html", "text": "Заместник-кметът на Стара Загора  Красимира Чахова участва в срещата на високо ниво на министрите на туризма в 28-те държави членки на Европейския съюз (ЕС) и министри от държавите от Западните Балкани – Албания, Сърбия, Македония, Косово, Черна гора, Босна и Херцеговина, Хърватия и Турция. Форумът, под председателството на българския министър на туризма Николина Ангелкова, се провежда в София и е част от календара на българското председателство на Съвета на ЕС. Това съобщиха от пресцентъра на Община Стара Загора.\r\nСъбитието е под надслов „Туризъм и икономически растеж“ и поставя фокус върху ролята на туристическата индустрия за просперитета на икономиката, за регионална интеграция и мир. Приносът на туризма в икономическия растеж, проблемът от последните години за туризма и сигурността и новите предизвикателства и възможности пред отношенията между Европа и Китай също ще бъдат сред обсъжданите теми. Участниците ще имат възможност да споделят кратки истории за успеха по отношение на туристически проекти в съответните си страни.\r\nМинистрите ще дискутират и развитието на споделената икономика и свързаността между хората и регионите, както и прилагането на регулаторните политики на ЕС в туризма. Ще бъдат обсъдени и мерки за подобряването на сигурността в курортите.\r\nНа форума присъстват еврокомисарят по вътрешен пазар, индустрия, предприемачество и малки и средни предприятия Елжбета Бенковска и генералният секретар на Световната организация по туризъм към ООН Зураб Пололикашвили.", "date": "2018.02.13", "title": "Община Стара Загора: Заместник-кметът Красимира Чахова участва в среща на високо ниво на министрите на туризма от ЕС"}
{"url": "http://www.focus-news.net/news/2018/02/13/2488075/pernik-predstaviteli-na-balgarski-mladezhki-cherven-krast-v-grada-otbelyazvat-s-kampaniya-14-ti-fevruari-denya-na-vlyubenite.html", "text": "На 14 февруари ще се проведе кампания по повод Деня на влюбените. Тя ще се състои в клуб „Темелко Ненков” в ГПЧЕ ”Симеон Радев”, в СУРИЧЕ ”Д-р Петър Берон” и на центъра на град Перник. Това съобщиха от Община Перник. По повод каманията ще се проведе и обучение върху темата ”Превенция на ХИВ/СПИН”, което ще състои предния ден в Центъра за самотни възрастни хора. Обучители ще бъдат Габриела Божичкова и Яна Лозанова.\r\nВ ГПЧЕ „Симеон Радев” има поставена кутия за „валентинки”, чрез която учениците могат да пращат валентинки до съучениците си, като ще им бъдат дадени на 14-ти февруари. В същия ден доброволци на Български младежки червен кръст – Перник ще посрещнат съучениците си с цитат, с цел всеки да се почувства обичан. Също така ще им бъдат раздадени и информационни брошури, касаещи ”Превенция на ХИВ/СПИН”. В края на деня във видеозалата на на училището ще се проведе лекция по „Превенция на ХИВ/СПИН”.\r\nВ СУРИЧЕ „Д-р Петър Берон” ще се играе играта ”Линия на риска”, ще се раздават информационни брошури за „Превенция на ХИВ/СПИН” и балони във формата на сърце. \r\nВ центъра на Перник ще има кадастрон, на който пише „За мен любовта е...”, като целта е минувачите да напишат какво значи любовта за тях, като всеки, който се включи ще получи презерватив, информационна брошура за ”Превецния ХИВ/СПИН” и балон с формата на сърце. Ще има също така и „Любовна поща”, като минувачите ще си взимат „валентинка” от непознат и ще пишат „валентинка” за непознат. Ако времето позволява, тази ”Любовна поща” ще бъде подвижна - един от доброволците ще я придвижва с колело или с ролери.", "date": "2018.02.13", "title": "Перник: Представители на Български младежки червен кръст в града отбелязват с кампания 14-ти февруари - Деня на влюбените"}
{"url": "http://www.focus-news.net/news/2018/02/13/2488082/varna-9124-e-poseshtaemostta-na-uchebnite-zanyatiya-v-uchilishtata-v-oblastta.html", "text": "91.24% е посещаемостта на учебните занятия в училищата във Варненска област през днешния ден. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Отсъстващите по болест ученици са 3794. Венцеслава Генова допълни, че само в две училища в областта процентът на отсъстващите по болест ученици е по-висок. Това са СУ „Васил Левски“ във Вълчи дол и ОУ „Христо Ботев“ в село Николаевка, община Суворово.\r\nМарияна ВАЛЕНТИНОВА", "date": "2018.02.13", "title": "Варна: 91.24% е посещаемостта на учебните занятия в училищата в областта"}
{"url": "http://www.focus-news.net/news/2018/02/13/2488078/afp-siriyskata-provintsiya-idlib-e-napalno-osvobodena-ot-chlenove-na-islyamska-darzhava.html", "text": "Сирийската провинция Идлиб е напълно освободена от членове на „Ислямска държава“ след като група от 400 души, включително бойци на терористичната организация и техните семейства, са се предали на съюз от бунтовнически групировки във вторник, предава AFP, като се позовава на данни от говорителя на една от бунтовническите групи.\r\nСпоред разпространените данни, срещу екстремистите е бил проведен артилерийски обстрел, вследствие на което те са се предали. \r\nСлед като претърпя няколко големи поражения през 2017 г., много от бойците на „Ислямска държава“ избягаха в провинциите Идлиб, Алепо и Хама. Според данни на базираната в Лондон Сирийска обсерватория за човешки права, екстремистите са били прогонени и от трите провинции. : Цанко Цолов", "date": "2018.02.13", "title": "AFP: Сирийската провинция Идлиб е напълно освободена от членове на „Ислямска държава“"}
{"url": "http://www.focus-news.net/news/2018/02/13/2488076/bsp-g-n-premier-vie-ste-izpraven-pred-izbor-ili-da-reabilitirate-fashizma-ili-da-se-izpravite-sreshtu-nego.html", "text": "ИБ на НС на БСП разпространи до медиите обръщение към министър-председателя на Република България Бойко Борисов по повод планираното провеждане на „Луковмарш”. Агенция „Фокус“ публикува обръщението до премиера без редакторска намеса.", "date": "2018.02.13", "title": "БСП: Г-н Премиер, Вие сте изправен пред избор или да реабилитирате фашизма, или да се изправите срещу него"}
{"url": "http://www.focus-news.net/news/2018/02/13/2488080/na-103-godishna-vazrast-pochina-dyado-dobri.html", "text": "На 103-годишна възраст почина дядо Добри (1914 - 2018 г.). Това съобщи във „Фейсбук“ страницата си Белоградчишкият епископ Поликарп. „Бог да го прости! Царство му небесно!“, е написал още епископ Поликарп. \r\nУтре тялото на дядо Добри ще бъде изложено за поклонение в църквата на родното му село Байлово. Погребението му ще е в четвъртък.\r\nДобри Добрев бе известен като родолюбец, дарител за реставриране на християнските храмове из цяла България, някои го наричаха Светецът от Байлово. Дядо Добри събра над 70 000 лв. дарения за българските църкви и манастири, без да отдели нито една стотинка за себе си. През 2005 г.  дарява 10 000 лв. за църквата „Св. Кирил и Методий“ в село Байлово. През 2007 г. събира 25 000 лв. за реставрацията на Елешнишкия манастир и църквата на село Горно Камарци. През 2009 г. дядо Добри дарява на патриаршеската катедрала „Св. Александър Невски“ над 35 000 лв. – най-голямото дарение от частно лице в историята на храма.", "date": "2018.02.13", "title": "На 103-годишна възраст почина дядо Добри"}
{"url": "http://www.focus-news.net/news/2018/02/13/2488083/plovdiv-otmeniha-ogranichitelnite-merki-nalozheni-zaradi-gripa-v-oblastta.html", "text": "Отмениха ограничителните мерки, наложени заради грипа в Пловдив и областта. Това съобщиха за Радио „Фокус“-Пловдив от Регионална здравна инспекция-Пловдив. Заболеваемостта от остри респираторни заболявания бележи спад. Затова, считано от вчера 12 февруари 2018, са отменени ограничителните мерки в болници и детски заведения. Няма проблем също така да се провеждат профилактични прегледи и имунизации.", "date": "2018.02.13", "title": "Пловдив: Отмениха ограничителните мерки, наложени заради грипа в областта"}
{"url": "http://www.focus-news.net/news/2018/02/13/2488081/mia-poveche-ot-tri-chasa-prodalzhava-sreshtata-vanshnite-ministri-na-makedoniya-i-gartsiya-vav-viena.html", "text": "Повече от три часа продължават преговорите между гръцкия външен министър Никос Кодзиас, македонският първия дипломат Никола Димитров и посредникът на ООН по спора за името Матю Нимиц във Виена, предава Македонската информационна агенция. Към момента все още няма яснота дали след края на срещата тримата ще дадат пресконференция или ще бъде публикувано официално съобщение относно резултатите. \r\nВ понеделник бе проведена двустранна среща между Кодзиас и Димитров ,като във вторник те ще представят позициите си пред американския дипломат. : Цанко Цолов", "date": "2018.02.13", "title": "MIA: Повече от три часа продължава срещата външните министри на Македония и Гърция във Виена"}
{"url": "http://www.focus-news.net/news/2018/02/13/2488086/pazardzhik-asarel-investmant-finansira-proekt-za-obnovyavane-na-otoplitelnata-sistema-na-chitalishteto-v-breznik.html", "text": "Нов инвестиционен проект за реконструкция на отоплителната инсталация на читалище „Просвещение-1870“ в град Брезник беше изготвена от специализирана проектантска фирма по поръчка на Община Брезник. Разходът за експертната услуга е финансиран с дарени средства от „Асарел-Инвестмънт“ ЕАД. Фирмата е част от групата на „Асарел-Медет“ АД и е представена в Брезник чрез свое дъщерно дружество, което реализира инвестиционен проект за добив на полезни изкопаеми в района. Това съобщиха от отдел „Комуникации“ на „Асарел-Медет“ АД. Стойността на проекта за отопление е 4 000 лева. Изготвянето му е първа стъпка, за да бъде изцяло обновена инсталацията и да стане възможно ефективното затопляне на помещенията в културната институция на общинския град. \r\nСградата, в която днес се помещава читалището, е построена през 1970 година. От нейното изграждане до сега са правени многократни подобрения, но не и цялостно обновяване на вече остарелите съоръжения. От години насам използването на помещенията през зимните месеци е затруднено, тъй като затоплянето изисква трудна поддръжка и много средства. Читалищната сграда разполага с киносалон със сцена с общо 450 седящи места на партера и балкона. Сцената е втора по големина в Пернишка област – с работещ въртящ механизъм, много техника и възможност за сценични ефекти. Читалището разполага с още няколко зали и библиотека, наред със сервизни помещения, канцеларии и други. В него се развива активна библиотечна, художествена и културно-просветна дейност. Има самодейни фолклорни, танцови и театрални групи, клубове по интереси и школа по английски език. В читалището се помещава също Туристическият информационен център на Брезник. \r\nПо няколко пъти в годината на голямата сцена се представят постановки на местни самодейци и на гостуващи професионални театри. С подобряването на отоплението ще стане възможно театралният живот на сцената в Брезник да бъде активизиран и през зимния сезон. Едно от предстоящите събития, на които читалището ще бъде домакин, е честването на патронния празник на местното училище СУ „Васил Левски“ по повод 19 февруари. Част от средствата за отоплението за празника на училището миналата година също бяха осигурени с дарение от „Асарел-Инвестмънт“ ЕАД. Помощта от фирмата идва в резултат от договор за сътрудничество с Община Брезник, който цели устойчиво развитие на общината и повишаване стандарта на живот на нейните жители. Общата стойност на договора е 50 000 лева, като средствата от инвеститора се използват за развитие на потенциала в областта на образованието, културата, спорта, туризма и съхраняването на традициите в Брезник и околните села.", "date": "2018.02.13", "title": "Пазарджик: „Асарел-Инвестмънт“ финансира проект за обновяване на отоплителната система на Читалището в Брезник"}
{"url": "http://www.focus-news.net/news/2018/02/13/2488090/ekaterina-zaharieva-prie-generalniya-sekretar-na-svetovnata-organizatsiya-po-turizam-kam-oon-zurab-pololikashvili.html", "text": "България развива всички видове туризъм, но има още много потенциал, който може да се използва. За нас туризмът е изключително важен сектор от икономиката и поради тази причина инвестираме много в него. Надявам се да виждаме повече българи, които да са част от Вашата организация\". Това заяви заместник министър-председателят и министър на външните работи Екатерина Захариева пред генералния секретар на Световната организация по туризъм към ООН Зураб Пололикашвили, съобщиха от пресцентъра на Министерството на външните работи. \r\nВицепремиерът подчерта, че туристическият сектор допринася за голяма част от приходите в икономиката на страната и поради тази причина държавата влага много ресурси за подобряването на инфраструктурата. Захариева направи паралел със свързаността на Западните Балкани – един от основните приоритети на Българското председателство на Съвета на ЕС. „Трябва да разберем, че колкото по-добре свържем страните и бизнеса си, толкова по-добри условия ще има и за развитието на туризма. Този сектор не е само икономика, но и образование, контакти, пътища\", каза още министър Захариева. \r\nДвамата бяха единодушни, че Българското председателство на Съвета на ЕС предоставя много добра възможност да се подчертае ролята на туризма като водещ фактор за стимулиране на икономическия растеж и за изграждане на мостове между хората и държавите. \r\nЗураб Пололикашвили благодари на страната ни за подкрепата за избирането му на поста генерален секретар на Световната организация по туризъм.", "date": "2018.02.13", "title": "Екатерина Захариева прие генералния секретар на Световната организация по туризъм към ООН Зураб Пололикашвили"}
{"url": "http://www.focus-news.net/news/2018/02/13/2488068/api-otpada-ogranichenieto-za-dvizhenie-na-mps-nad-12-t-prez-prohoda-prevala.html", "text": "Отпада ограничението за движение на МПС над 12 т през прохода Превала. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.13", "title": "АПИ: Отпада ограничението за движение на МПС над 12 т през прохода Превала"}
{"url": "http://www.focus-news.net/news/2018/02/13/2488088/zam-ministar-malina-krumova-mrrb-ne-e-sigurno-dali-na-praktika-e-vazmozhno-solidarno-uednakvyavane-na-tsenata-na-vodata-v-stranata-no-tova-e-posokata-v-koyato-se-gleda.html", "text": "Министерство на регионалното развитие и благоустройството (МРРБ) не е сигурно дали на практика е възможно солидарно уеднаквяване на цената на водата в страната, но това е посоката, в която се гледа. Това заяви по време на срещата с отговорни лица и граждани по въпроси, свързани с ВиК-Добрич, зам.-министърът на регионалното развитие и благоустройството Малина Крумова, предаде кореспондентът на Радио „Фокус” – Варна. По думите на зам.-министър Крумова се търсят справедливи решения по въпроса за цената на водата, но трябва да бъде отчетен и факторът как се добива водата в различните региони на страната. \r\n„Затова ние търсим и междинни варианти чрез различни форми на солидарност да се генерира ресурс, който да бъде насочван именно към ВиК операторите, какъвто в Добрич е краен случай, но не единственият, които поради определени физически или икономически обстоятелства са в затруднено положение и не могат да постигнат същите параметри и същите качества като някои други райони“, заяви Малина Крумова. Някъде, например във Видинско тя се добива лесно и това не струва толкова средства, колкото в Добричка област. Малина Крумова заяви също, че МРРБ е „с отворено ухо“ за проблемите на хората в областта и за конструктивни и ефективни предложения как на практика да бъде подобрена работата на водното дружество. Няколко са нещата, които ще гарантират справянето с проблемите, което е дълъг и не лек процес, и това са увеличаване на събираемостта на задълженията на дружеството, увеличаване на цената на водата, преустановяване на случаите на кражби на вода от абонати. \r\nМалина Крумова подчерта, че проблемите касаят цялата Добричка област и ефектът от прилаганите решения на проблема ще станат видни чак към 2021 година със завършване на дейностите по проекта на Община град Добрич за подобряване на водния сектор и с прилагане на Бизнес плана на ВиК. Проектът и Бизнес планът имат за цел подобряване и осъвременяване на ВиК инфраструктурата, за да бъдат намалени огромните загуба на вода, които възлизат на над 80%, за да бъде поетапно подменяна силно амортизираната система на водопроводи, да се преустановят водните аварии и нарушеното водоподаване в населените места на областта и за да се подобри качеството на предоставените от водното дружество услуги. Срещата в Областна администрация продължи близо 3 часа, с многобройни въпроси от страна на аудиторията, като с времето напрежението ескалира и се прехвърли в емоционални изказвания, което сложи край на срещата. Не се състоя и пресконференция. Много въпроси останаха без отговор. \r\nЖулиета НИКОЛОВА", "date": "2018.02.13", "title": "Зам.-министър Малина Крумова: МРРБ не е сигурно дали на практика е възможно солидарно уеднаквяване на цената на водата в страната, но това е посоката, в която се гледа"}
{"url": "http://www.focus-news.net/news/2018/02/13/2488085/turskiyat-premier-binali-yaldaram-tezi-koito-iskat-da-sazdadat-darzhava-do-nashite-granitsi-shte-badat-razocharovani.html", "text": "Турският премиер Бинали Йълдъръм заяви във вторник, че „тези, които искат да създадат държава до нашите граници ще бъдат разочаровани“, предава Anadolu Agency. \r\nМинистър-председателят е направил изказването си на регионален конгрес на управляващата „Партия на справедливостта и развитието“ в източната провинция Ерзинджан. \r\nПремиерът призова САЩ да спрат подкрепата си за считаната от Анкара за терористична групировка „Отряди за народна самоотбрана“, като заяви, че „това е тъмна улица без изход. Все още имате време да поправите грешката си“. : Цанко Цолов", "date": "2018.02.13", "title": "Турският премиер Бинали Йълдъръм: Тези, които искат да създадат държава до нашите граници, ще бъдат разочаровани"}
{"url": "http://www.focus-news.net/news/2018/02/13/2488087/ministar-nikolina-angelkova-obsadi-s-generalniya-sekretar-na-sot-initsiativi-za-transgranichno-satrudnichestvo-v-turizma.html", "text": "Министърът на туризма Николина Ангелкова проведе работна среща с генералния секретар на Световната организация по туризъм (СОТ) към ООН Зураб Пололикашвили. Това съобщиха от пресцентъра на Министерството на туризма. Това е първото му официално посещение в България на тази длъжност и се провежда в рамките на неформалната среща на министрите на туризма на държавите членки на ЕС „Туризъм и икономически растеж“ в София.\r\nБългария е активен член на СОТ и работи последователно за популяризиране на нейните инициативи. Страната ни постигна забележителни резултати в туризма през последните две години, което говори че отрасълът се развива устойчиво, подчерта министър Ангелкова. Тя приведе данни от статистиката, че за 2017 г. у нас са пребивали близо 8,9 млн. чуждестранни туристи, което е с над 7% повече от миналата рекордна година. \r\nМинистър Ангелкова обърна внимание на огромния потенциал, който България притежава за развитие на културно-историческия туризъм и информира, че сме сред трите страни в Европа с най-много разкрити артефакти на територията си. Тя припомни също успешното провеждане през ноември 2016 г. в София на първия Международен конгрес на световните цивилизации и модерния туризъм съвместно със СОТ. Той ще има второ издание също през ноември тази година отново в София вече като Международен конгрес на световните цивилизации и древните маршрути и ще се реализира пак в партньорство със световната организация. За модератор е поканен звездата на CNN Ричард Куест.\r\nБългария има много възможности да популяризира пред света своите забележителности и културно наследство. В това отношение изключително полезна ще е идеята за създаване на карта на 100-те европейски туристически обекта, което предложих на днешната министерска среща. Тя е базирана на опита от българската карта на 100-те национални туристически обекта у нас, подчерта министър Ангелкова.\r\nГенералният секретар Пололикашвили приветства инициативата и изказа увереност, че тя ще направи още по-разпознаваеми и посещавани природните забележителности и обектите на културно-историческото наследство на Европа и Балканите. Той оцени високо приноса на България и българското правителство за насърчаване на устойчивия туризъм. СОТ създава ad hoc работна група за туризма, която ще е част от Регионалната комисия за Европа и ще стимулира трансграничното сътрудничество чрез съвместни продукти и услуги.", "date": "2018.02.13", "title": "Министър Николина Ангелкова обсъди с генералния секретар на СОТ инициативи за трансгранично сътрудничество в туризма"}
{"url": "http://www.focus-news.net/news/2018/02/13/2488094/smolyan-prohodimi-pri-zimni-usloviya-sa-patishtata-v-oblastta-slab-snyag-vali-v-pamporovo.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление (ОПУ) – Смолян. Времето е облачно, в Пампорово вали слаб сняг. Пътните настилки по републиканските направления са мокри и заснежени на места, наличната техника е в готовност за започване на снегопочистване при натрупване на снежна покривка. Пътните настилки превантивно са обработени с пясък и сол. \r\nОтпаднаха ограниченията за задължително движение с вериги през прохода Превала, както и за товарните автомобили над 12 тона през прохода Превала и направленията Батак – Доспат и Девин – Тешел – Борино – Доспат до границата с ОПУ – Благоевград. През деня не са регистрирани инциденти по пътищата в областта.\r\nПоради стеснен габарит на пътя през целия зимен сезон остава в сила ограничението за движение за МПС над 12 тона с ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян вали дъжд, централните улици са мокри, на места второстепенните улици са и заснежени. По-интензивно е движението на автомобили в края на работния ден по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.13", "title": "Смолян: Проходими при зимни условия са пътищата в областта, слаб сняг вали в Пампорово"}
{"url": "http://www.focus-news.net/news/2018/02/13/2488095/yambol-zapochna-obnovyavaneto-na-vtorata-chast-ot-tsentralnata-ulitsa-g-rakovski.html", "text": "С церемония по „първа копка“ бе даден официален старт на строително-ремонтните работи по обновяване на втората част от централната пешеходна улица в Ямбол - „Г. Раковски“. Дейностите обхващат участъка от пресечката с ул. „Преслав“ до тази с ул. „Ген. Владимир Заимов“. Това съобщиха от пресцентъра на Община Ямбол. Мерките са в изпълнение на проект „Устойчиво и интегрирано развитие на градската среда на община Ямбол“ по Оперативна програма „Региони в растеж“ 2014-2020.\r\nЦелите на проекта и заложените в него дейности бяха представени на пресконференция от кмета на Ямбол Георги Славов и ресорния зам.-кмет по работата с европейски програми Красимира Петрова. С модернизирането на този участък от ул. „Г. Раковски“ ще завършат мерките по цялостно обновяване на основната пешеходна зона на града. Реализирането на дейностите ще има като ефект естетизирана и модерна градска среда, по-високо качество на живот на живущите в района и съвременен облик на ямболския център. Мерките включват: изцяло нова настилка; ново, енергоефективно улично осветление; обновяване на съществуващи и обособяване на нови кътове за отдих с пейки, зелени площи, нови дървесни и декоративни видове и др.; изграждане на нова детска площадка с комбинирани уреди за различни възрастови групи; осигуряване на достъпна градска среда за хора с увреждания.\r\nОбщата стройност на дейностите, заложени по този обект, е в размер на над 3,8 млн. лв., което е 100 процента финансиране по ОП „Региони в растеж“ 2014-2020. Изпълнител на строителните работи е Консорциум „Строй Груп Ямбол“ ДЗЗД. Ремонтните дейности са планирани да приключат в рамките на девет месеца.", "date": "2018.02.13", "title": "Ямбол: Започна обновяването на втората част от централната улица „Г. Раковски“"}
{"url": "http://www.focus-news.net/news/2018/02/13/2488066/balgariya-i-republika-makedoniya-podpisvat-protokol-za-razmyana-na-ratifikatsionnite-dokumenti-na-dogovora-za-dobrosasedstvo.html", "text": "Вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров ще подпишат Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония. Церемонията ще се проведе на 14 февруари в сградата на Министерския съвет. Това съобщиха от правителствената информационна служба.\r\nДоговорът беше подписан на 1 август 2017 г. от министър-председателите на двете страни Бойко Борисов и Зоран Заев, а в началото на тази година беше ратифициран от парламентите на България и на Република Македония. С подписването на Протокола за размяна на ратификационните документи приключва напълно процедурата по влизането му в сила.", "date": "2018.02.13", "title": "България и Република Македония подписват Протокол за размяна на ратификационните документи на Договора за добросъседство"}
{"url": "http://www.focus-news.net/news/2018/02/13/2488091/tlennite-ostanki-na-dyado-dobri-shte-badat-izlozheni-za-poklonenie-v-tsarkvata-v-selo-baylovo.html", "text": "Тленните останки на дядо Добри ще бъдат изложени за поклонение в църквата в село Байлово тази вечер\r\nТленните останки на дядо Добри ще бъдат изложени за поклонение в църквата в село Байлово тази вечер. Храмът ще бъде отворен цяла нощ. Утре ще се отслужи заупокойна Литургия, поклонението ще продължи през целия ден. Погребението ще бъде на 15 февруари. Това съобщиха от Българската Патриаршия. \r\nДядо Добри е роден на 20 юли 1914 г. в село Байлово. Баща му загива в Първата световна война и майка му отглежда сама децата си. Детството и ученическите си години дядо Добри не помни. Венчава се през 1940 г. – време, в което България участва във Втората световна война. При една от бомбардировките над София снаряд пада в близост до него и почти го лишава от слух. С жена си има четири деца, две от които надживява. През годините дядо Добри се отделя от материалните аспекти на живота и се посвещава изцяло на духовното. Именно тази нова посока в живота и примерът, който дава впоследствие с щедростта и аскетизма си, карат мнозина да го наричат „Светецът от Байлово“.\r\nОколо 2000 г. решава да дари всичките си имоти на Българската православна църква. Почти всеки ден Добре Добрев ходеше пеша или с автобус до София и пред вратите на храм-паметника \"Свети Александър Невски\" или църквата \"Свети Седмочисленици\" събираше в една пластмасова чаша пари, които след това даряваше до стотинка. През 2009 година дядо Добри дари 35 700 лв. на ПКСХП \"Св. Александър Невски\" и така стана най-големият дарител на Патриаршеската катедрала.\r\nДопълнително ще бъде съобщено за часа и мястото на погребението му.", "date": "2018.02.13", "title": "Тленните останки на дядо Добри ще бъдат изложени за поклонение в църквата в село Байлово"}
{"url": "http://www.focus-news.net/news/2018/02/13/2488089/afp-reks-tilarsan-prizova-sayuznitsite-na-sasht-da-se-sasredotochat-v-borbata-sreshtu-islyamska-darzhava.html", "text": "Американският държавен секретар  Рекс Тилърсън призова съюзниците на САЩ да се съсредоточат в борбата срещу „Ислямска държава“, като добави, че турската военна операция в Африн е „разсейване“ от действията срещу екстремистите, предава AFP. \r\nДържавният секретар е направил коментара си по време на среща на водената от САЩ международна коалиция в Кувейт. \r\n„Краят на мащабните военни операции не значи, че ние сме постигнали победа срещу „Ислямска държава“, заяви Тилърсън. Според американския дипломат, терористичната организация остава „сериозна заплаха за стабилността на региона“ и не само. : Цанко Цолов", "date": "2018.02.13", "title": "AFP: Рекс Тилърсън призова съюзниците на САЩ да се съсредоточат в борбата срещу „Ислямска държава“"}
{"url": "http://www.focus-news.net/news/2018/02/13/2488098/sport-dzhoana-konta-i-anastasiya-sevastova-prodalzhavat-kam-sledvashtiya-krag-na-turnira-v-doha.html", "text": "Джоана Конта победи квалификантката Бернарда Пера и продължава към следващия кръг на тенис турнира в Доха . Поставената под номер 11 в световната ранглиста  британка се наложи с 2:0 сета над американската тенисистка и в следващата фаза ще играе с победителката от мача между Катерина Бондаренко и Карла Суарес-Наваро. \r\nКъм следващия кръг продължава и световната номер 15 Анастасия Севастова, която победи хърватката Дона Векич също с 2:0 сета.", "date": "2018.02.13", "title": "Спорт: Джоана Конта и Анастасия Севастова продължават към следващия кръг на турнира в Доха"}
{"url": "http://www.focus-news.net/news/2018/02/13/2488097/yambol-zapochna-obnovyavaneto-na-tsentralnite-parkovi-ploshti-v-grada.html", "text": "Обновяване на парковата зона в центъра на Ямбол започна от днес с церемония „по първа копка“, направена от кмета на града, представителите на фирмите изпълнителки на строителните дейности, строителния и авторския надзор. Ремонтните работи обхващат зелените площи, източно от пл. „Освобождение“, между ул. „Г. Раковски и „Търговска“. Това съобщиха от пресцентъра на Община Ямбол. Модернизирането им е в изпълнение на дейностите по проект „Устойчиво и интегрирано развитие на градската среда на община Ямбол“ по Оперативна програма „Региони в растеж“ 2014-2020. \r\nОсновните дейности и очакваните резултати от изпълнението бяха представени на пресконференция в община Ямбол. Мерките включват цялостно преоформяне и обновяване на зелената зона, в т. ч.: напълно нова алейна система, която позволява по-директна връзка между двете централни пешеходни улици; нова паркова мебел и елементи на градската среда; обновено парково осветление; изцяло нова, по-широка детска площадка с комбинирани уреди за различни възрастови групи; допълнени нови растителни видове. Стойността на заложените дейности по този обект са в размер на почти 1,9 млн. лева, изцяло европейско финансиране по ОП „Региони в растеж“ 2014-2020. Строително-ремонтните дейности са планирани да приключат в рамките на 7  месеца.", "date": "2018.02.13", "title": "Ямбол: Започна обновяването на централните паркови площи в града"}
{"url": "http://www.focus-news.net/news/2018/02/13/2488100/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Област Благоевград. Това съобщиха за Радио „Фокус“ – Пирин от Областно пътно управление – Благоевград. Пътните настилки са мокри и хлъзгави, заледени, но обработени. През деня обстановката е била спокойна и не са регистрирани тежки пътни инциденти или активизира ли се свлачища. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев, затова шофьорите е необходимо да карат с повишено внимание в тези участъци. Трафикът по автомагистрала „Струма“, главен път Е-79 и второкласен път 19 Симитли – Гоце Делчев в Благоевградска област е нормално интензивен. \r\nНяма данни за образували се колони от автомобили или задръствания. В Област Благоевград няма въведени ограничения за движението на леки и товарни автомобили. Прохода „Предел“ е отворен за движението на всички видове моторни превозни средства. Не се извършват ремонти по първокласната, второкласната и третокласната пътна мрежа в региона.\r\nНатоварен е трафикът в централна градска част в Благоевград. В края на деня интензивен трафик се наблюдава в района на булевардите „Св.  Димитър Солунски“, „Св. св. Кирил и Методий“ и „Васил Левски“. Натоварено е движението и в района на детските градини и училищата. Нормално се осъществява движението по улиците „Славянска“, „14-ти полк“ и „Владо Черноземски“. Светофарните уредби навсякъде в града са в изправност. Градският транспорт се движи по разписание, без закъснения или отклонения от редовния маршрут. Пътните настилки навсякъде са мокри и хлъзгави. През деня не са регистрирани тежки пътни инциденти в Благоевград.\r\nЛора КАЛЧЕВА", "date": "2018.02.13", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/02/13/2488099/lovech-47-godishen-mazh-e-zaginal-sled-trudova-zlopoluka-v-zavod-za-otlivane-na-chugun-v-grada-rabotnik-na-54-godini-e-postradal-pri-drug-intsident-v-sashtoto-predpriyatie.html", "text": "47-годишен мъж е загинал след трудова злополука в завод за отливане на чугун в Ловеч. Това съобщи за Радио „Фокус“ – Велико Търново Митко Митев, директор Дирекция „Инспекция по труда“ в Ловеч. Загиналият е съпровождал със свой колега транспортирането на аспирационен филтър, който да се монтира на аспирационна уредба. При движението филтърът е паднал и затиснал работника. В резултат на травмите, които е получил, по-късно той е починал в болнично заведение в Плевен. Митко Митев отбеляза, че той е имал трудов договор.  Директорът на „Иснпекцията по труда“ съобщи, за още един инцидент в същото предприятие, при който е пострадал 54-годишен работник. При работа с индукционна пещ парче разтопен метал е хвръкнало и е изгорило работника. Той е настанен в болнично заведение с изгаряния по клепача на дясното око. Пострадалият е работил без лични предпазни средства. \r\nМитев посочи, че двата случая не са свързани. Започнала е проверка по тях още вчера. Изясняват се задълженията и отговорностите в процеса по организацията на транспортирано на филтъра в първия случай и кой е допуснал лице да работи без изискващите се предпазни средства – във втория. Продължават да се събират обяснения от длъжностните лица. Предстои анализ на фактологията, предприемане на принудителни административни мерки и търсене на наказателна отговорност. Митко Митев посочи, че конкретното предприятие се проверява от „Инспекцията по труда“ минимум два пъти годишно заради рисковата дейност, която осъществява. Издавани са за констатирани нарушения предписания, които са изпълнявани в определените срокове.\r\nНадежда КРЪСТЕВА", "date": "2018.02.13", "title": "Ловеч: 47-годишен мъж е загинал след трудова злополука в завод за отливане на чугун в града, работник на 54 години е пострадал при друг инцидент в същото предприятие"}
{"url": "http://www.focus-news.net/news/2018/02/13/2488101/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 3° до +11°. Времето е облачно почти над цялата страна. Слаб до умерен вятър духа в областите Бургас, Варна, Кюстендил, Кърджали, Монтана, Перник, Пловдив, Пазарджик, Смолян Разград, Силистра Смолян, София Хасково и Шумен. Слаб дъжд вали в областите Благоевград, Варна, Кюстендил, Видин, в общините Перник, Радомир, Своге, Прохода на Републиката. Слаб сняг вали в района на Попови ливади, Проход Предел, гр. София, Драгоман, Гинци, Бистрица, АМ „Люлин“, проход Петрохан, Гюешево и Три Буки. Пътните настилки са предимно мокри, като по високите и усойни места са частично заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nДвижението по АМ \"Тракия\" в тунел \"Траянови врата\" в посока Бургас се осъществява в една лента поради аварийни ремонтни дейности в светлата част на денонощието на осветителната инсталация в активната и изпреварваща ленти. Движението се извършва поетапно в двете ленти. Срок  до 14.02.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.13", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/13/2488104/vidin-mokri-sa-patnite-nastilki-v-oblastta-vali-dazhd.html", "text": "Мокри са пътните настилки във Видинска област, вали дъжд, каза за Радио „Фокус“ – Видин дежурният служител в Областно пътно управление – Видин. Трафикът по главен път Е-79 е натоварен в посока за граничен пункт „Дунав мост 2“, на места се движат колони от по пет тежкотоварни автомобилa. Най-натоварен е трафикът в участъка Видин – Дунавци. Движението по път III-1411 с. Слана Бара – Видин  е ограничено за автомобили над 5 т поради компрометирано експлоатационно състояние на мост. Във Видин трафикът е натоварен в централната градска част, по бул. „Панония“ и на входно-изходните артерии на града.\r\nАнна ЛОЗАНОВА", "date": "2018.02.13", "title": "Видин: Мокри са пътните настилки в областта, вали дъжд"}
{"url": "http://www.focus-news.net/news/2018/02/13/2488102/pregled-na-mezhdunarodnite-novini-do-18-chasa-agentsiya-fokus.html", "text": "Британският съд отказа да изтегли заповедта за арест, издадена срещу укриващия се в екавадорското посолство в Лондон основател на „Уикилийкс“ Джулиан Асандж. \r\n„Смятам ареста за съразмерно действие, въпреки че Асадж ограничава сам своята свобода вече известен брой години“, заяви съдия Ема Арбътнот. \r\nАвстралиецът се укри в посолството на Еквадор в Лондон през 2012 г., за да попречи на екстрадирането си в Швеция, където срещу него има повдигнати съдебни обвинения в сексуално посегателство, които Асандж отрича. Наскоро шведските прокурори снеха обвиненията срещу него, но основателят на „Уикилийкс“ все пак ще бъде арестуван защото с бягството си в посолството е нарушил полицейската си гаранция.  \r\n*** Турският премиер Бинали Йълдъръм заяви във вторник, че „тези, които искат да създадат държава до нашите граници ще бъдат разочаровани“. \r\nМинистър-председателят е направил изказването си на регионален конгрес на управляващата „Партия на справедливостта и развитието“ в източната провинция Ерзинджан. \r\nПремиерът призова САЩ да спрат подкрепата си за считаната от Анкара за терористична групировка „Отряди за народна самоотбрана“, като заяви, че „това е тъмна улица без изход. Все още имате време да поправите грешката си“. \r\n*** Повече от три часа продължават преговорите между гръцкия външен министър Никос Кодзиас, македонският първия дипломат Никола Димитров и посредникът на ООН по спора за името Матю Нимиц във Виена. Към момента все още няма яснота дали след края на срещата тримата ще дадат пресконференция или ще бъде публикувано официално съобщение относно резултатите. \r\nВ понеделник бе проведена двустранна среща между Кодзиас и Димитров ,като във вторник те ще представят позициите си пред американския дипломат. \r\n*** Сирийската провинция Идлиб е напълно освободена от членове на „Ислямска държава“ след като група от 400 души, включително бойци на терористичната организация и техните семейства, са се предали на съюз от бунтовнически групировки във вторник, според данни от говорителя на една от бунтовническите групи.\r\nСпоред разпространените данни, срещу екстремистите е бил проведен артилерийски обстрел, вследствие на което те са се предали. \r\nСлед като претърпя няколко големи поражения през 2017 г., много от бойците на „Ислямска държава“ избягаха в провинциите Идлиб, Алепо и Хама. Според данни на базираната в Лондон Сирийска обсерватория за човешки права, екстремистите са били прогонени и от трите провинции. \r\n*** Турският президент Реджеп Тайип Ердоган предупреди във вторник Кипър да „не пристъпва границата“ след като по-рано Никозия обвини турски военен кораб в опит да попречи на морски съд на италианска компания да проведе проучвания за наличието на природен газ край остров Кипър. \r\n„Нашите военни кораби и отряди за сигурност следят развитието на ситуацията в региона и са инструктирани да направят каквото е нужно“, заяви Ердоган пред членове на своята \"Партия на справедливостта и развитието\". \r\nТурският президент заяви също така: „Ние предупреждаваме тези, които пристъпват границата в Кипър и Егейско море. Те стоят против нас докато не видят нашите армия, кораби и самолети“. \r\nПрезидентът на Кипър Никос Анастасиадис отказа да коментира думите на Ердоган, но заяви, че няма причина за тревога.\r\n*** Катастрофата на руския Ан-148, при която загинаха 71 души, може да е причинена от обледяване на датчика за скорост.\r\nПодобна ситуация означава, че пилотите са получили грешна информация за скоростта, с която се е движела машината. \r\nСамолетът се разби две и половина минути след издигането си на височина от около 1300 метра и скорост 465-470 км/час. \r\n*** Африканският национален конгрес (АНК), управляващата партия в Република Южна Африка, официално поиска от президента Джейкъб Зума да подаде оставка.\r\nСтарши представител на партията разкри, че Зума се е съгласил да се оттегли от власт, но не незабавно, а за период между три и шест месеца.\r\nЗума е на власт в страната от 2009 г. насам. Натискът срещу него бе засилен във връзка с корупционен скандал, който разтърси Република Южна Африка.\r\n*** Руската федерация подозира, че САЩ биха искали да останат в Сирия за дълго, ако не и завинаги. Това заяви първият дипломат на Москва Сергей Лавров.\r\n„От нашите американски колеги слушаме вече други обяснения на своето присъствие в Сирия – те казват, че е необходимо присъствието им да се запази до този момент, докато не само военните задачи бъдат решени, но и докато не започне устойчив политически процес, който да завърши приемливо за всички – т.е за САЩ – с преходна власт, т.е. смяна на режима. Като цяло подозираме, че САЩ биха искали да останат за дълго, ако не и завинаги“, подчерта Лавров пред журналисти.\r\n***", "date": "2018.02.13", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/02/13/2488106/prezidentat-rumen-radev-i-premierat-na-armeniya-karen-karapetyan-otkroiha-farmatsiyata-informatsionnite-tehnologii-i-zemedelieto-kato-perspektivni-sferi-za-ikonomichesko-partnyorstvo.html", "text": "Фармацията, информационните и комуникационни технологии, земеделието и производството на храни и вина, енергетиката и специализираната продукция са областите, в които България и Армения могат да постигнат бързи резултати за увеличаване на обема на двустранната търговия и взаимните инвестиции. Това беше подчертано на среща на държавния глава Румен Радев с министър-председателя Карен Карапетян в Ереван, съобщиха от прессекретариата на държавния глава. В срещата участваха представители на Изпълнителната агенция за насърчаване на малките и средни предприятия в България (ИАНСМП), на работодателски организации и на бизнеса.    \r\nМинистър-председателят Карапетян покани българския бизнес да развива дейност в новосъздадената свободна икономическа зона в Армения и подчерта, че арменската държава е готова да подкрепи съвместни производства на български и арменски компании.   \r\nВ рамките на държавното посещение на президента Румен Радев в Армения и на проведените срещи между представителите на деловите среди от двете държави са били постигнати редица договорености за сътрудничество. Изпълнителната агенция за насърчаване на малките и средните предприятия в България е подписала Меморандуми за разбирателство със Съюза на производителите и предприемачите на Армения, както и с Републиканския съюз на работодателите. Подобни споразумения предстои да бъдат подписани с Фонда за развитие на Армения, както и с Търговско-промишлената палата на Армения.   \r\nВ рамките на държавната си визита президентът Радев проведе среща с Негово Светейшество Карекин Втори, Католикос на всички арменци, и посети първопрестолния храм „Свети Ечмядзин“. Карекин Втори отправи благопожелания към българите и благодари на народа ни за оказаната подкрепа на арменците в най-тежък за тях час. Той отправи поздрави и към Българската православна църква и към Негово Светейшество патриарх Неофит. „Отношенията между нашите народи, свързани от вековно приятелство, получиха нов импулс. В рамките на тази визита ние потвърдихме не само добрите политически контакти, но и приятелството между българи и арменци“, подчерта на срещата Румен Радев. Президентът добави, че арменската общност у нас е съхранила своята идентичност и вяра и е напълно интегрирана в българското общество.   \r\nВ Ереван българският държавен глава посети и Института за древни ръкописи „Матенадаран“.", "date": "2018.02.13", "title": "Президентът Румен Радев и премиерът на Армения Карен Карапетян откроиха фармацията, информационните технологии и земеделието като перспективни сфери за икономическо партньорство"}
{"url": "http://www.focus-news.net/news/2018/02/13/2488105/predstoyashti-sabitiya-v-stranata-za-14-fevruari-agentsiya-fokus.html", "text": "***\r\n От 16.30 часа на „Дондуков“ 2 държавният глава Румен Радев ще проведе среща с министъра на външните работи на Република Македония Никола Димитров.\r\n***\r\n В сградата на Министерскияя съвет вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров ще подпишат Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония.  \r\n***\r\nОт 9.00 часа Народното събрание ще проведе пленарно заседание.\r\n***\r\nОт 10.00 часа ще се проведе седмичното заседание на Министерския съвет. \r\n***\r\n От 14.00 часа в Хотел „Адмирал“ министърът на земеделието, храните и горите Румен Порожанов ще представи своята визия за земеделската политика у нас и приоритетите на българското европредседателство по време на откриването на Шестата Национална среща на земеделските производители в България.\r\n***\r\n От 16.30 часа министърът на здравеопазването Кирил Ананиев ще участва в официалното откриване на реновираното Педиатрично отделение в МБАЛ „Д-р Тота Венкова“ АД, гр. Габрово. На събитието ще присъства и вицепремиерът Томислав Дончев.\r\n***\r\nОт 9.30 часа в Аулата на Софийски университет „Св.Климент Охридски“ ще се проведе Конференцията „София казва „не“ на словото на омразата и екстремизма“.\r\n***\r\n От 9.30 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група.\r\n***\r\n От 9.30 часа 17 състав на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група.\r\n***\r\n От 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.\r\n***\r\n От 10.00 часа в \"Национален пресклуб БТА\" организаторите на Луковмарш 2018 ще дадат пресконференция.\r\n***\r\nОт 10.30 часа в зала 101 в сградата на МВнР - гр. София, ул. „Александър Жендов” № 2 ще се проведе оф дъ рекорд бекграунд брифинг преди Неформалния съвет на министрите на външните работи „Гимних”.\r\n***\r\n От 10.30 часа 10 състав на Специализирания наказателен съд ще гледа делото срещу Владимир Н., Томи Х. и Стоян Ст., обвинени в организиране и ръководене на организирана престъпна група.\r\n***\r\n От 11.00 часа в залата на Националния музей „Земята и хората“ на ул. Черни връх № 4 Кирило-Методиевският център при БАН (КМНЦ) организира традиционното честване на паметта на св. Кирил.\r\n***\r\n От 11.00 часа в Национален пресклуб БТА Галерия „Виткория“ ще представи изложба на Константин Гърнев /1893-1966/ в Националната художествена галерия и на луксозна книга за художника.\r\n***\r\n От 11.00 часа Национален музей „Васил Левски“ гр. Карлово гостува в Столична библиотека по повод 145-годишнината от обесването на Васил Левски, която се отбелязва всяка година на 19 февруари. Пред ученици от столични училища сътрудници от музея ще представят презентации и документален филм за живота и дейността на Васил Левски, а децата ще могат да вземат участие в дискусии, викторини, работилници за изработване на картички с ликовете на Левски, Раковски, Каравелов и Ботев, ще подреждат пъзели, оцветяват и ще решават кръстословици.\r\n***\r\n От 13.00 часа в УниБИТ 2, бул. Шипченски проход № 69А, Институт за анализи и прогнози на информационната среда в туризма (ИАПИСТ) ще проведе пресконференция задачите на Института музейната колекция към Университета по библиотекознание и информационни технологии.\r\n***\r\n От 13.30 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на Висшия съдебен съвет.\r\n***\r\n От 13.30 часа 7 състав на Специализирания наказателен съд ще гледа делото срещу Пламен В., обвинени в изнудване. \r\n***\r\n От 14.00 часа в Sofia Event Center, Paradise Center, оригиналният трофей на FIFA ще бъде изложена за широката публика.\r\n***\r\n От 14.00 часа зала „Панорамна“ в Интер Експо Център – София ще се проведе пресконференция на Националната туристическа организация на Република Сърбия - официален партньор на Международното туристическо изложение \"Ваканция и СПА Експо\" 2018.\r\n***\r\n От 15.00 часа в Дома на Европа (ул. „Г. С. Раковски“ № 124) ще се състои пресконференция на членове на Европейския парламент от Комисията по граждански свободи, правосъдие и вътрешни работи.\r\n***\r\n От 15.00 часа в 409 аудитория „Проф. Васил Стоилов“ на Нов български университет ще бъде изнесена публична лекция на тема: „Политики във висшето образование за глухи и слабочуващи“.\r\n***\r\nОт 16.00 часа в Интер Експо Център – София ще се състои фициалното откриване на 35-ото Международно туристическо изложение „Ваканция и СПА Експо“.\r\n***\r\n От 17.00 часа в Институт „Конфуций“ към Софийския университет „Св. Климент Охридски“ (бул. „Александър Стамболийски“ № 8 2 ) ще се състои тържество по посрещане на китайската Нова година.\r\n***\r\n От 17.00 часа в Централното фоайе на Националната библиотека “Св. св. Кирил и Методий” ще бъде открита изложбата “Енотека и Библиотека”.\r\n***\r\n От 17.30 часа в Мраморно фоайе, I етаж на Столична библиотека ще бъде представена книгата „Пепел от пеперуди. Любовна лирика в слово и цвят“ от Борислав Костов.\r\n***\r\nОт 18.00 часа в голямата зала на Есенс център – ул. „6 септември“ 37 Сдружение „Планини и хора“ - Асоциация на планинските водачи в България ще отбележи 20 години от създаването си.\r\n***\r\nОт 19.00 часа на Голяма сцена в Учебен драматичен театър НАТФИЗ ще бъде представена постановката „Сън в лятна нощ“.\r\n***\r\n От 19.00 часа в зала \"България\" ще бъде представен спектакълът \"Ангели и демони\".\r\n***\r\n От 12.00 часа на  пл. „Жулиета Шишманова“ ще бъде пресъздаден  ритуалът  по зарязване на лозята по случай празника Трифон Зарезан. От 16.00 часа Дружеството на несебърските художници ще подреди тематична изложба в Центъра за култура „Артиум“. От 17 часа поп звездата Миро ще зарадва своите почитатели с концерт на пл. „Жулиета Шишманова“ в новата част на града.\r\n***\r\n От 18.00 часа в Дома на писателя ще приключи конкурсът „Млад разказвач“ и ще се наградят участниците.\r\n***\r\n От 10.30 часа в зала Одесос (ет.2) в сградата на Археологически музей – Варна варненските археолози ще проведат пресконференция по повод Деня на археолога.\r\n***\r\n От 14.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще проведе среща с граждани. \r\n***\r\nОт 10.00 часа в Килифарево ще се проведе Традиционен ритуал по зарязване на лозите, в който ще  участва и кметът на Община Велико Търново Даниел Панов. \r\n***\r\n От 10.30 часа в учебен салон по фризьорство в Професионална гимназия по моден дизайн Велико Търново (улица \"Мармарлийска\" №26, втори етаж) ще се проведе  училищния кръг от Националното състезание „Най-добър млад фризьор и гримьор”.\r\n***\r\n От 11.00 часа в Пресклуб на БТА-Велико Търново ИОК „Асеневци“ ще се състои представяне на проектите за позлатяване на куполите на патриаршеската църква на Царевец, издигане на паметник на цар Ивайло и изграждане на покрит мост на река Янтра във Велико Търново.\r\n***\r\n От 12.00 часа пред сградата на Община Велико Търново ще се проведе Благотворителен базар по случай Деня на влюбените. \r\n***\r\n От 14.00 часа пред сградата на Община Велико Търново ще се проведе информационна акция и поставяне на мобилен кабинет КАБКИС за безплатно и анонимно изследване за ХИВ/СПИН. \r\n***\r\n От 16.00 часа в библиотека на НЧ „Надежда 1869“ Клуб приятели на книгата - група възрастни  ще проведе среща с проф. Добрин Денев за книгата му за Васил Левски „Свобода и всекиму своето”.\r\n***\r\n От 17.00 часа в ИЗ „Рафаел Михайлов“ ще се състои откриване на изложба „Арт Розалиада – живописен пир на виното и любовта“. \r\n***\r\n От 18.00 часа край Паметника на Асеневци ще се проведе тематичен концерт под надслов „Вечер на желанията”. \r\n***\r\n От 18.00 часа в клуб „Самис“ ще се проведат „Бързи срещи“. \r\n***\r\n От 19.00 часа в МДТ „Константин Кисимов“, голяма зала, ще бъде представен „Невястата“ – театрален спектакъл, представен от Фолклорен ансамбъл – Смолян.\r\n***\r\nФотоизложбата на известния географ-пътешественик проф. Румен Пенин -„Географията – пътешествие и приключение“ ще бъде представена във Видин.\r\n***\r\nВ Регионална библиотека „Михалаки Георгиев” ще бъдат обявени победителите в конкурса „Магията любов”.\r\n***\r\nЗад паметника на Христо Ботев  ще  бъде обособено „Дърво на любовта“, на клоните на което всеки ще може да закачи своето любовно послание с катинарче.\r\n***\r\n От 11.45 часа в ЕВК „Св.Софроний Врачански“ ще се проведе общоградско честване на празника Трифон Зарезан.\r\n***\r\n От 12.00 часа от пл. „Христо Ботев” младежи ГЕРБ организират романтична обиколка на града с атракционно влакче на „Виното и любовта” по случай „Св. Валентин“.\r\n***\r\n От 15.00 часа в голяма зала на Младежки дом ще се състои „Приятелство и любов“ концерт по повод 14 февруари - Ден на влюбените.\r\n***\r\n От 17.00 часа в малка зала на ХГ „Иван Фунев“ ще се проведат XXIX Зимни четения -Резултати от сондажно проучване в новоразкрит археологически обект в гр. Оряхово през 2017г. -д-р Евгения Найденова.\r\n***\r\nС вход свободен Етъра ще отбележи празникът Трифон Зарезан.\r\n***\r\nОт 18.00 часа в Terra games младежката структура на ГЕРБ-Габрово съвместно с Terr mall Габрово, организира турнир по боулинг за влюбени двойки.\r\n*** \r\nОт 14.00 часа в НЧ „Пробуда - 1904“ кв. Калтинец ще се проведе „Нека да е берекет“ - честване на Трифон Зарезан. \r\n*** \r\nОт 15.00 до 16.00 часа в Парк „Христо Ботев“ Сдружение „Горнооряховски младежки парламент“ организира „Алея на влюбените“ - снимки на открито. – предстояща. \r\n***\r\nОт 18.00 часа часа в НЧ „Пробуда – 1904“ в кв. Калтинец ще започне честване на Трифон Зарезан, което ще премине под мотото „Нека да е берекет“. Час по-късно –в парк „Христо Ботев“ момчетата и момичетата от горнооряховския младежки парламент ще организират „Алея на влюбените“.\r\n***\r\n От 16.00 часа в ритулната зала на Община Димитровград кметът Иво Димов ще венчае Валентина и Валентин, които ще сключат граждански брак в Деня на влюбените. \r\n***\r\n От 10.50 и 11.40 часа в Природоматематическа гимназия „Иван Вазов“ ще се проведат Образователни концерти на Български камерен оркестър – Добрич.\r\n***\r\n От 11.00 часа в АЕМО „Стария Добрич“ ще се проведе ритуалът „Зарязване на лозата“.\r\n***\r\n От 13.30 Регионална библиотека „Дора Габе“, Стая на приказките, ще се проведе\r\nЛитературно утро с драматизация „Историята на Пинокио 135 години по-късно”.\r\n***\r\nВ Народно читалище „Йордан Йовков – 1870 г.“, Ателие Школа по изобразително изкуство, ще се състои откриване на изложба „Винорел” на Школа по изобразително изкуство при Народно читалище „Йордан Йовков – 1870 г.“\r\n***\r\nВ Народно читалище „Йордан Йовков – 1870 г.“, Читалня ще се проведе \r\nРазкази за Апостола – час по четене.\r\n***\r\n От 11.00 часа в заседателната зала на Община Дупница ще бъдат представени резултатите от археологическото проучване на базиликата при черквата „Свети Спас” край село Червен брег. \r\n***\r\n От 10.00 часа в двора на Етнографски комплекс –Каварна на ул. \"Сава Ганчев\" 16 ще се проведе традиционният обичай “Зарязване на лозата”.\r\n***\r\n От 17.30 часа в зала „Васил Караиванов” в Карлово ще се проведе литературна вечер, с участието на писателя Желяз Кондев, автор на книгата „Апостолът на българите”.\r\n***\r\n От 11.00 часа в залата на сградата на Община Кюстендил Общината ще получи приз „Най-зелена” община в България по повод оползотворяване на отпадъците от опаковки. \r\n***\r\nОт 10.30 часа в парк-хотел „Кюстендил” ще се проведе информационна среща по Програмата за трансгранично сътрудничество между България и Македония.\r\n***\r\nОт 11.00 часа в залата на Община Кюстендил ще бъде връчена наградата на ЕКОПАК за „Най-зелена община”. \r\n***\r\nОт 11.00 часа в двора на Читалище „Пробуда” в Кюстендил ще се проведе конкурс за най-добро домашно вино.\r\n***\r\nОт 17.00 часа в залата на Регионален исторически музей ще се проведе публична лекция на тема „Разпръснати съкровища: документиране, наблюдение и информационен контрол”. \r\n***\r\nОт 9.30 часа Окръжният съд в Пазарджик ще гледа делото срещу 14 обвиняеми за разпространение идеите на ИДИЛ \r\n***\r\n От 18.00 часа в централния офис на ГЕРБ в Перник на ул. „Търговска“ 30 общинските съветници от ГЕРБ Бойка Иванова и Клара Будинова организират приемен ден.\r\n***\r\n От 11.00 часа в местността Лозята край село Ръждак ще бъдат наградени победителите в конкурса за най-добро домашно червено вино по повод празника Трифон Зарезан.\r\n***\r\nОт 11:00 – 13:30 БЧК ще проведе информационно-развлекателна кампания в сградата на Университет по хранителни технологии – Пловдив\r\n***\r\n От 12.00 часа в Голямата конферентна зала на Дома на културата „Борис Христов“ ще се проведе обществено обсъждане на разработения проект за подобряване качеството на атмосферния въздух.\r\n***\r\nОт 14:30 – 16:30 БЧК ще проведе информационно-развлекателна кампания на централната улица на гр. Пловдив срещу входът на Централна поща, до сладоледена къща „Афредо“.\r\n***\r\n От 19.00 часа в галерия U PARK (ул. Отец Паисий 24) ще се проведе разговор със Събка Дяков-Чехович  на чаша вино на теми: „Има ли любов след брака? Колко вида любов преживяваме? Как любовта ни променя?“.\r\n***\r\nОбщинските съветници от  ГЕРБ в град Пловдив ще проведат приемни с гражданите. Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. Георги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А.  Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. Ани Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. Емил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\n***\r\nЖителите на село Катуница ще посрещнат Трифон Зарезан с народна музика и конкурс за най-добро домашно вино.\r\n***\r\nВ Хисаря ще се проведе Пета национална среща на общинските експерти по образование, организирана от Националното сдружение на общините.\r\n***\r\n От 10.30 часа в Институт по лозарство и винарство - Плевен ще се проведе традиционният празник на лозата и виното.\r\n***\r\n От 17.00 часа в Пресклуб на БТА-Плевен Стефан Бурджев - депутат от БСП и член на Група за приятелство България – Куба организира пресконференция за  учредяване на Група за приятелство Плевен - Куба и перспективите за икономически, културен и туристически обмен.\r\n***\r\n От 10.30 часа пред НЧ „Св. Климент Охридски –1858“ ще се проведе музикално – танцов спектакъл „Вила се лоза винена“.\r\n***\r\n От 12.00 часа пред Универсален магазин до Часовника, Младежки общински съвет ще предложат  послания за любовта и виното, блиц викторина и забавни игри с минувачите.\r\n***\r\n От 18.00 часа в НЧ „Св. Климент Охридски -1858“ ще се проведе „Младежка Трифониада“.\r\n***\r\nОт 12.00 часа пред  Драматично-куклен театър „Васил Друмев“ и пл. „България“ № 1 - пространството зад Руски паметник, ще бъде организиран хепънинг, съвместно с Общински здравен център и БМЧК – Шумен, по повод Денят на влюбените.\r\n***\r\nКметът на Шумен Любомир Христов ще участва в ритуал по зарязването на лозята на Пети километър. \r\n***\r\n От 8.00 часа в храма „Св.св Петър и Павел“ ще започне утринното богослужение по повод празника Трифон Зарезан, а от 9.00 часа ще бъде отслужена Света литургия. От 10.30 часа на площада пред читалището ще бъдат обявени резултатите от традиционния конкурс „Баш винар 2018“. От 12.00 часа ще бъде изпълнен ритуал по зарязване на лозята и водосвет. \r\n***\r\nДен на лозаря ще се проведе в село Осмар. От 11.00 часа в храм „Св. св. Константин и Елена“ ще бъде отслужена Света литургия. От 11.00 часа женската певческа група към читалището ще поздрави собствениците на „Осмарска изба“ и ще бъде извършен тържествен водосвет и зарязване на лозята. От 12.00 часа  празникът ще продължи на площада пред читалищната сграда.", "date": "2018.02.13", "title": "Предстоящи събития в страната за 14 февруари (Агенция „Фокус“)"}
{"url": "http://www.focus-news.net/news/2018/02/13/2488096/ministri-predlagat-evropeyski-fond-za-turizma-i-karta-za-100-te-turisticheski-obekta-v-es.html", "text": "Министрите на туризма от страните членки на ЕС обсъдиха в София създаването на Европейски туристически фонд. Той ще насърчава устойчивото развитие на отрасъла и ще съдейства за решаване на възникващите проблеми – финансиране, кадрово обезпечаване, създаване на съвместни проекти и др. Това съобщиха от пресцентъра на Министерство на туризма.\r\nХърватският министър на туризма Гари Капели представи идеята на неформална среща под наслов „Туризъм и икономически растеж“ в българската столица. Той поиска и подкрепа от колегите си в ЕС за създаване на отделен работен орган за туризма в Брюксел заради важността на сектора за развитието на европейската икономика.\r\nУчастниците обсъдиха и предложение на българския министър на туризма Николина Ангелкова да се създаде Софийска карта на 100-те европейски туристически обекта. Целта е тя да бъде допълнителен генератор на интерес на туристите към Европа и да привлече повече посетители към Стария континент от далечни дестинации, като Китай, Япония, Индия и САЩ. Идеята е на основата на българския опит с успеха на картата на 100-те национални туристически обекта.\r\n„Целта на Софийската карта е да подпомогнем развитието на туризма, който е важен двигател на икономически растеж. Очакваме тя да допринесе за дългосрочното, устойчиво нарастване на сектора в национален план и на европейско ниво“, коментира министър  Ангелкова.\r\nТя цитира данни на Европейската туристическа комисия, според които през 2017 г.  международните туристически пътувания в Европа са 671 млн. и са се увеличили с 8,4 на сто в сравнение с година по-рано. Информация за приходите от туризъм в Европа за миналата година все още няма, но през 2016 г. те са били повече от 440 млрд. долара (приблизително 359 млрд. евро).\r\n„Туризмът осигурява и 12% от европейските работни места. Така секторът се нарежда сред първите три икономически отрасъла, допринасящи за създаването на брутен вътрешен продукт“, заяви още министър Ангелкова. „По време на срещата обсъдихме условията за постигане на по-добро качество на туристическия продукт и създаване на допълнителна свързаност особено на Балканите, където интеграцията в туризма вече е постигната“.\r\nТя подчерта важната роля на отрасъла за икономиката на всяка страна и изтъкна изключително добрите резултати на България. Общият брой чуждестранни туристически посещения през 2017 г. са 8,882 млн. и се отчита нарастване от 7,6 на сто спрямо година по-рано. От тях най-голям дял имат посещенията от страните членки на Европейския съюз. През 2017 г. те са били повече от 5,45 млн., което е над 61 на сто от всички чуждестранни пътувания до нашата страна през 2017 г. Ръстът е с 8,2% спрямо година по-рано. Приходите от международен туризъм в България нарастват с 9,1 на сто за периода януари-ноември 2017 г., съпоставено със същия период на 2016 г. В абсолютна стойност постъпленията от международен туризъм през 11-те месеца на миналата година  достигат над 6,6 млрд. лв.\r\nВъв форума участваха Елжбета Биенковска, еврокомисар по вътрешен пазар, промишлеността, предприемачеството и малките и средни предприятия, Зураб Пололикашвили, генерален секретар на Световната организация по туризъм към ООН, европейски министри и делегати от 30 държави. Сред участниците бяха и представители на Европейския парламент и на Европейския комитет на регионите.", "date": "2018.02.13", "title": "Министри предлагат европейски фонд за туризма и карта за 100-те туристически обекта в ЕС"}
{"url": "http://www.focus-news.net/news/2018/02/13/2488084/kyustendil-patnite-nastilki-v-regiona-sa-mokri-vali-slab-dazhd.html", "text": "Пътните настилки в региона са мокри, вали слаб дъжд. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. С нормална интензивност е движението по автомагистрала „Струма” и път Е-79 в Кюстендилска област. Слабо натоварен е трафикът в посока ГКПП „Гюешево”. \r\nЗа целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до м. Кирилова поляна.\r\nВенцеслав ИЛЧЕВ", "date": "2018.02.13", "title": "Кюстендил: Пътните настилки в региона са мокри, вали слаб дъжд"}
{"url": "http://www.focus-news.net/news/2018/02/13/2488111/zimna-olimpiada-amerikankata-klou-kim-specheli-olimpiyskoto-zlato-v-distsiplinata-halfpayp.html", "text": "17-годишната американска сноубордистка Клоу Ким спечели олимпийския златен медал в дисциплината „Халфпайп“ с резултат от 98,25 точки. Ким спечели с осем и половина точки преднина пред заемащата второто място китайка Джая Ли, а бронзовият медал бе спечелен от друга американка – Ариел Голд.", "date": "2018.02.13", "title": "Зимна Олимпиада: Американката Клоу Ким спечели олимпийското злато в дисциплината „Халфпайп“"}
{"url": "http://www.focus-news.net/news/2018/02/13/2488103/makfaks-makedoniya-na-fona-na-burnite-reaktsii-kmetat-na-solun-zayavi-che-dumite-mu-za-preimenuvane-na-letishteto-v-grada-sa-bili-predstaveni-pogreshno.html", "text": "На фона на бурните реакции в гръцката общественост, кметът на Солун Янис Бутарис заяви във вторник на извънредна прескоференция, че думите му за промяна на името на летището в града са били представени погрешно, предава македонската агенция Макфакс. \r\n„Моите думи бяха представени погрешно“ заяви градоначалникът. „Аз не предложих промяна на името на летището“ в Солун, което към момента се казва „Македония“, припомнят от агенцията. \r\nПо-рано гръцки медии съобщиха, че Бутарис е предложил съоръжението да се преименува на Никос Галис. Според солунския кмет, той е получил ранно обаждане от гръцката телевизия „Скай“, като от медията са попитали Бутарис, какво би предложил за ново име на летището, ако някога бъде решено, че „Македония“ вече не е подходящо наименования. „Нормално, аз отговорих Никос Галис“, допълни Бутарис. \r\nГалис е пенсиониран гръцки баскетболист, единственият от страната който има своя звезда на „Алеята на славата“.: Цанко Цолов", "date": "2018.02.13", "title": "Макфакс (Македония): На фона на бурните реакции, кметът на Солун заяви, че думите му за преименуване на летището в града са били представени погрешно"}
{"url": "http://www.focus-news.net/news/2018/02/13/2488109/veliko-tarnovo-slab-dazhd-vali-na-prohoda-na-republikata-patnite-nastilki-sa-mokri.html", "text": "Слаб дъжд вали на Прохода на Републиката, пътните настилки са мокри. Това съобщиха за Радио „Фокус” – Велико Търново от Областно пътно управление – Велико Търново. Времето в цялата област е облачно. Пътните настилки са предимно сухи. Няма допълнително въведени ограничения на територията на областта. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.13", "title": "Велико Търново: Слаб дъжд вали на Прохода на Републиката, пътните настилки са мокри"}
{"url": "http://www.focus-news.net/news/2018/02/13/2488108/mvr-na-balgaro-gratskata-granitsa-na-gkpp-kulata-trafikat-e-intenziven-na-vhod-za-tovarni-avtomobili.html", "text": "На българо-гръцката граница на ГКПП \"Кулата\" трафикът е интензивен на вход за товарни автомобили. Това съобщиха за Радио „Фокус“ – Пирин от пункта. На ГКПП „Илинден“ преминаването също се осъществява без проблеми, както и на останалите пунктове по българо-гръцката граница.\r\nЛора КАЛЧЕВА", "date": "2018.02.13", "title": "МВР: На българо-гръцката граница на ГКПП \"Кулата\" трафикът е интензивен на вход за товарни автомобили"}
{"url": "http://www.focus-news.net/news/2018/02/13/2488110/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. По високите и усойни места има и заледени, но обработени, участъци. Времето е облачно. Температурата на въздуха е 7°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. \"Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.13", "title": "Габрово: Мокри са пътните настилки на територията на областта"}
{"url": "http://www.focus-news.net/news/2018/02/13/2488114/sliven-chast-ot-grada-e-bez-parno-zaradi-avariya.html", "text": "Част от Сливен е без парно, съобщиха от ТЕЦ – Сливен. Заради  авария в топлопреносната мрежа е спряно топлоподаването до 16.00 часа на 14 февруари към кварталите жк. „Младост“, жк. „Дружба“, жк. „Сини Камъни“ и жк. „Българка“.", "date": "2018.02.13", "title": "Сливен: Част от града е без парно заради авария"}
{"url": "http://www.focus-news.net/news/2018/02/13/2488115/the-new-york-times-direktorat-na-razuznavaneto-na-sasht-predupredi-za-opasnostta-ot-ruska-namesa-po-vreme-na-mezhdinnite-izbori-prez-2018-g.html", "text": "С наближаването на междинните избори е възможно да се засили руската пропаганда в САЩ, чрез съобщения в социалните мрежи или разпространявани от симпатизиращи ѝ хора, като целта е да се засеят нови политически и социални различия в САЩ, това коментира на първите си страници американското издание The New York Times, като се позовава на думи на Дан Коатс, директор на разузнавателната служба на САЩ. \r\n„Няма съмнение, че Русия счита миналите си усилия в тази област за успешни и гледа на междинните избори като потенциална цел за прокарване на своето влияние“, заяви Коатс по време на годишната пресконференция на разузнавателните служи, проведена във вторник. Предупрежденията влизат в разрез с възгледите на американския президент Доналд Тръмп, който подложи на подигравки възможността Русия да се е месила по време на президентските избори през 2016 г., коментира изданието. \r\n„Ние очакваме Русия да продължи да използва пропаганда, социалните мрежи и двойни агенти, както и други средства за да влияе или се опита да изостри обществени и политически проблеми в САЩ“, добави още Коатс. \r\nДиректорът на разузнавателните служби даде прескоференцията си с участието на неговите колеги от ЦРУ, ФБР и Агенцията за национална сигурност към Държавния департамент на САЩ.: Цанко Цолов", "date": "2018.02.13", "title": "The New York Times: Директорът на разузнаването на САЩ предупреди за опасността от руска намеса по време на междинните избори през 2018 г."}
{"url": "http://www.focus-news.net/news/2018/02/13/2488116/prinosat-na-kulturnata-infrastruktura-i-turizma-za-postigane-na-ikonomicheski-rastezh-zaetost-i-svarzanost-mezhdu-regionite-po-porechieto-na-dunav-shte-badat-prioritet-za-balgariya-kato-predsedatel-na-dunavskata-strategiya.html", "text": "Като държава председател на Стратегията на ЕС за Дунавския регион ни предстои да фокусираме нашите усилия върху подобряването на координацията и взаимодействието между различните заинтересовани страни в механизма и да допринесем с пряк фокус върху една от темите, която е с основен приоритет – развитието на културата и туризма и приносът на инвестициите в тях за общия икономически растеж на ниво ЕС и в частност на ниво държави, които са включени в стратегията. Това заяви заместник-министърът на регионалното развитие и благоустройството и национален координатор на стратегията Деница Николова на заседание на Националната група за координация по механизма за изпълнение на стратегията във формат заместник-министри, съобщиха от пресцентъра на МРРБ.\r\n2018 г. е Европейска година на културата и затова темата за приноса на културата и туризма към икономическия растеж е подходяща за дебатиране в контекста на бъдещето на кохезионната политика след 2020 г., каза още Николова и допълни, че със заложените дейности за изпълнение през тази година темата ще бъде една от ключовите за макрорегионалната стратегия. \r\nИкономическият растеж, за който допринасят инвестициите в културната инфраструктура и туризмът, ще бъде тема и на годишния форум на стратегията, който ще се проведе на 18 и 19 октомври т.г. в София. Тя може да бъде обвързана със свързаността на културата и на инвестициите в туризма с образованието, сигурността на обществените места, дигитализацията на туристическите продукти. На форума ще бъдат коментирани и по-стратегически теми за бъдещето на макрорегионалната стратегия след 2020 г., синергията на макрорегионалните стратегии и възможността те да имат по-пряк достъп до финансиране през следващия период. \r\nНа заседанието тя направи преглед на изпълнението на стратегията и представи ролята на България като неин председател. Деница Николова напомни, че от октомври 2017 г. страната ни пое ротационното председателство на Дунавската стратегия и до средата на месец октомври т. г. България ще има основна и значима роля в изпълнението на нейните цели и проследяване на развитието й. Тя запозна участниците и с необходимостта от следващите стъпки, които предстои да бъдат предприети в хода на календара на председателството. Той е уточнен и съгласуван с останалите държави, които формират тройката в стратегията – Унгария и Румъния, която ще приеме председателството след нас. \r\nДунавската стратегия е с изключително важен фокус за България в този момент, защото има пряк принос за изпълнението на основния приоритет на председателството на Съвета на ЕС, свързан със Западните Балкани. В рамките на Дунавската стратегия има държави, които са пряко свързани с постигането на този приоритет и използваме механизма, за да търсим още една по-добра обвързаност с държавите, които не са членове на ЕС в западната част на Балканите, посочи заместник-министър Николова\r\nУсилията на председателството ще бъдат насочени към предефинирането на важни стратегически проекти с принос за всички 14 държави-участници в стратегията, така че да могат да бъдат постигнати по-видими резултати.\r\nПредседателството се фокусира и върху избора на ново звено за контакт, което да осигурява техническа, организационна и координационна функция между всички заинтересовани страни-участници в направляващи групи, координатори на приоритетни области, национални координатори, европейски институции и гражданско общество.\r\nВ заседанието на Националната група за координация по механизма за изпълнение на стратегията участваха заместник-министърът на културата Амелия Гешева, заместник-министърът на околната среда и водите Атанаска Николова, заместник-министърът на енергетиката Жечо Станков, Константин Константинов – съветник на министъра на образованието и науката, представители на министерствата на транспорта, информационните технологии и съобщенията, на туризма, на икономиката, на труда и социалната политика, на вътрешните работи, на земеделието, храните и горите, на младежта и спорта и на външните работи. На срещата присъства и Цвета Тимева – секретар по регионално развитие на президента.", "date": "2018.02.13", "title": "Приносът на културната инфраструктура и туризма за постигане на икономически растеж, заетост и свързаност между регионите по поречието на Дунав ще бъдат приоритет за България като председател на Дунавската стратегия"}
{"url": "http://www.focus-news.net/news/2018/02/13/2488113/gd-granichna-politsiya-intenziven-e-trafikat-na-gkpp-kulata-na-vhod-za-tovarni-avtomobili-i-na-gkpp-ruse-na-izhod-za-tovarni-avtomobili.html", "text": "На българо-гръцката граница на ГКПП \"Кулата\" трафикът е интензивен на вход за товарни автомобили. Това съобщиха от пресцентъра на ГД \"Гранична полиция\". На българо-румънската граница  на ГКПП \"Русе\" трафикът е интензивен на изход за товарни автомобили. Информацията от ГДГП за трафика на българските гранични контролно-пропускателни пунктове е към 18 часа. На българо-сръбската, българо-македонската и българо-турската граница трафикът е нормален на всички гранични контролно-пропускателни пунктове.", "date": "2018.02.13", "title": "ГД \"Гранична полиция\": Интензивен е трафикът на ГКПП \"Кулата\" на вход за товарни автомобили и на ГКПП \"Русе\" на изход за товарни автомобили"}
{"url": "http://www.focus-news.net/news/2018/02/13/2488119/veliko-tarnovo-gradat-se-vklyuchva-vav-vakantsiya-spa-ekspo-2018.html", "text": "„Велико Търново – най-добрата целогодишна дестинация за културен туризъм“ е мотото на тазгодишното представяне на старата столица на  Международната туристическа борса „Ваканция & СПА Експо“ 2018, съобщават от Общинската туристическа агенция „Царевград Търнов“. Изложението се провежда от 14 до 16 февруари в Интер Експо център София  и за 35-ти път събира представители на туристическия бизнес от България и цял свят.\r\nБорсата се организира от „ПРИМ ЕКСПО“ и се провежда под патронажа на Министерство на туризма, в партньорство със Столична община, БТК, БХРА, БАТА, АБТТА, БУБСПА, Софийски съвет по туризъм.\r\nВелико Търново участва на изложението чрез Общинската туристическа агенция „Царевград Търнов“ и с щанд от 35 кв.м., атрактивно съчетаващ културно-историческите забележителности и новите туристически маршрути и атракции в града и околностите му. Сред акцентите са Архитектурно-музеен резерват „Трапезица“, Шишмановата баня, Аудио-визуалния спектакъл „Царевград Търнов-Звук и светлина“ и новооткрития парк на миниатюрите „Търновград-духът на хилядолетна България“.\r\nОфициално на „Ваканция & СПА Експо“ ще бъде представена и програмата на най-големият класически фестивал на открито в България – III Летен сезон на българските оперни театри “Сцена на вековете“ 2018. Традиционното за крепостта Царевец музикално събитие тази година ще е от 14 юли до 5 септември. В продължение на два месеца ще бъдат представени 7 заглавия – класическа опера, оперета и мюзикъл.\r\n„Сцена на вековете“ ще стартира с операта „Мадам Бътерфлай“ от Джакомо Пучини в изпълнение на Държавна опера-Бургас. Следващият спектакъл от фестивала е на Театрално-музикален продуцентски център – Варна на 22 юли-мюзикълът „Зоро“  по музика на Джипси Кингс и Джон Камерън. Следват две български заглавия – „Криворазбраната цивилизация“   мюзикъл по Добри Войников в изпълнение на Музикално-драматичен театър „Константин Кисимов“ – Велико Търново на 27 юли и на 3 август – операта „Луд Гидия“ от Парашкев Хаджиев на Държавна опера-Русе.\r\nВ афиша на фестивала са и оперните  „Джокондата“ от Алмикаре Понкиели, постановка на Театрално-музикален продуцентски център – Варна (11 август) и „Аида“ от Джузепе Верди в изпълнение на Бургаската опера (18 август).Финал на музикалният сезон на Царевец ще постави Държавна опера-Русе на 5 септември с  „Човекът от Ла Манча“, мюзикъл от мюзикъл от Дейл Васерман.\r\nНа борсата Велико Търново ще представи  и други водещи културни събития през годината като  Международно туристическо изложение „Културен туризъм“, Международния фестивал на историческите възстановки “Ежедневнието на средновековен Търновград“, Фестивалът за класическа камерна музика Arbanassi summer music, Нощта на Самоводската чаршия и фестивала на занаятите, Международно биенале на църковните изкуства, и други.", "date": "2018.02.13", "title": "Велико Търново: Градът се включва във „Ваканция & СПА Експо 2018“"}
{"url": "http://www.focus-news.net/news/2018/02/13/2488120/konferentsiya-na-dvizhenieto-na-neobvarzanite-strani-shte-se-sastoi-na-peti-i-shesti-april-v-baku.html", "text": "Министерска междинна конференция на Движението на необвързаните страни ще бъде проведена на пети и шести април 2018 г. в Баку, това съобщиха от посолството на Азербайджан в България. Конференцията ще се състои под наслов „Насърчаване на международния мир и сигурност с цел устойчиво развитие“. На трети и четвърти април ще се състои среща на водещи официални лица като подготовка за Министерската конференция. \r\nСред участниците ще бъдат членки на Движението на необвързаните страни, представители на държави наблюдатели и международни организации, както и страни и институции, поканени като специални гости. \r\nВ Движението на необвързаните страни влизат 120 държави. 17 страни и 10 международни организации имат статут на наблюдатели в Движението. \r\nДвижението на необвързаните страни играе важна роля за поддържането на мира в световен план, както и за международната сигурност, напомнят от посолството. \r\nПрез 2011 г. Азербайджан се присъедини към Движението на необвързаните страни по време на 16-та Министерска конференция, проведена в Бали. \r\nПрез 2019 г. Република Азербайджан ще бъде домакин на 18-тата среща на Движението на необвързаните страни, като Баку ще бъде председател на международната организация от 2019 до 2022 г.", "date": "2018.02.13", "title": "Конференция на Движението на необвързаните страни ще се състои на пети и шести април в Баку"}
{"url": "http://www.focus-news.net/news/2018/02/13/2488117/predsedatelyat-na-parlamenta-tsveta-karayancheva-se-sreshtna-s-generalniya-sekretar-na-svetovnata-organizatsiya-po-turizam-kam-oon-zurab-pololikashvili.html", "text": "Председателят на Народното събрание Цвета Караянчева се срещна с генералния секретар на Световната организация по туризъм към ООН Зураб Пололикашвили. Гостът е в България за участие в срещата на министрите на туризма на държавите-членки на Европейския съюз в София. Това съобщиха от пресцентъра на Народното събрание. \r\n\"През последните години българският туризъм се развива много добре благодарение на усилията на правителството и на Министерството на туризма\", отбеляза председателят на парламента. Цвета Караянчева подчерта, че този отрасъл е изведен като приоритет на България и има национална стратегия за неговото развитие. \"Наша основна цел е превръщането на България в 4-сезонна дестинация, защото страната ни разполага с много ресурси за успешното развитие на различните видове туризъм\", посочи Цвета Караянчева. Тя добави, че Народното събрание, правителството, бизнесът и общините работят ръка за ръка, за да продължи развитието му като водещ отрасъл в нашата икономика. \"Парламентът приоритетно разглежда всички законодателни промени, които подкрепят този бранш\", подчерта Цвета Караянчева. \r\nПредседателят на Народното събрание отбеляза, че Българското председателство на Съвета на Европейския съюз предоставя още по-големи възможности за развитие на сектора. \"Ще разчитаме и на подкрепата на Световната организация по туризъм към ООН\", посочи председателят на парламента. \r\nГенералният секретар на Световната организация по туризъм към ООН Зураб Пололикашвили подчерта, че на неформалната среща на министрите на туризма на държавите-членки на ЕС се е уверил, че България активно работи за развитието на този важен отрасъл не само за българската икономика, но и за целия Европейски съюз. По думите му форумът в София е бил изключително ползотворен и от него са произлезли конкретни резултати. \r\n\"Надявам се динамиката на диалога по темите, свързани с развитието на туризма, да продължи и в бъдеще – особено по време на Българското председателство на Съвета на Европейския съюз, отбеляза Зураб Пололикашвили. Сигурен съм, че ще бъдат разработени още много добри продукти, които да привлекат още по-голям брой туристи във вашата страна\", добави той. \r\n\"България може да разчита на подкрепата на нашата организация за развитието на туризма и по-специално – на малките и средни предприятия, които успешно да се реализират на туристическия пазар\", заяви генералният секретар на Световната организация по туризъм към ООН. \"Вашите добри контакти, идеи и планове ни дават основание да смятаме, че ще постигнете поставените цели в тази сфера\", подчерта той. \r\nГостът информира председателя на Народното събрание, че Световната организация по туризъм към ООН е разработила много важни и интересни идеи, свързани с развитието на сътрудничеството в сферата на туризма в Черноморския регион.", "date": "2018.02.13", "title": "Председателят на парламента Цвета Караянчева се срещна с генералния секретар на Световната организация по туризъм към ООН Зураб Пололикашвили"}
{"url": "http://www.focus-news.net/news/2018/02/13/2488092/kyustendil-normalno-se-osashtestvyava-preminavaneto-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът е слабо натоварен. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.13", "title": "Кюстендил: Нормално се осъществява преминаването през ГКПП „Гюешево”"}
{"url": "http://www.focus-news.net/news/2018/02/13/2488123/sport-garbine-mugurusa-se-klasira-za-osminafinalite-na-turnira-v-doha.html", "text": "Испанката Гарбине Мугуруса се класира за осминафиналите на турнира в Доха след като победи квалификантката Ийн Дуан. Световната номер четири се наложи в два сета с 6:3, 6:4, като нейният опонент ще бъде определен в двубоя между германката Елизе Мартенс и румънката Сорана-Михаела Кърстя.", "date": "2018.02.13", "title": "Спорт: Гарбине Мугуруса се класира за осминафиналите на турнира в Доха"}
{"url": "http://www.focus-news.net/news/2018/02/13/2488122/aktsenti-v-sutreshniya-blok-dobro-utro-balgariya-na-14-fevruari.html", "text": "Кметът на Велико Търново и председател на Националното сдружение на общините Даниел Панов участва в срещата на високо ниво на министрите на туризма в 28-те държави членки на Европейския съюз, която се проведе в София. Какви са перспективите за развитие на общините в туризма? Наш първи гост ще бъде именно кметът на Велико Търново. 58% от българите, които са чували за Истанбулската конвенция, не одобряват страната ни да я приеме. Това сочат част от изводите от изследователската програма на „Галъп интернешънъл“. В минутите след 8.00 часа темата ще коментираме със социолога Кънчо Стойчев.  \r\n14 февруари е денят на българския археолог, който се отбелязва от 1971 г. по инициатива на Националния археологически институт с музей при Българска академия на науките. Трудна ли е професията на археолога? Има ли интерес от страна на младите хора да се развиват в тази област? Повече ще ни разкаже археологът проф. Николай Овчаров. \r\nОще за народния обичай „Карнавали“, който ще бъде пресъздаден в пещерското село Радилово след повече от 70 години от неговото последно отбелязване ще разберем от репортажа на Албена Жилекова от Радио „Фокус“ – Пазарджик в минутите след 9.00 часа.\r\nTези и още теми в „Добро утро, България“ от 6.00 до 10.00 с водещ  Деница Узунова.", "date": "2018.02.13", "title": "Акценти в сутрешния блок „Добро утро, България“ на 14 февруари"}
{"url": "http://www.focus-news.net/news/2018/02/13/2488121/blagoevgrad-izlozhba-posvetena-na-razvitieto-na-arheologicheskite-razkopki-v-antichen-grad-herakleya-sintika-shte-bade-predstavena-v-im-petrich-na-14-fevruari.html", "text": "Изложба, посветена на развитието на археологическите разкопки в Античен град Хераклея Синтика, ще бъде представена в Исторически музей – Петрич на 14 февруари по повод Деня на археолога. Това каза за Радио „Фокус“ – Пирин Сотир Иванов, директор на културната институция. Той обясни, че експозицията ще бъде постоянна и ще е на два езика – български и английски. „Идеята на изложбата е да покажем как от един хълм, под който не очаквахме да има нещо сериозно, изниква един забравен град. От друга страна ни се иска да пресъздадем историята, културата и политическия живот на този блестящ град, който се намира на територията на България“, каза още Иванов. По повод празника на археолога, директорът на Исторически музей – Петрич коментира, че археологията е пътуване не само към миналото, но и към настоящето. „Чрез нея, ние преоткриваме себе си. Смятам, че българската археология трябва да се доближи до своята аудитория, за да може да привлича все повече хора към себе си“, подчерта Иванов.\r\nЛивия НИНОВА", "date": "2018.02.13", "title": "Благоевград: Изложба, посветена на развитието на археологическите разкопки в Античен град Хераклея Синтика, ще бъде представена в ИМ – Петрич на 14 февруари"}
{"url": "http://www.focus-news.net/news/2018/02/13/2488112/ministar-nikolina-angelkova-sarbiya-e-sred-vodeshtite-pazari-za-vhodyasht-turizam-na-balgariya.html", "text": "Сръбските туристи са сред най-често посещаващите България чужденци. Броят им през миналата година е нараснал с над 5% спрямо 2016 г. и  достига повече от 394 хил. Така Сърбия се нарежда на 7-о място сред водещите страни за входящ туризъм у нас. Това каза министърът на туризма Николина Ангелкова пред Рената Пинджо, зам.-министър на търговията, туризма и телекомуникациите на Република Сърбия. Разговорът се състоя в рамките на срещата на министрите на туризма на страните членки на ЕС „Туризъм и икономически растеж“ в София, съобщиха от пресцентъра Министерство на туризма. \r\n\"Тази година Сърбия е страна партньор на 35-ото издание на Международната туристическа борса „Ваканция и СПА Експо“, което ще се проведе от 14 до 16 февруари в София\", посочи министър Ангелкова. Всяка година България взима участие в международното туристическо изложение Belgrade Tourism Fair (IFT), което се провежда в Белград. \r\n\"На работната среща бе обсъдена и възможността за съвместни туристически проекти със Сърбия. Могат да бъдат създадени общи продукти в областта на културно-историческия, балнео- и СПА, уелнес, фестивалния и други видове туризъм\", каза още министър Ангелкова.\r\n\"И двете страни обръщаме сериозно внимание върху промотирането си като обща дестинация за далечните пазари\", заяви министър Ангелкова. И добави, че за ускоряването на процеса ще допринесе създаването на съвместни продукти, маршрути и маркетинг за потребителите на туристически услуги от Китай, Индия, Япония, Южна Корея и други страни. \r\n\"България и Сърбия имат готовност за подписване на документ за разбирателство и сътрудничество в туризма. Неговата цел ще бъде да популяризира двете страни като туристически дестинации, включително и за партньорство по Дунавската стратегия. Предвижда се и подкрепа за съвместни туристически, културни мероприятия и сътрудничество по инициативи на международни институции като Световната организация по туризъм (UNWTO) към ООН\", заяви министър Ангелкова.\r\nСръбският зам.-министър оцени положително работата на Министерството на туризма в рамките на Българското председателство на Съвета на ЕС и изказа благодарност за добрите взаимоотношения между двете държави. Тя подчерта, че туризмът е правилният инструмент за преодоляване на различията между хората и благодари за поканата Сърбия да бъде страна партньор на туристическата борса „Ваканция и СПА Експо“. Зам.-министър Пинджо съобщи, че западната ни съседка ще реформира статистическия си институт и начина на регистрация на туристите, което ще даде по-пълна представа за техните интереси.", "date": "2018.02.13", "title": "Министър Николина Ангелкова: Сърбия е сред водещите пазари за входящ туризъм на България"}
{"url": "http://www.focus-news.net/news/2018/02/13/2488124/politologat-prof-antoniy-galabov-edva-li-shte-ima-predsrochni-izbori-vapreki-naprezhenieto-v-upravlyavashtata-koalitsiya.html", "text": "Едва ли ще има предсрочни избори, въпреки напрежението в управляващата коалиция. Това коментира в предаването „Това е България“ на Радио „Фокус“ политологът проф. Антоний Гълъбов. Според него разногласията между патриотите по казуса с Истанбулската конвенция се използват умело, за да бъде дискредитирана страната ни. „Това е атака срещу авторитета на България. Много лошо и тъжно е, че никой не иска предсрочни избори. Целта наистина е страната ни да бъде дискредитирана и да бъде показано грозното й лице, да се покаже, че тя не е европейска страна, че не е обединена. В това отношение БСП успя да постигне увеличаване на напрежението между ОП и ГЕРБ“, коментира още политологът.  Проф. Антоний Гълъбов коментира и обръщението на БСП към премиера по повод провеждането на „Луков марш“. Според него с определения като това, че народния съд от 1945 г. е \"едно необходимо и неизбежно военновременно правосъдие\" левицата опитва да оневини престъпленията на комунистическия режим и да оправдае политическия тероризъм.", "date": "2018.02.13", "title": "Политологът проф. Антоний Гълъбов: Едва ли ще има предсрочни избори, въпреки напрежението в управляващата коалиция"}
{"url": "http://www.focus-news.net/news/2018/02/13/2488128/prof-mihail-konstantinov-obedinenite-patrioti-nyama-da-se-razpadnat.html", "text": "\"Обединените патриоти\" няма да се разпаднат, въпреки напрежението между отделните партии в коалицията. Това коментира в предаването „Това е България“ на Радио „Фокус“ анализаторът проф. Михаил Константинов. Според него евентуален разпад на патриотите би довел до предсрочни избори, които няма да са печеливши за тях. \r\n“Очевидно има нещо, което е зад кулисите, не знам какво е, но мисля, че \"Обединени патриоти\" ще намерят начин да го изгладят и няма да се разпаднат, защото това евентуално ще доведе до избори, а те нямат гаранции за резултатите. В момента страната не се нуждае от това и този, който предизвика избори, ще бъде наказан от избирателите. Затова мисля, че те ще намерят начина да уредят противоречията си”, допълни политическият анализатор. Проф. Михаил Константинов коментира още, че заклеймяването на Истанбулската конвенция, която стана повод за разногласията между патриотите, носи дивиденти за този, който го прави.", "date": "2018.02.13", "title": "Проф. Михаил Константинов: \"Обединените патриоти\" няма да се разпаднат"}
{"url": "http://www.focus-news.net/news/2018/02/13/2488127/stara-zagora-kazanlak-shte-se-vklyuchi-v-nay-noviya-proekt-na-sdruzhenie-samaryani-laboratoriya-za-nenasilie.html", "text": "Казанлък ще се включи в най-новия проект на Сдружение “Самаряни” - “Лаборатория за ненасилие”, който стартира през месец февруари. Това каза за Радио „Фокус“ Мария Гинева, директор на Сдружение „Бъдеще за децата“. Тя поясни, че благодарение на финансовата подкрепа на “Български фонд за жените” екипът на проекта ще реализира дейности, целящи намаляването на риска от попадане в ситуация на насилие или трафик за момичета на възраст между 14 и 19 години от Старозагорска област, като се съдейства за повишаване информираността им за дискриминацията и насилието, основани на пола; “капаните”, свързани с отношенията на власт и контрол; последиците от влизане в такива връзки и възможните стъпки за успешно излизане от тях. В две средни училища на територията на град Стара Загора, в рамките на 16 срещи, учениците от горен випуск ще участват в кампанията - “НЕнасилие в моето училище!”. На територията на училища в Казанлък, Раднево и село в община Стара Загора ще се състоят инициативи по повод “Деня на розовата фланелка”. \r\nВ рамките на проекта е предвидено да се проведе среща-дискусия с журналисти за фокусиране вниманието на медиите към начините за щадящо интервюиране на жертвите, както и към постигането на последващо адекватното отразяване в медийното пространство на тази проблематика и различни събития, свързани с нея.\r\nОбщият бюджет на проекта е 2 500 лв, а неговата продължителност е 6 месеца - до месец юли  2018 г.\r\nСлавяна ГАЙДАРОВА", "date": "2018.02.13", "title": "Стара Загора: Казанлък ще се включи в най-новия проект на Сдружение “Самаряни” - “Лаборатория за ненасилие”"}
{"url": "http://www.focus-news.net/news/2018/02/13/2488107/b92-belgrad-informira-es-za-gotovnostta-si-za-prodalzhavane-na-pregovorite-s-prishtina.html", "text": "Белград е информирал във вторник Европейският съюз относно готовността си за продължаване на преговорите с Косово, това е заявил директорът на Центъра за Косово и Метохия на страната Марко Джурич, съобщава англоезичната редакция на сръбската медия B92. \r\nДжурич е направил коментара си по време на своята среща със завеждащия мисията на Организацията за сигурност и сътрудничество в Европа в Косово Йон Браату. Според сръбското правителство, двамата са говорили относно „политическата и ситуацията в сферата на сигурността в Косово, както и разследването на убийството н лидера на един от лидерите на косовските сърби Оливер Иванович. Джурич заяви, че „въпреки едномесечното закъснение, Сърбия най-после е получила първите документи относно убийството на Иванович“. \r\nДжурич е подчертал, че Сърбия иска процеса на преговорите да продължи, като той е заявил, че единствените пречки в това начинание идват от Прищина. : Цанко Цолов", "date": "2018.02.13", "title": "B92: Белград информира ЕС за готовността си за продължаване на преговорите с Прищина"}
{"url": "http://www.focus-news.net/news/2018/02/13/2488129/nimh-utre-shte-bade-predimno-oblachno-s-valezhi-ot-dazhd.html", "text": "Атмосферното налягане ще бъде значително по-ниско от средното за февруари, но през деня ще започне да се повишава. През нощта валежите от дъжд ще обхванат по-голямата част от страната. Ще духа предимно умерен вятър от изток-югоизток. Минимални температури между 0° и 5°, в София около 0°. Утре ще бъде предимно облачно, с валежи от дъжд, а в Източните Родопи и източните райони на Горнотрокийската низина е възможно и да прегърми. Дъждът в Северозападна и високите полета на Западна България за кратко ще премине в сняг, но още преди обяд валежите там ще започнат да спират. През нощта срещу четвъртък и в североизточните райони от страната ще спре да вали. Облачността от югозапад ще започне да се разкъсва. Ще духа умерен до силен югоизточен вятър, който ще започне да се ориентира от северозапад, най-напред, още сутринта в Северозападна България. Максимални температури между 4° и 9°, в крайните югозападни и югоизточни райони до 11°, в София около 4°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nНад Черноморието ще бъде облачно и дъждовно. Ще духа умерен до силен югоизточен вятър, който към края на деня ще се ориентира от северозапад. Максималните температури ще са 7-10°, температурата на морската вода е 5-7°. Вълнението на морето ще е 3-4 бала.\r\nВ планините ще бъде облачно с валежи от сняг, които след обяд от югозапад ще спират, а облачността ще се разкъсва. Ще духа умерен и силен юг-югозападен вятър, който през деня ще се ориентира от северозапад. Максимална температура на височина 1200 метра около 2°, на 2000 метра – около минус 4°.\r\nПрез следващите дни вятърът ще е слаб със северна компонента. В четвъртък облачността ще се задържи предимно значителна. В южните райони на места все още е възможно да превали слаб сняг. Минималните температури ще са между минус 4° и 1°, а максималните - между 5° и 10°. В петък ще има повече слънце, в планините и планинските райони - през целия ден. Дневните температури ще се повишат. В събота от северозапад облачността отново ще се увеличава, но ще остане без валежи.", "date": "2018.02.13", "title": "НИМХ: Утре ще бъде предимно облачно, с валежи от дъжд"}
{"url": "http://www.focus-news.net/news/2018/02/13/2488132/the-hill-nato-potvardi-che-polovinata-ot-chlenovete-na-aliansa-sa-postignali-napredak-po-plana-za-osiguryavane-na-po-golemi-razhodi-za-otbrana.html", "text": "Генералният секретар на НАТО Йенс Столтенберг заяви във вторник, че половината от членовете на Алианса са постигнали напредък по плана за отделяне на по-големи разходи за отбрана, пише американското издание The Hill. \r\n„Това е значителен напредък и добро начало, но все още има дълъг път за изминаване“, подчерта Столтенберг.\r\nАдминистрацията на президента Доналд Тръмп постави като една от основите на своята политика отделяне на повече средства за бюджета на Алианса от отделни страни-членки, вместо САЩ да поемат основната част от вноските, припомня изданието. Споразумението за това бе постигнато 2014 г., по време на бившия президент Барак Обама, като то предвижда всички страни-членки да отделят два процента от своя Брутен вътрешен продукт за отбрана. Тази цел трябва да бъде постигната до 2024 г. Според генералния секретар на организацията, 15 от 29-те членуващи в НАТО държави са на прав път и със сигурност ще покрият това изискване. \r\nКоментарът на норвежкия политик е направен като отговор на статия, публикувана в американско издание, според която повечето държави в Алианса не са готови да изпълнят условието. \r\nОчаква се на насрочената за 14 и 15 февруари среща на министрите на отбраната на НАТО, американският министър на отбраната Джеймс Матис да отбележи още веднъж нуждата от по-големи разходи в сферата от страна на съюзниците. Според главата на Пентагона, „НАТО обърна един деградивен процес и вече втора година държавите харчат повече за отбрана“. \r\nОбщо осем държави покриват двупроцентните изисквания, или се очаква да ги покрият през 2018 г. Това са САЩ, Великобритания, Гърция, Полша, Латвия, Литва, Естония и Румъния.   : Цанко Цолов", "date": "2018.02.13", "title": "The Hill: НАТО потвърди, че половината от членовете на Алианса са постигнали напредък по плана за осигуряване на по-големи разходи за отбрана"}
{"url": "http://www.focus-news.net/news/2018/02/13/2488133/silistra-dve-novi-pametni-plochi-shte-badat-postaveni-na-memorialen-kompleks-voenna-grobnitsa-1916-kray-s-shumentsi.html", "text": "Две нови паметни плочи ще бъдат поставени на Мемориален комплекс „Военна гробница - 1916“ край с. Шуменци. Това съобщи за Радио „Фокус“- Шумен Петър Бойчев, директор на Историческия музей в Тутракан. Стелите са дарение от проф. Иван Гаврилов. Една от плочите е посветена на войнишката клетва, а на втората са изписани редове от стихотворението „Тутракан“ на Иван Вазов. „Това е голям дарителски жест, мраморните плочи са изписани със златни букви, с красив шрифт, с ордена за храброст. Един човек, родом от Северозападна България прави дарение на мемориала в Тутракан, впечатлен от водените тук епични битки, от бойната слава на този гарнизон и това не е първата дарителска подкрепа“, каза Петър Бойчев. Той посочи, че се извършва подготовка за монтирането на стелите.\r\nИвелина ИВАНОВА", "date": "2018.02.13", "title": "Силистра: Две нови паметни плочи ще бъдат поставени на Мемориален комплекс „Военна гробница - 1916“ край с. Шуменци"}
{"url": "http://www.focus-news.net/news/2018/02/13/2488126/pernik-obyaviha-pobeditelite-ot-konkursa-za-selfi-napraveno-po-vreme-na-27-iya-mezhdunaroden-festival-na-maskaradnite-igri-surva-2018.html", "text": "Известни са победителите от конкурса за селфи, направено по време на 27-ия Международен фестивал на маскарадните игри \"Сурва 2018\", съобщиха от пресцентъра на Община Перник. Победителите са:\r\n1. Мария Скачкова – 602 гласа\r\n2. Mая Николова– 600 гласа\r\n3. Mоника Иванова – 387 гласа\r\n4. Теодора Йорданова – 319 гласа \r\n5. Емо Ненков – 254 гласа\r\n6. Илияна Маргитова – 157 гласа\r\n7. Диляна Ганчева – 149 гласа\r\n8. Борислава Колева – 98 гласа\r\n9. Лени Димитрова – 73 гласа\r\n10. Теодора Василева – 68 гласа", "date": "2018.02.13", "title": "Перник: Обявиха победителите от конкурса за селфи, направено по време на 27-ия Международен фестивал на маскарадните игри \"Сурва 2018\""}
{"url": "http://www.focus-news.net/news/2018/02/13/2488131/sofiya-katastrofa-zatrudnyava-normalnoto-preminavane-po-bultsar-boris-iii-v-posoka-pernik.html", "text": "Катастрофа между два автомобила и ТИР е станала на бул. \"Цар Борис III\" в района между \"Горнобански път\" и ул. \"Планинец\", в посока Перник, предаде репортер на Агенция \"Фокус\". Движението в района на инцидента е ограничено. На мястото на инцидента има полицейски патрули и линейка. Няма информация за състоянието на участниците в ПТП. \"Фокус\" следи информацията и ще продължи да Ви информира.", "date": "2018.02.13", "title": "София: Катастрофа затруднява нормалното преминаване по бул.\"Цар Борис III\" в посока Перник"}
{"url": "http://www.focus-news.net/news/2018/02/13/2488151/sadat-reshi-marin-rachev-da-ostane-kmet-na-septemvri-obzor.html", "text": "Апелативният специализиран наказателен съд в София реши да остави Марин Рачев на поста кмет на община Септември. Решението на съда е отмяна на определението на Специализирания наказателен съд от преди седмица, с което Рачев бе отстранен от длъжност. Заедно с кмета беше отстранен и Станой Милов, служител на Община Септември. Тогава съдът се аргументира с мотива, че ако Рачев и Милов останат на работа, могат да повлияят на свидетели или да подправят документи. Апелативният специализиран съд обаче прецени, че няма реални доказателства за това, че Марин Рачев може да попречи на разследването. Както миналата седмица, така и днес поддръжници на Рачев протестираха пред сградата на съда. След обявяването на решението на съда Марин Рачев увери, че няма да пречи на разследващите. Агенция „Фокус“ припомня: На 1 септември над 50 маскирани полицаи влязоха в сградата на Община Септември. Ден след акцията на Специализираната прокуратура на кмета на Септември Марин Рачев бяха повдигнати 2 обвинения - за умишлена безстопанственост и за сключване на неизгодна сделка. Общинският служител Станой Милов също получи обвинение за документно престъпление. Кметът беше освободен срещу парична гаранция в размер на 250 хил. лева. Предмет на разследване е цялото родословно дърво на Рачев, защото свързани с него фирми са управлявани, представлявани и собственост на негови роднини. В нощното шкафче на кмета на Септември бяха открити справки на ДАНС, касаещи местните избори от 2015 година с информация за купуване на гласове. Намерен бе и тефтер, в който са записани имената на фирми и суми, свързани с дейности на общината. След акцията в Септември стана ясно, че е изготвен списък с общини, за които също има сигнали за злоупотреби", "date": "2018.02.13", "title": "Съдът реши Марин Рачев да остане кмет на Септември (ОБЗОР)"}
{"url": "http://www.focus-news.net/news/2018/02/13/2488153/haaretz-izraelskata-politsiya-smyata-da-povdigne-ofitsialni-obvineniya-v-koruptsiya-na-benyamin-netanyahu.html", "text": "Израелската полицията смята да повдигне официални обвинения в корупция на министър-председателя Бенямин Нетяняху след 14-месечно разследване, пише вестник Haaretz. Обвиненията са свързани с два случая. Според първия, премиерът е получил скъпи подаръци от няколко бизнесмени, като в замяна е трябвало да им осигури покровителство, докато съгласно втория, Нетаняху е поискал от местен вестник да пише одобрителни материали за него, като в замяна министър-председателят е обещал да създава проблеми за конкурентно издание. \r\nТази информация бе първоначално съобщена от две израелски телевизии, като впоследствие Нетаняху потвърди данните по време на пресконференция във вторник вечерта, като в същото време подчерта, че е невинен. \r\nСпоред полицията, броят на подаръците, които премиерът е получил откакто е встъпил в длъжност се е увеличил значително, достигайки размер от един милион шекела (300 хил. щатски долара). Съгласно органите на реда, министър-председателят е действал „против публичния интерес“. : Цанко Цолов", "date": "2018.02.13", "title": "Haaretz: Израелската полиция смята да повдигне официални обвинения в корупция на Бенямин Нетаняху"}
{"url": "http://www.focus-news.net/news/2018/02/13/2488118/makfaks-makedoniya-makedonskoto-vanshno-ministerstvo-otkaza-da-razkrie-detayli-ot-sreshtata-na-nikos-kodzias-i-nikola-dimitrov-s-matyu-nimits.html", "text": "Македонското външно министерство отказа да разкрие подробности относно срещата на външните министри на Гърция и Македония Никос Кодзиас и Никола Димитров с посредника на ООН по спора за името Матю Нимиц, предава агенция Макфакс. \r\nВ разпространеното от македонското външно ведомство кратко съобщение се казва само, че Гърция и Македония „са се съгласили да продължат усилията за решаване на спора за името под егидата на ООН“.  \r\nВ понеделник бе проведена среща между Кодзиас и Димитров, от която също не бяха съобщени подробности. : Цанко Цолов", "date": "2018.02.13", "title": "„Макфакс“ (Македония): Македонското външно министерство отказа да разкрие детайли от срещата на Никос Кодзиас и Никола Димитров с Матю Нимиц"}
{"url": "http://www.focus-news.net/news/2018/02/13/2488150/stefan-robeto-noi-sliven-pensiite-v-grada-sa-s-okolo-15-leva-po-niski-ot-srednoto-za-stranata.html", "text": "Пенсионерите в Сливен са по-бедни в сравнение с тези в страната. Те получават средно с 15 лева по-малко, съобщи пред Радио „Фокус“ – Сливен директорът на териториалната структура на Териториалното поделение на Националния осигурителен институт (НОИ) в Сливен Стефан Робето. Средната пенсия за страната е 320 лв., а в Сливен – 305 лв. Близо 54 хиляди души в Сливенско получават пенсии, като 34% от тях са на минимална. Малко над 1% са тези, които взимат максималното възнаграждение от 910 лв. за положен през години труд – 946 човека.\r\nПрез миналата година са се пенсионирали 2 378 души, 185 от тях са се възползвали от възможността да се пенсионират с една година по – рано.\r\n3 804 жители на Сливенска област са получавали обезщетения, като техният брой се запазва през последните три години, но бележи лек спад спрямо предходните.\r\nОколо 6 милиона лева са изпратени като обезщетения за безработица, близо 7 млн. лева – за болнични.\r\nЛюдмила ЙОРГОВА", "date": "2018.02.13", "title": "Стефан Робето, НОИ-Сливен: Пенсиите в града са с около 15 лева по-ниски от средното за страната"}
{"url": "http://www.focus-news.net/news/2018/02/13/2488152/plovdiv-v-karlovo-otkriha-izlozhba-za-vasil-levski-na-uchenitsi-ot-ednoimennoto-uchilishte.html", "text": "В детския отдел на общинска библиотека „Д-р Иван Богоров“ в Карлово бе открита традиционната художествена изложба на ученици от СУ „Васил Левски“ в Карлово. Това съобщиха за Радио „Фокус“- Пловдив от общината. Тя е посветена на възпоменателното отбелязване на 145-ата годишнина от гибелта на Васил Левски и е под наслов „Моето творчество, вдъхновено от личността на Апостола“. Изложбата бе открита от директора на училището Мариана Манчева, която пожела на всички млади художници да бъдат все така усърдни в своето творчество, да радват своите родители и учители с големите си постижения. Децата бяха поздравени и от известния карловски художник Атанас Сеизов, който им разказа, че когато рисува образа на Апостола на Българската свобода, той го прави с преклонение и дълбока почит. Заместник-кметът на община Карлово Антон Минев също поздрави учениците и изказа своето възхищение от художествените творби, които са създали.", "date": "2018.02.13", "title": "Пловдив: В Карлово откриха изложба за Васил Левски на ученици от едноименното училище"}
{"url": "http://www.focus-news.net/news/2018/02/13/2488130/sliven-tsenna-nahodka-ot-novokamennata-epoha-sa-otkrili-slivenski-arheolozi.html", "text": "Археолози от Сливен ще представят много ценна находка от новокаменната епоха с протописменост – най-старата писменост в света. Това съобщиха от Регионалния исторически музей  в Сливен. Представянето е насрочено за 14 февруари – Международен ден на археологията, от 10.00 часа в сградата на музея.", "date": "2018.02.13", "title": "Сливен: Ценна находка от новокаменната епоха са открили сливенски археолози"}
{"url": "http://www.focus-news.net/news/2018/02/13/2488154/shumen-20-vina-sa-zayaveni-za-konkursa-bash-vinar-vav-veliki-preslav.html", "text": "20 вина са заявени в конкурса „Баш винар“ във Велики Преслав. Имената на отличените майстори на винената напитка ще бъдат обявени на 14 февруари,  в Деня на Трифон Зарезан. Това съобщи за Радио „Фокус“- Шумен Дарина Минева от Община Велики Преслав. Заявени са 11 проби бяло вино и 9- червено. Дегустационна комисия ще отличи първите три най-добри вина в двете категории. За призьорите са приготвени купа и грамота за участие. Утрешният общоградски празник Трифон Зарезан във Велики Преслав ще започне с тържествено богослужение в храм „Св. св. Петър и Павел“, предвидена е концертна програма. От 12.00 часа ще бъде извършен водосвет и ритуал по зарязване на лозята. Очаква се да присъства Варненският и Великопреславски митрополит Йоан.\r\nИвелина ИВАНОВА", "date": "2018.02.13", "title": "Шумен: 20 вина са заявени за конкурса „Баш винар“ във Велики Преслав"}
{"url": "http://www.focus-news.net/news/2018/02/13/2488157/plovdiv-gradat-e-s-vodeshti-pozitsii-v-prestizhnata-klasatsiya-evropeyski-gradove-i-regioni-na-badeshteto.html", "text": "Градът е в челната тройка в категорията Стратегия по привличане на преки чуждестранни инвестиции (FDI strategy) в ранглистата Toп 10 Европейски градове на бъдещето 2018/2019 (Small European cities of the Future 2018/2019), съобщиха от Общината. Регионът на Пловдив заема почетното 4-то място в същата категория в класацията на авторитетното британско издание „Файненшъл таймс“. Това е поредното изключително високо признание за упорития труд и последователна политика на Община Пловдив и бизнеса за  промотиране предимствата на града в международен план. Всички инициативи през последните 6 години – от общинското специализирано звено по бизнес развитие и всекидневната му работа с инвеститори и консултанти, модернизирането на образователните процеси в училищата, засилване на благоприятната бизнес среда, налагането на бранда „Тракия икономическа зона“, привличането на глобални лидери като „Осрам“ и „Латекоер“ (Airbus) и мн.др. – дават солидната база и увереност на специалистите от fDi Intelligence, че Пловдив и регионът ще са сред най-атрактивните локации за бъдещи международни инвестиции в следващите 2 години.\r\nfDi Intelligence е дивизията на Financial Times, специализирана по въпросите, свързани с инвестициите и с насърчаване на инвестиционния климат глобално. Класацията „Европейски градове и региони на бъдещето 2018/19“ се прави веднъж на две години и обхваща цяла Европа, базирайки се на изключително задълбочен макроикономически анализ на данните от цели 489 локации (градове и региони) в общо 6 категории. Градовете подават своята кандидатура с детайлно разписани отговори по въпроси и теми, разработени от fDi Intelligence. Това направи и Община Пловдив, която подаде своята кандидатура на 2 октомври 2017 г. След това в продължение на три месеца икономистите от „Файненшъл Таймс“ обработват и анализират голям масив от макроикономически показатели.\r\nОсобено внимание се обръща на процеса на вземането на решения за привличане на преки чуждестранни инвестиции и в тази връзка е обособена категорията FDI Strategy – само за нея са обработени 146 успешно подадени кандидатури, които са преминали сериозното отсяване от специална комисия от експерти. В тях се разписват подробно стратегиите и отделните инициативи на местните власти за насърчаването на преките чуждестранни инвестиции.\r\nПризнанието е изключително високо поради това, че град Пловдив и регионът са поставени в Топ 10 в категорията „Стратегия по привличането на преки чуждестранни инвестиции“ и в настоящата класация те са единствените български представители сред финалистите. Начело в класацията за „Европейски град на бъдещето 2018/2019“  са унгарският град Дебрецен и британският Дерби. В класацията по региони единствените, които изпреварват регионът на Пловдив, са Хелзинки, Айндховен и този на Ниш.", "date": "2018.02.13", "title": "Пловдив: Градът е с водещи позиции в престижната класация „Европейски градове и региони на бъдещето“"}
{"url": "http://www.focus-news.net/news/2018/02/13/2488159/obshtina-varna-59-ot-anketiranite-roditeli-iskat-videonablyudenie-v-detskite-gradini.html", "text": "6 471 души са се включили в анкетата, организирана от дирекция „Образование и младежки дейности“, проведена в периода от 5-ти до 9-ти февруари, с цел да се проучат обществените нагласи сред родителите, чийто деца посещават детските градини.  Това  съобщиха от Община Варна.\r\nВ отговор на първия въпрос: „Как оценявате сутрешния прием на детето Ви в детската градина/яслена група/?“, 94% от родителите са отговорили „удовлетворява ме“, 5% – частично ме удовлетворява и 0,004% – не ме удовлетворява. В отговор на въпроса „Според Вас персоналът и учителите проявяват ли индивидуален подход и разбиране към потребностите и характера на Вашето дете/деца/?“, 86% отговарят с „да“, 3% – „Не“, и 11% не могат да преценят. На въпроса: „Кое е най-важното за Вас и детето Ви по отношение на посещението в детската градина?“, където могат са се посочат до 3 отговора, резултатите са следните: да спазват правилата за достъп спрямо здравно-хигиенните изисквания в градината/яслената група-56%; да няма деца, които проявяват насилие спрямо околните – 55%; персоналът/учителите да проявяват индивидуален подход и разбиране към потребностите и характера на Вашето дете – 51%; инфраструктурата/материалната база и условията да са добри – 20%; персоналът/учителите в групата да спазват добрия тон спрямо децата в групата – 43%; детската градина/яслена група да осигурява високо ниво на безопасност/ съоръжения, среда, охрана/ – 33%. В отговор на въпроса: „Да се въведе ли видеонаблюдение в детските градини/яслените групи/?“, 59% от анкетираните искат поставянето на видеонаблюдение, 19% са против, а 21% не могат да преценят.\r\nЕкспертите от дирекция „Образование и младежки дейности“ са извършили и проверки в произволно избрани 15 детски градини. Проведени са неформални разговори с родителите в часовото време, когато прибират децата си, посочиха от дирекция „Образование и младежки дейности“. Направени са препоръки за някои детски градини по отношение на подобряване на инфраструктурата, състоянието на уредите за игра на двора и допускането на външни лица в дворовете на детските заведения.", "date": "2018.02.13", "title": "Община Варна: 59% от анкетираните родители искат видеонаблюдение в детските градини"}
{"url": "http://www.focus-news.net/news/2018/02/13/2488158/azernews-boyko-borisov-zayavi-che-balgarskoto-predsedatelstvo-na-saveta-na-es-shte-pomogne-za-razvitieto-na-satrudnichestvoto-s-azerbaydzhan.html", "text": "Българското председателство на Съвета на ЕС е възможност за разширяване на сътрудничеството с  Азербайджан, това е заявил българския премиер Бойко Борисов в интервю за Trend, съобщава Azernews. Борисъл е изтъкнал, че България приветства прогреса за преговорите на ново широко споразумение между ЕС и Азербайджан, което ще спомогне за отварянето на нова страница в техните отношения. : Цанко Цолов", "date": "2018.02.13", "title": "Azernews: Бойко Борисов заяви, че българското председателство на Съвета на ЕС ще помогне за развитието на сътрудничеството с Азербайджан"}
{"url": "http://www.focus-news.net/news/2018/02/13/2488156/emerging-europe-balgarskiyat-prezident-poseti-armeniya.html", "text": "Бизнес делегация от България посети Армения с цел преговори относно развитието на бизнес връзките между двете страни, съобщава Emerging Europe. В състава на делегацията влизат секретарят на българският президент по въпросите за икономически растеж и инвестиции, както и представители на асоциацията за индустриален капитал и камарите за търговия и индустрия. Армения бе представена на срещата от вицепремиера Хованес Азизян.\r\nДелегацията и срещата са част от дневния ред на официалното посещение на българския президент Румен Радев страната. : Цанко Цолов", "date": "2018.02.13", "title": "Emerging Europe: Българският президент посети Армения"}
{"url": "http://www.focus-news.net/news/2018/02/13/2488155/veska-spasova-etnolog-obichayat-hamkane-e-harakteren-za-dnite-na-proshkite.html", "text": "Обичаят „хамкане” е характерен за дните на прошките. Това каза пред Радио „Фокус” – Кюстендил Веска Спасова, етнолог към Регионален исторически музей – Кюстендил. По думите й този обичай се прави на трапезата. „На един конец се връзва халва, яйце или сирене. Всички се събират на трапезата, без ръце трябва да се хване завързаното яйце или халва. В по-старо време хората гадаели по конеца, като го изгаряли. Ако има мома в семейството, а конецът гори бързо – тя ще се омъжи скоро”, каза Веска Спасова. По думите й конецът се оставя и за лек през годината, което е ритуално-магически момент в обредността на българина. „В последния ден на седмицата се палят огньове. Това е мястото и силата на огъня и на светлината. Вярва се, че колкото по-висок е огънят, толкова повече житните класове ще бъдат на високо и няма да падат градушки”, каза Веска Спасова. По думите й това е седмицата, през която се съчетават веселието, събирането на близките, подреждането на обредната трапеза, моментът на предизвикателството за поискване и на даването на прошка. „Това са важни неща и трябва да ги почитаме”, каза Веска Спасова.\r\nВенцеслав ИЛЧЕВ", "date": "2018.02.13", "title": "Веска Спасова, етнолог: Обичаят „хамкане” е характерен за дните на прошките"}
{"url": "http://www.focus-news.net/news/2018/02/13/2488164/tass-spored-razuznavaneto-na-sasht-rusiya-i-kitay-se-stremyat-da-se-sdobiyat-s-protivospatnikovo-orazhie.html", "text": "В изявление на Даn  Коутс – директор на разузнаването на САЩ заяви, че Русия и Китай се стремят да се сдобият с противоспътниково оръжие, предаде ТАСС.\r\n„Русия и Китай продължават да полагат усилия по създаването на противоспътниково оръжие,като средство предназначено да намали военната ефективност на САЩ и съюзниците  им. Русия и Китай искат да имат на свое разположени противоспътниково оръжие, което да използват при потенциален конфликт в бъдеще“ заяви той пред спецкомитета по разузнаване към Сената на САЩ.\r\nСъгласно оценката на разузнавателните служби, ако бъдат въвлечени в какъвто и да е конфликт със САЩ, всяка от тези страни би оправдала атаката си срещу спътници на САЩ и сюзниците им за да противодействат на предполагаемото им военно превъзходство основаващо са военни, граждански или търговски системи. Юлиян Марков", "date": "2018.02.13", "title": "ТАСС: Според  разузнаването на САЩ Русия и Китай се стремят да се сдобият с противоспътниково оръжие"}
{"url": "http://www.focus-news.net/news/2018/02/13/2488163/balgariya-komentari-v-svetovnite-medii-agentsiya-fokus-balgarskoto-evropedsedatelstvo-kato-vazmozhnost-za-razshiryavane-na-satrudnichestvoto-s-azerbaydzhan-rumen-radev-v-armeniya-komentar-na-ekaterina-zaharieva-otnosno-pregovorite-mezhdu-atina-i-skopie.html", "text": "Българското председателство на Съвета на ЕС е възможност за разширяване на сътрудничеството с  Азербайджан, това е заявил българския премиер Бойко Борисов в интервю за Trend, съобщава Azernews. Борисъл е изтъкнал, че България приветства прогреса за преговорите на ново широко споразумение между ЕС и Азербайджан, което ще спомогне за отварянето на нова страница в техните отношения. \r\n*** Бизнес делегация от България посети Армения с цел преговори относно развитието на бизнес връзките между двете страни, съобщава Emerging Europe. В състава на делегацията влизат секретарят на българският президент по въпросите за икономически растеж и инвестиции, както и представители на асоциацията за индустриален капитал и камарите за търговия и индустрия. Армения бе представена на срещата от вицепремиера Хованес Азизян.\r\nДелегацията и срещата са част от дневния ред на официалното посещение на българския президент Румен Радев страната. \r\n*** „Щастлива съм да видя, че има напредък в преговорите между Атина и Скопие“, заяви във вторник българския външен министър Екатерина Захариева по време на пресконференция в София, предава македонското издание Мета.\r\n„Това е двустранен проблем и ние трябва да оставим Скопие и Атина да водят преговорите и с посредничеството на ООН“, добави още Захариева, която изпълнява и ролята на вицепремиер. \r\nВ понеделник бившият български президент Георги Първанов заяви, че разговорите между Гърция и Македония по спора за името засягат и България и те трябва да бъдат съгласувани и със София.", "date": "2018.02.13", "title": "България - коментари в световните медии (Агенция „Фокус\") - Българското европедседателство като възможност за разширяване на сътрудничеството с Азербайджан, Румен Радев в Армения, коментар на Екатерина Захариева относно преговорите между Атина и Скопие"}
{"url": "http://www.focus-news.net/news/2018/02/13/2488160/danka-georgieva-v-darzhavniya-arhiv-burgas-se-sahranyava-informatsiya-za-proizvodstvoto-na-radio-v-grada.html", "text": "В Държавния архив- Бургас се съхранява информация за производството на радио в морския град. Това каза за Радио „Фокус“-Бургас Данка Георгиева, директор на Архива по повод Световния ден на радиото, който отбелязваме днес. По думите й съхраняват се документите на фирма \"Светозар Пренеров\", която е регистрирана като еднолична търговска фирма през 1927 година. По-късно, през 1938 година прераства в събирателно дружество “Пренеров и сие“ и то започва производството на радиоапаратите. Документите са преобладаващо счетоводни, но има и кореспонденция, която показва развитието на фирмата. “Фирмата започва да се занимава с доставка и продажба на електрически материали, машини, електротехнически монтаж, а по-късно започва да произвежда радиоапарати „Тулан“. Названието означава „Трудолюбието и упоритостта лансират активност и напредък“, каза още Георгиева. Тя добави, че в Архива се съхранява и регистриран фонд на семейство Пренерови, в който също има документи, които показват как се е стигнало до създаването на радиоапаратите. След 1947 година, когато се променя държавното управление на България и се извършва национализацията,  фирмата поставя началото на кабелния завод \"Васил Коларов“ или сегашния Елкабел.\r\nМария РУСЕВА", "date": "2018.02.13", "title": "Данка Георгиева: В Държавния архив- Бургас се съхранява информация за производството на радио в града"}
{"url": "http://www.focus-news.net/news/2018/02/13/2488166/bbc-holandskiyat-vanshen-ministar-podade-ostavka-zaradi-neverni-tvardeniya-za-sreshta-s-vladimir-putin.html", "text": "Холандският външен министър Халбе Зейлстра подаде оставка днес, след като призна, че е излъгал за среща с президента на Руската федерация Владимир Путин.\r\nТой обяви решението си през сълзи пред парламента, след като беше повикан от депутатите да даде обяснение за изявленията си. По време на кампанията си за парламентарните избори през март 2017 година Зейлстра заявил, че той лично е чул как Путин е говорил за създаване на „Велика Русия“ през 2006. Оставката му бе подадена само часове преди предстоящо пътуване до Москва.\r\n„Не виждам друга възможност днес, освен да подам оставката си пред Негово Величество“, каза той днес, само ден след като призна,че е излъгал.\r\nРуското  посолство в Холандия е възразявало  срещу твърденията на министъра и е обвинявало холандските власти в неоснователни твърдения по адрес на Руската  федерация. Юлиян Марков", "date": "2018.02.13", "title": "BBC: Холандският външен министър  подаде оставка заради неверни твърдения за среща с Владимир Путин"}
{"url": "http://www.focus-news.net/news/2018/02/13/2488125/meta-makedoniya-ekaterina-zaharieva-da-ostavim-skopie-i-atina-da-vodyat-sami-pregovorite-si.html", "text": "„Щастлива съм да видя, че има напредък в преговорите между Атина и Скопие“, заяви във вторник българския външен министър Екатерина Захариева по време на пресконференция в София, предава македонското издание Мета.\r\n„Това е двустранен проблем и ние трябва да оставим Скопие и Атина да водят преговорите и с посредничеството на ООН“, добави още Захариева, която изпълнява и ролята на вицепремиер. \r\nВ понеделник бившият български президент Георги Първанов заяви, че разговорите между Гърция и Македония по спора за името засягат и България и те трябва да бъдат съгласувани и със София. : Цанко Цолов", "date": "2018.02.13", "title": "„Мета“ (Македония): Екатерина Захариева: Да оставим Скопие и Атина да водят сами преговорите си"}
{"url": "http://www.focus-news.net/news/2018/02/13/2488161/kyustendil-muzeyat-v-grada-organizira-lektsiya-na-tema-razprasnati-sakrovishta-dokumentirane-nablyudenie-i-informatsionen-kontrol.html", "text": "Музеят в Кюстендил организира лекция на тема „Разпръснати съкровища: документиране, наблюдение и информационен контрол”. Това съобщи за Радио „Фокус” – Кюстендил Валентин Дебочички, директор на Регионален исторически музей – Кюстендил. Публичната лекция, която ще бъде изнесена от професор Иля Прокопов, е насрочена за 14 февруари от 17.00 часа в конферентната зала на музея. Тя е по повод Деня на археолога. „В рамките на тази лекция посетителите ще имат възможност да научат подробности около дейностите по документиране на ценните находки, тяхното наблюдение и опазване”, каза Валентин Дебочички.\r\nВенцеслав ИЛЧЕВ", "date": "2018.02.13", "title": "Кюстендил: Музеят в града организира лекция на тема „Разпръснати съкровища: документиране, наблюдение и информационен контрол”"}
{"url": "http://www.focus-news.net/news/2018/02/13/2488165/afp-teroristat-postavil-bombi-v-nyu-york-doveli-do-ranyavaneto-na-31-dushi-be-osaden-na-dozhivoten-zatvor.html", "text": "Във вторник съдия в Ню Йорк постанови доживотна присъда за обвинения за бомбените нападения в Манхатън през септември 2016, при които бяха ранени 31 души, предаде  AFP.\r\nРоденият в Афганистан 30-годишен Ахмад Кхан Рахими бе обвинен в процес през октомври 2016 по осем обвинения за двете бомби, поставени в Ню Йорк, а останалите в Ню Джърси.\r\nРахими беше ранен при залавянето на 19 септември, като у него беше намерен ръкописен дневник,  възхваляващ Осама бин Ладен Юлиян Марков", "date": "2018.02.13", "title": "AFP: Терористът поставил бомби в Ню Йорк, довели до раняването на 31 души, бе осъден на доживотен затвор"}
{"url": "http://www.focus-news.net/news/2018/02/13/2488162/predstoyashti-mezhdunarodni-sabitiya-za-14-fevruari-agentsiya-fokus.html", "text": "Насрочена е среща между министрите на отбраната на страните-членки на НАТО Външният министър на Великобритания ще изнесе реч засягаща Брекзит.  Председателят на Европейската комисия Жан-Клод Юнкер ще говори на пресконференция относно бюджета на ЕС след Брекзит.  Съветът за сигурност на ООН ще обсъди ситуацията в Сирия и начините за постигане на мир.  Посещението на американския Държавен секретар Рекс Тилърсън в Йордания, като част от визитата му в Близкия изток.", "date": "2018.02.13", "title": "Предстоящи международни събития за 14 февруари (Агенция „Фокус“)"}
{"url": "http://www.focus-news.net/news/2018/02/13/2488093/the-guardian-britanskiyat-sad-otkaza-da-ottegli-zapovedta-za-arest-izdadena-sreshtu-dzhulian-asandzh.html", "text": "Британският съд отказа да изтегли заповедта за арест, издадена срещу укриващия се в екавадорското посолство в Лондон основател на „Уикилийкс“ Джулиан Асандж, пише вестник Guardian. \r\n„Смятам ареста за съразмерно действие, въпреки че Асадж ограничава сам своята свобода вече известен брой години“, заяви съдия Ема Арбътнот. \r\nАвстралиецът се укри в посолството на Еквадор в Лондон през 2012 г., за да попречи на екстрадирането си в Швеция, където срещу него има повдигнати съдебни обвинения в сексуално посегателство, които Асандж отрича. Наскоро шведските прокурори снеха обвиненията срещу него, но основателят на „Уикилийкс“ все пак ще бъде арестуван защото с бягството си в посолството е нарушил полицейската си гаранция.  : Цанко Цолов", "date": "2018.02.13", "title": "The Guardian: Британският съд отказа да оттегли заповедта за арест, издадена срещу Джулиан Асандж"}
