{"url": "http://www.focus-news.net/news/2018/01/03/2473342/reuters-prezidentat-na-frantsiya-prizova-kam-dialog-s-iran-i-obvini-sasht-i-izrael-che-davat-voynstveni-komentari.html", "text": "Президентът на Франция Еманюел Макрон заяви, че е важно да се поддържа диалог с Иран и предупреди, че тонът на САЩ, Израел и Саудитска Арабия спрямо Техеран в същността си е път към война, предава  Reuters.\r\n„Официалната линия, следвана от САЩ, Израел и Саудитска Арабия, които са съюзници по много начини, е такава, която може да доведе до война“, заяви Макрон. Според него въпросната линия „за някои е нарочна стратегия“. \r\n„Франция иска да поддържа баланс, иначе тихомълком ще изградим нова „ос на злото“, уверен е президентът. Той допълни, че е готов да посети Иран, стига положението там да се успокои, а свободите в него биват  уважавани.  Виктор Турмаков", "date": "2018.01.03", "title": "Reuters: Президентът на Франция призова към диалог с Иран и обвини САЩ и Израел, че дават войнствени коментари"}
{"url": "http://www.focus-news.net/news/2018/01/03/2473309/afp-sasht-obmislyat-da-vavedat-novi-sanktsii-sreshtu-iran-zaradi-smazvaneto-na-protestite-v-stranata.html", "text": "Белият Дом ще въведе нови санкции срещу иранския режим и неговите поддръжници, замесени в смазването на протестите в страната, предава AFP, като се позовава на информация на служител в американската администрация.\r\n„Разглеждаме възможностите“ за налагане на санкции срещу организации или лица, взели участие в нарушения на човешките права, цензуриране или отнемане на правото на свободно събиране на иранските граждани, заяви американското служебно лице.\r\n„За това се изисква конкретна информация, но тя е налична навсякъде, така че имаме намерение да започнем да я систематизираме и след това ще видим какво точно ще направим“, добави той.\r\nСлужителят в администрацията на Тръмп, поискал да остане анонимен, заяви, че САЩ ще „използват всички източници на информация, с които разполагат, за да се сдобият с достоверна информация за това, кой е участвал в смазването на протестите, кой нарушава човешките права и кой използва насилие срещу протестиращите, за да го включи към санкциите“.\r\nПревод и редакция:", "date": "2018.01.03", "title": "AFP: САЩ обмислят да въведат нови санкции срещу Иран заради смазването на протестите в страната"}
{"url": "http://www.focus-news.net/news/2018/01/03/2473310/pazardzhik-remont-na-chitalishteto-tsarkvata-i-chast-ot-ulitsite-sa-planirani-v-selo-ognyanovo-prez-novata-godina.html", "text": "Поредица от ремонтни дейности са планирани през тази година в пазарджишкото село Огняново. Това съобщи за Радио „Фокус” – Пазарджик Митко Хайдуков, кмет на населеното място. Предстои ремонт на покрива на читалището, на камбанарията на църквата, както и на водопроводната мрежа на ул. „Панайот Волов”, която минава под къщите на хората и трябва да бъде изведена под улицата. „Като цяло улиците в селото са в добро състояние, почти всички са асфалтирани. Могат да се направят кърпежи на по-големите дупки. Планирано е и чакълиране на ромската махала”, уточни Хайдуков. Той добави, че приоритетно е бил разширен гробищният парк в селото.\r\nАлбена ЖИЛЕКОВА", "date": "2018.01.03", "title": "Пазарджик: Ремонт на читалището, църквата и част от улиците са планирани в село Огняново през новата година"}
{"url": "http://www.focus-news.net/news/2018/01/03/2473311/tass-ruskite-nablyudateli-sa-registrirali-deset-narusheniya-na-primirieto-v-siriya-za-poslednite-nyakolko-dni.html", "text": "През последните няколко дни, руските наблюдатели са регистрирали десет нарушения на примирието в Сирия, докато турските наблюдатели съобщават за 11 подобни случая, според съобщение на Министерството на отбраната на Русия, предава ТАСС.\r\n„Руската част на представителството на съвместната руско-турска комисия за разглеждане на въпроси, свързани със случаи на нарушение на примирието в Сирия, е регистрирала 10 случая на стрелби в провинциите: Алепо – 8, Латакия – 2. Турската част на представителството е регистрирала 11 случая на стрелба в провинциите: Алепо – 4, Дамаск – 3, Идлиб – 2, Латакия -2“, се казва в съобщението.\r\nСпоред данните на руското военно ведомство, повечето случаи са били „безразборна стрелба от стрелково оръжие“, случили се в районите контролирани от терористичната организация „Джебхат ан Нусра“.Агенция „Фокус припомня:\r\nОт началото на май в Сирия са създадени четири зони за деескалация, като съответстващото споразумение беше постигнато в Астана между представителите на Русия, Иран и Турция. В средата на септември, страните-гаранти обявиха, че започват да работят във всички зони. Към трите, установени в Източна Гута (предградията на Дамаск), провинция Дераа и района на град Хомс, беше добавена и четвърта зона, в която влезе провинция Идлиб и части от съседните провинции Алепо, Латакия и Хама.\r\nПревод и редакция:", "date": "2018.01.03", "title": "ТАСС: Руските наблюдатели са регистрирали десет нарушения на примирието в Сирия за последните няколко дни"}
{"url": "http://www.focus-news.net/news/2018/01/03/2473312/slavcho-velkov-komisiya-za-kontrol-nad-sluzhbite-za-sigurnost-izklyucheno-e-ubiystvoto-v-novi-iskar-da-e-s-motiv-za-destabilizatsiya-po-vreme-na-balgarskoto-predsedatelstvo.html", "text": "Изключена е вероятността шесторното убийството в Нови Искър да е с мотив за дестабилизация на страната по време на Българското председателство. Това каза в предаването „Това е България“ на Радио „Фокус“ Славчо Велков, заместник-председател на Комисията за контрол над службите за сигурност, прилагането и използването на специалните разузнавателни средства, по повод убийствата в Нови Искър. Той добави, че подобна ситуация все пак ще даде отражение върху мнението на онези, които се интересуват от обстановката в страната. Славчо Велков уточни, че на този етап може да се говори само за предположения за мотивите. „Използвани са голямо количество боеприпаси. Ако извършителят е бил сам, вероятно е разполагал с доста боеприпаси, възможно е и с повече от едно оръжие. А е възможно и да не е бил сам. Вече има основна версия, по която се работи. Това е версията за дейността на една от жертвите - Неделчо Юнаков, и съпричастността му към фирми, свързани с неправомерно източване на ДДС и т.н. Засега можем да говорим само за предположения, защото няма достатъчна изходяща информация, за да се правят каквито и да е изводи“, каза още Славчо Велков. Той определи убийството като висока степен на обществена опасност и допълни, че относно мотивите и технологията на престъплението предстои много работа.", "date": "2018.01.03", "title": "Славчо Велков, Комисия за контрол над службите за сигурност: Изключено е убийството в Нови Искър да е с мотив за дестабилизация по време на Българското председателство"}
{"url": "http://www.focus-news.net/news/2018/01/03/2473313/plovdiv-nay-golyamo-potreblenie-na-elektroenergiya-v-oblastta-po-vreme-na-novogodishnite-praznitsi-e-otcheteno-vav-vechernite-chasove-na-31-dekemvri.html", "text": "Най-голямо потребление на електроенергия в Пловдивска област по новогодишните празници е отчетено във вечерните часове на 31 декември. Това съобщиха за Радио „Фокус“ – Пловдив от електроразпределителното дружество, обслужващо областта. Данните показват, че в периода 30 декември – 1 януари клиентите са консумирали общо 81 285 мегаватчаса електроенергия. Тези стойности са по-ниски от потреблението от същия период година по-рано. Върховият товар по електроразпределителната мрежа е регистриран вечерта на 31 декември, както е било и през 2016 година.\r\nПо време на коледните и новогодишни празнични и почивни дни сътрудниците на дружеството са отчитали показанията на електромерите по редовен месечен график, спазвайки правилата за измерване. От дружеството напомнят, че особено през зимата важно значение за консумацията на електроенергия и за размера на фактурите имат редица фактори. Сред тях са интензивност на потребление, понижението на външната температура, брой помещения в жилището, които се отопляват, също дали са налице енергийноефективни мерки в сградата и какви са използваните за отопление електроуреди.\r\nТони МИХАЙЛОВ", "date": "2018.01.03", "title": "Пловдив: Най-голямо потребление на електроенергия в областта по време на новогодишните празници е отчетено във вечерните часове на 31 декември"}
{"url": "http://www.focus-news.net/news/2018/01/03/2473314/sport-yuventus-preotstapi-harvatina-marko-pyatsa-na-shalke-04.html", "text": "Ювентус ще преотстъпи хърватинът Марко Пяца на Шалке 04 до лятото. Утре халфът ще пристигне в германия, където сделката ще бъде финализирана. Италианският гранд посочи като причина за преотстъпването това, че Пяца има нужда от повече игрови минути, които не може да получи в момента в Торино. 22-годишният хърватски национал пристигна в Ювентус през лятото от Динамо (Загреб).", "date": "2018.01.03", "title": "Спорт: Ювентус преотстъпи хърватина Марко Пяца на Шалке 04"}
{"url": "http://www.focus-news.net/news/2018/01/03/2473315/pazardzhik-otchita-se-niska-zabolevaemost-ot-ostri-respiratorni-zabolyavaniya-v-oblastta.html", "text": "Отчита се ниска заболеваемост от остри респираторни заболявания в Пазарджишко през последните седмици, но след като празниците отминаха се очаква повече хора да потърсят медицинска помощ и данните да се променят. Това каза за Радио „Фокус” – Пазарджик д-р Магдалена Станева, завеждащ отдел „Надзор на заразните болести“ в РЗИ - Пазарджик. По думите ѝ до момента няма регистриран случай на заболял от грип в областта. „За да бъдат отчетени случаи на грип, трябва да имаме обявени предепидемични стойности и да изпратим проби в Референтната лаборатория в София. Към момента актуални остават случаите на заболели от хепатит А и варицела в района на Пещера и велинградското село Драгиново”, уточни д-р Станева. Тя каза още, че до края на седмицата се очакват актуална статистика от страна на общопрактикуващите лекари към РЗИ - Пазарджик.\r\nАлбена ЖИЛЕКОВА", "date": "2018.01.03", "title": "Пазарджик: Отчита се ниска заболеваемост от остри респираторни заболявания в областта"}
{"url": "http://www.focus-news.net/news/2018/01/03/2473316/liderat-na-bsp-korneliya-ninova-vav-feysbuk-ne-podkrepyame-ratifikatsiyata-na-istanbulskata-konventsiya.html", "text": "БСП не подкрепя  ратификацията на Истанбулската конвенция - решението за присъединяване към определен международен договор е суверенно право на всяка държава.  Това написа лидерът на БСП Корнелия Нинова в социалната мрежа \"Фейсбук\"  по повод Истанбулската конвенция, която правителството предложи за ратификация на Народното събрание. \r\nНинова пише, че Изпълнителното бюро на БСП приело позицията, че партията не подкрепя ратификацията. \"Винаги сме се борили против насилието над жени и деца. Организирали сме и сме се включвали в национални кампании в защита на техните права. Застъпвали сме се за равнопоставеност на мъжете и жените. И занапред ще отстояваме тези позиции. Но няма как да приемем текстове в Истанбулската конвенция, които задължават : \"страните да предприемат мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на стереотипни роли за жените и мъжете\". Както и : “социален пол\" и “включване на съобразен с развиващите се възможности на учащите се учебен материал по въпроси като нестереотипни роли на пола\", пише лидерът на БСП.\r\nОт партията обръщат внимание, че при обсъждане на проекта на Конвенцията, тя получава нееднозначна оценка в Комитета на министрите на Съвета на Европа. \"Именно поради това решението на Комитета на министрите за приемането на Конвенцията е формулирано като прието \"без гласуване\"(а не с консенсус), въпреки утвърдената традиция конвенциите да бъдат приемани с консенсус от всички страни членки. Очевидно поради това от откриването на Конвенцита за подписване през месец май 2011 до настоящия момент е ратифицирана от 28 от 47 страни членки на Съвета на Европа. От държавите членки на ЕС 17 са ратифицирали Конвенцията, а 11 не са. \r\nБихме отбелязали също, че принципно решението за присъединяване към определен международен договор е суверенно право на всяка държава. Няма автоматично задължение на държавите членки да ратифицират дадена конвенция. Изненадващо е внасянето на Конвенцията от правителството на Бойко Борисов на първото заседание на МС за 2018 и първото по време на председателството. Очевидно то разделя обществото, противопоставя партиите в коалицията и дори министрите на ГЕРБ на прага на председателството. Един от неговите приоритети, одобрен от кабинета Борисов, е консенсус. С това действие правителството прави точно обратното. То минира възможността да търсим единение по важни за народа ни въпроси и предлага теми, които създават напрежение и омраза. Призоваваме Правителството да оттегли решението си и то да не се разглежда в НС\", пише лидерът на БСП в социалната мрежа.", "date": "2018.01.03", "title": "Лидерът на БСП Корнелия Нинова във \"Фейсбук\": Не подкрепяме ратификацията на Истанбулската конвенция"}
{"url": "http://www.focus-news.net/news/2018/01/03/2473317/vidin-150-dushi-zapochvat-rabota-v-obshtina-ruzhintsi-po-programa-rabota.html", "text": "150 души започват работа в Община Ружинци. Това каза за Радио „Фокус“ – Видин Александър Александров, кмет на Общината. Той посочи, че безработните са назначени от днес по програма „Работа“ на Министерството на труда и социалната политика. „Хората бяха наети от началото на септември 2017 година и договорите им изтекоха в края на месец декември. От началото на 2018 година отново са назначени до края на месец август“, обясни Александров. Те ще бъдат заети с дейности по поддържането на чистотата в населените места на община Ружинци. Безработицата в общината, която бе отчетена за месец ноември от Дирекция „Бюро по труда“ във Видин, е 51,73% и е най-висока за областта.\r\nАнна ЛОЗАНОВА", "date": "2018.01.03", "title": "Видин: 150 души започват работа в Община Ружинци по програма „Работа“"}
{"url": "http://www.focus-news.net/news/2018/01/03/2473318/varna-obshtina-devnya-organizira-praznichno-chestvane-na-yordanovden-i-ritualno-hvarlyane-na-svetiya-krast-vav-vodite-na-reka-devnya.html", "text": "За поредна година Община Девня организира празнично честване на Йордановден (Богоявление) и ритуално хвърляне на Светия кръст във водите на река Девня. Това съобщиха от Община Девня. Събитието ще се състои на 6 януари от 11.00 часа на територията на комплекс „Вълшебен извор“. Община Девня е осигурила специална награда за спасителя на кръста. За всички участници и за присъстващите миряни ще има почерпка, а самодейците от НЧ „Отец Паисий 1927“ ще изнесат фолклорна програма.\r\nМиналата година в богоявленския ритуал се включиха осем души от Девня, а кръста спаси 27-годишният общински съветник Денислав Стефанов. Участниците изиграха зрелищно мъжко хоро в река Девня. В горното ѝ течение, където се провежда ритуалът, водата не е толкова студена, защото изворите, образуващи речния отток, са с постоянна температура от 18 градуса.", "date": "2018.01.03", "title": "Варна: Община Девня организира празнично честване на Йордановден и ритуално хвърляне на Светия кръст във водите на река Девня"}
{"url": "http://www.focus-news.net/news/2018/01/03/2473319/ivan-kaburov-zemedelets-promenlivoto-vreme-i-visokite-za-sezona-temperaturi-okazvat-negativno-vliyanie-varhu-zimnite-posevi.html", "text": "Променливото време навън и високите за сезона температури оказват негативно влияние върху зимните посеви, тъй като те са намират в процес на вегетация и се нуждаят от трайна снежна покривка. Това каза за Радио „Фокус“ – Пазарджик Иван Кабуров, земеделски производител от Пазарджик. „Има вероятност високите температури да подлъжат растенията и те да влязат във фаза, която не е благоприятна за тяхното развитие и да не са подготвени да понесат по-високи температури. Има растения, които зимуват, след като отделят влагата си и се нуждаят от определени условия. При тях студовете биха били пагубни, защото ще замръзнат. Ако падне сняг през февруари, той може да е пагубен, защото посевите вече ще са над почвата“, уточни Кабуров. Той каза още, че рапицата е по-уязвима на променливото време през зимата. Всички други култури са по-устойчиви на зимните температури.\r\nАлбена ЖИЛЕКОВА", "date": "2018.01.03", "title": "Иван Кабуров, земеделец: Променливото време и високите за сезона температури оказват негативно влияние върху зимните посеви"}
{"url": "http://www.focus-news.net/news/2018/01/03/2473320/smolyan-sdruzhenie-rodopski-hayduti-prizovava-poveche-mladezhi-da-se-vklyuchat-v-obichaya-za-hvashtaneto-na-krasta-na-yordanovden.html", "text": "Сдружение „Родопски хайдути“ призовава повече младежи от Смолян да се включат в обичая за хващането на кръста на Йордановден. Това каза за Радио „Фокус“ – Смолян председателят на Сдружението Манол Ружинов. По думите му апелът е насочен най-вече към младите момчета от квартал \"Смолян\", тъй като през последните години все по-малко хора участват в обичая там. Според него хората, които се хвърлят да извадят кръста от реката в Смолян, са предимно от малцинствата и дори не са кръщавани, както е изискването по църковните канони. „Очакваме да научим точния час, в който ще хвърлят кръста в Смолян, защото искам там да се направи по-добра организация. Срамота е именно там да се правят почетни караули, да се освещават бойните знамена и да участват няколко свещеника в самия ритуал, а да се хвърлят само хора от малцинствата. Не може в цял Смолян да се хвърлят няколко души, а в квартал \"Устово\" в изваждането на кръста от водите на реката да участваме по 30 човека“, заяви Ружинов. Той отбеляза, че от две седмици провеждат разговори с момчета от Смолян с идеята да ги накарат да се включат в това предизвикателство. Ружинов припомни, че тази година Сдружение „Родопски хайдути“ отново ще участва в обичая на Йордановден в квартал \"Устово\". Всички участващи по традиция ще бъдат в родопски носии. Членове на Сдружението организират ритуалите и в селата Бостина и Момчиловци, в горно Райково също младежи скачат с носии, макар и да не са членове на Сдружението. „Не искаме да караме хората насила. Нашата структура и хората около нас приемаме, че трябва да сме в носии при изпълнението на този обичай. Как може заведенията и кръчмите да се пълни с млади хора и да се правят на мъже, а когато дойде време да е спазват традицията, да няма кой да се включи в нея. Младежите трябва де се \"хванат в ръце\", защото не всичко е в заведенията и в социалните мрежи, а мъжеството се показва и доказва точно в такива мероприятия, в които се запазва българщината и традицията“, каза още Ружинов. Той уточни, че искат да открият отговорен човек в квартал \"Смолян\", който да направи организация и да събере достойни момчета, които да участват в ритуала на Йордановден. „Искаме да ги провокираме да приемат предизвикателството и да излязат да се хвърлят в реката за кръста. Важна е конкуренцията, защото всеки квартал гледа другия. Убеден съм, че след няколко години в целия Смолян ще се скача в реката с носии, както го правим ние от няколко години насам, защото това е интересният начин“, посочи Ружинов. Той добави, че членовете на Сдружение „Родопски хайдути“ всяка година се събират още вечерта преди Йордановден, за да направят организация и инструктаж за това, кой къде ще бъде и какво точно ще се случи на самия празник и се настройват за събитието, слушайки църковна музика. „С този призив искаме да накараме повече млади хора да съхранят българщината и да участват в българските църковни ритуали“, каза още Манол Ружинов.\r\nНели ГЕРГЬОВСКА", "date": "2018.01.03", "title": "Смолян: Сдружение „Родопски хайдути“ призовава повече младежи да се включат в обичая за хващането на кръста на Йордановден"}
{"url": "http://www.focus-news.net/news/2018/01/03/2473321/sofiya-2-535-bebeta-sa-se-rodili-v-parva-sagbal-sveta-sofiya-prez-2017-g-namalyal-e-broyat-na-nedonosenite-detsa.html", "text": "2 535 бебета са се родили в Първа САГБАЛ „Света София“ през 2017 г., намалял е броят на недоносените деца. Това съобщиха от пресцентъра на ПСАГБАЛ \"Света София\". Новата 2018 година в Първа САГБАЛ „Света София“ започна с появата на здрави бебета с рекордни размери. На 2 януари в 4.56 часа е проплакало момиченце с тегло 4 750 грама, на същия ден в 9.15 часа се е родило и момченце с тегло 4 300 грама. На 3 януари в 9.13 часа на бял свят се е появило момче – 4 000 грама, а в 10.25 часа го е последвало друго с тегло от 5 100 грама. Днес още едно момче е зарадвало екипа на здравното заведение в 12.25 часа с тегло 4 950 грама. Майките са здрави и са на възраст между 25 и 33 години. Децата са в добро състояние, те ще бъдат активно наблюдавани от неонатолозите в близките дни, но след първоначалните прегледи екипът не очаква да имат проблеми.\r\nПо данни на д-р Гергана Коларова, изпълнителен директор на Първа САГБАЛ „Света София“, живородените деца в АГ-болницата през 2017 г. са 2 535, а през 2016 г. са били 2 539. Д-р Коларова отчита положителна тенденция – намалява броят на недоносените деца. През 2017 г. те са били 187, а през 2016 г. – 224. \r\nМиналата година в Първа САГБАЛ „Света София“ са се родили 26 двойки близнаци и 2 тройки тризнаци.", "date": "2018.01.03", "title": "София: 2 535 бебета са се родили в Първа САГБАЛ „Света София“ през 2017 г., намалял е броят на недоносените деца"}
{"url": "http://www.focus-news.net/news/2018/01/03/2473322/istanbulskata-konventsiya-vliza-v-parlamenta-obzor.html", "text": "Правителството предлага на Народното събрание да ратифицира Конвенцията на Съвета на Европа за превенция и борба с насилието на жени и домашното насилие, или т. нар. Истанбулска конвенция, като една от мерките в одобрената Национална програма за превенция и защита от домашното насилие за 2017-2018 г. Това обяви заместник министър-председателят по правосъдната реформа и министър на външните работи Екатерина Захариева след първото правителствено заседание за годината. Конвенцията, подписана от страната ни през март миналата година, за първи път въвежда определение за пол и полова идентичност, независими от биологичния пол на лицето. Тя дава дефиниция на понятието \"пол\" като \"социално изградени роли, поведения, дейности и характеристики, които определено общество смята за подходящи за жените и за мъжете\". Заложените от Конвенцията текстове провокираха ВМРО в края на миналата година да излязат с позиция против нея, мотивирайки се, че тя „насърчава изучаване на нестереотипни роли на пола като хомосексуализъм, травестизъм и др. подобни, и то на всички образователни нива – от детската градина до университетите. Според ВМРО на практика тя дава възможност за узаконяване на еднополовите бракове – \"ако един от двамата брачни партньори при законно сключен брак смени своя пол, автоматично според Истанбулската конвенция се създава еднополово „семейство“, а както е известно, българската Конституция признава пол от мъж и жена и семейство от мъж и жена\". В тази връзка вицепремиерът Захариева подчерта след приемането на решението на Министерския съвет, че ратификацията на Истанбулската конвенция няма да доведе до промяна в Конституцията или задължение България да разреши еднополовите бракове. Вицепремиерът Захариева припомни, че тази конвенция беше подписана от страната преди година и от тогава работна група с участието на много министерства и неправителствени организации е обсъждала текстовете й. По думите й нейната цел е от най-ранна възраст да се възпитава толерантност и зачитане на равенството на половете. „Тя цели и защита от най-ранна възраст на всякакви форми на насилие върху жени и момичета, както и въвеждането на мерки, които всяка една държава трябва да приеме, като незабавно извеждане от семейството и психологическа помощ“, обясни още Захариева. По отношение на притесненията на Обединени патриоти, че с Конвенцията в България ще бъде признато съществуването на трети пол, тя подчерта, че са проведени обсъждания с коалиционните им партньори и се надява техните съмнения да бъдат изчистени до гласуването на ратификацията в парламента. По думите й с приемането на Конвенцията страната ни ще бъде поставена сред демократичните държави, които уважават равенството на половете и излизат от стереотипите, че една жена може да бъде подлагана на насилие само защото се е родила жена. Министър Захариева отбеляза още, че Конвенцията е подписана от всички държави в ЕС, но за момента е ратифицирана в 17 от тях. По думите й процедурите но въвеждането на документа са дълги точно, защото трябва да се направи анализ дали не противоречат на Конституция. \"Ние считаме, че не противоречи и точно за това я предлагаме на ратификация“, посочи Захариева. „В Истанбулската конвенция има много ясно определение за пол. Целта й е да се разчупи стереотипа и за жените, и за мъжете. Тя не въвежда нещо, което го нямаме в момента в нашето законодателството, но извежда задълженията на държавата и на цялото общество в по-високо ниво, тоест по-високо ниво на образование и на защита“, посочи още вицепремиерът Захариева. Малко след това и министър-председателят Валери Симеонов коментира темата, като подчерта, че 8 от министрите са гласували против предложението за ратификация на Истанбулската конвенция. „Не става въпрос за някакво политическо противопоставяне. Става въпрос за позиция, която са взели. Всеки взима позиция с оглед на своята компетентност и своето убеждение. Не само Обединени патриоти, 8 човека от министрите гласуваха против. Мисля, че това е нормален начин за взимане на решение. Мнозинството взима решение, така е и в Народното събрание. Дали ни харесва или не ни харесва – това е“, коментира Симеонов. На въпрос дали наистина има опасност у нас да бъде признат третия пол Симеонов отговори: „Мисля, че не трябва да се влиза в детайли, след като сме изразили една позиция, значи имаме основания и притеснения. След обсъждането не би трябвало да има такава опасност“. \r\nРатификацията на Конвенцията предстои да бъде подложена на обсъждане и гласуване в Народното събрание, но лидерът на БСП Корнелия Нинова вече оповести, че Изпълнителното бюро на партията  и взело решение и няма да подкрепи ратификацията. \r\nОт БСП обръщат внимание, че при обсъждане на проекта на Конвенцията, тя получава нееднозначна оценка в Комитета на министрите на Съвета на Европа. \"Именно поради това решението на Комитета на министрите за приемането на Конвенцията е формулирано като прието \"без гласуване\"(а не с консенсус), въпреки утвърдената традиция конвенциите да бъдат приемани с консенсус от всички страни членки. Очевидно поради това от откриването на Конвенцита за подписване през месец май 2011 до настоящия момент е ратифицирана от 28 от 47 страни членки на Съвета на Европа. От държавите членки на ЕС 17 са ратифицирали Конвенцията, а 11 не са“, пише Нинова в социалната мрежа и призовава правителството да оттегли решението си и то да не се разглежда в парламента. \r\nВесела АЛЕКСАНДРОВА", "date": "2018.01.03", "title": "Истанбулската конвенция влиза в парламента (ОБЗОР)"}
{"url": "http://www.focus-news.net/news/2018/01/03/2473323/prof-aleksandar-marinov-sotsiolog-vatreshniyat-i-vanshniyat-prochit-na-balgarskoto-evropredsedatelstvo-se-razminava-v-tselite-na-izlagane-i-interpretatsiya-na-faktite.html", "text": "Вътрешният и външният прочит на Българското европредседателство се разминава в целите на излагане и интерпретация на фактите. Това каза в предаването „Това е България“ на Радио „Фокус“ социологът проф. Александър Маринов. „Отвън интересът е несъвсем доброжелателен, въпросът е, че отвътре тази природа на разравяне на неблагополучията се свежда до едни констатации, които имат за цел да извлекат текущи политически дивиденти. И  няма никакви усилия за мобилизиране на обществената енергия за промяна на това положение“, каза проф. Маринов. Той уточни, че и най-острата опозиционна критика се плъзга по повърхността, а не се задълбочава в същността на даденото явление, което е големият проблем в политиката.", "date": "2018.01.03", "title": "Проф. Александър Маринов, социолог: Вътрешният и външният прочит на Българското европредседателство се разминава в целите на излагане и интерпретация на фактите"}
{"url": "http://www.focus-news.net/news/2018/01/03/2473004/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският президент Доналд Тръмп обвини бившия държавен глава Барак Обама, че е подпомогнал „корумпирания ирански режим“. Такова е едно от водещите заглавия в американското издание Washington Examiner. Вестникът цитира изявления на Тръмп, публикувано в една от социалните мрежи, според което „народът на Иран най-накрая действа срещу бруталния и корумпиран държавен режим“. „Всичките тези пари, които моят предшественик Барак Обама толкова глуповато им даде, отидоха за тероризъм и в техните (на управляващите -\r\n бел. ред.) джобове. Народът има малко храна, голяма инфлация и никакви човешки права. САЩ гледат“, допълни Тръмп. \r\nНеговото съобщение е в тон с думите му от понеделник, според които САЩ са дали „глупаво“ на Иран 33 милиарда долара в последните 15 години. Администрацията на Обама плати на Техеран 1,7 млрд. долара в замяна на освобождаването на четирима американски пленници. Макар бившият президент да отрече това да е откуп, републиканците го разкритикуваха остро заради нарушаване на дългогодишна американска политика. \r\nМиналата седмица жителите на Иран излязоха на улиците заради високите цени на някои стоки и ниския стандарт на живот, което по-голямата част от хората преживяват заради политиките на властимащите, пише още изданието. \r\nОсвен Тръмп, вицепрезидентът Майк Пенс също отбеляза, че Вашингтон подкрепя демонстрантите. \r\n„Докато Доналд Тръмп е президент и аз съм негов заместник, САЩ няма да повторят грешката от нашето минало, когато други стояха заедно с иранския народ а ние игнорирахме героичната му съпротива срещу бруталния режим“. Пенс добави, че „смелата и растяща съпротива на иранския народ днес дава надежда и вяра на всички, които се борят за свобода и срещу тиранията. Ние не можем и няма да ги предадем“, завърши съобщението си вицепрезидентът. \r\nПовече от 20 души са убити и няколкостотин са арестувани по време на петдневните протести към вторник, се казва в края на статията. \r\n*** САЩ ще намалят финансовата си помощ към Пакистан с 255 млн. долара, тъй като страната не е указала нужната помощ на Вашингтон в борбата с местните терористични групировки, пише The Hill, като се позовава на информация, дадена от американския постоянен представител в ООН Ники Хейли във вторник по време на пресконференция. \r\n„Администрацията ще намали с 255 млн. долара помощта към Пакистан“, каза Хейли и добави, че властите в Исламабад са „играли двойни игри от години. Работят с нас но в същото време помагат на терористи, които нападат нашите войници в Афганистан.“ Постоянният представител завърши с уверението, че „тази игра не е приемлива за нашата администрация“. \r\nИнформацията за намаляване на финансовата помощ бе очаквана, след като в понеделник американският президент заяви, че Вашингтон са дали на страната големи суми пари, само за да получат „измами и заблуди“. Според Хейли, Тръмп е готов да спре изцяло помощта за Пакистан, ако властите „продължават да подслоняват тероризъм“.  \r\nВ рамките на пресконференцията Хейли разкри също така, че Белия дом смята да свика извънредна среща на ООН, която да обсъди случващото се в Иран. ООН трябва да се изкаже (по въпроса с Иран), в следващите дни ние ще свикаме извънредна среща“. „Хората в Иран искат свобода“, каза още Хейли. \r\n*** Турската армия ще рекрутира над 40 000 души нов персонала за да компенсира уволнените след опита за преврат от 2016 г., пише турският вестник Hurriyet. Обявената бройка от общо 42, 938 души, включва 20,595 офицери и редници, на които ще бъде предложен трудов договор. Над 8,500 души бяха уволнени от армията след опита за преврат, сред които 150 генерали, 4,630 офицери и 2,167 сержанти. Всички те бяха обвинени във връзки с Фетхуллах Гюлен, който според Анкара е организатор на преврата. Освен тях над 16 хил. обучаващи се кадети бяха изключени от учебните заведения. Към момента от нужната бройка са запълнени малко над 15,800 места, от които 1,763 офицери и 4,135 сержанти. \r\n***  Египетските власти екзекутираха четирима ислямисти, обвинени за убийството на трима кадети от военната академия по време на бомбено нападение от преди близо три години. Четиримата са били екзекутирани в затвора „Борг ал Араб“ край Александрия тази сутрин, предава  Ahram.\r\nБомбеното нападение е извършено през април 2015 г. пред стадиона в града на делтата на Нил Кафр ел Шейх, докато кадетите чакат автобус, който да ги отведе в академията. Шестима души са ранени при нападението. \r\nПрез юни 2017 г. съдът в Александрия осъди на смърт седмина обвинени, трима от които задочно.\r\n***", "date": "2018.01.03", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/01/03/2473005/predstoyashti-sabitiya-v-stranata-za-3-yanuari-agentsiya-fokus-snimka-fokus-logo.html", "text": "***\r\nОт 10.00 часа ще се проведе заседание на Министерски съвет.  \r\n***\r\nОт 12.00 часа министърът на околната среда и водите Нено Димов ще отговаря на въпроси на граждани за Национален парк „Пирин“ посредством жива видео връзка във „Фейсбук“ страницата на Министерство на околната среда и водите. \r\n***\r\nОт 8.00 часа пред Столична община ще се проведе протест на родители на деца от  детската градина в Горна баня срещу решението на Общината да уволни директорката Мариана Иванова.\r\n***\r\nОт 10.00 часа в пресклуба на БТА Асоциация Хипофиза, Сдружение за развитие на българското здравеопазване и Център за защита правата в здравеопазването ще проведат пресконференция  на тема: „Кой изнася лекарствата на българският пациент?”\r\n***\r\nОт 10.00 часа 13 състав на Специализирания наказателен съд ще гледа делото срещу Камен Б., Ивайло Б., Димитър З., Валентин Г. и др., обвинени в организиране и ръководене на организирана престъпна група. \r\n***\r\nОт 10.30 часа в Cinema City Mall of Sofia ще се състои предварителната прожекция на филма „Чудо“.\r\n***\r\nОт 10.30 часа във фоайето на втория етаж пред зала 203 на общината кметът Любомир Христов ще посрещне сурвакари от детска градина „Звънче“ в Шумен.", "date": "2018.01.03", "title": "Предстоящи събития в страната за 3 януари (Агенция „Фокус”)  Снимка: Фокус. Лого"}
{"url": "http://www.focus-news.net/news/2018/01/03/2473006/zemetresenie-kray-doyranskoto-ezero-beshe-useteno-v-gartsiya-makedoniya-i-balgariya-obzor.html", "text": "Земетресение с магнитуд 4,8 по скалата на Рихтер беше регистрирано на 30 км северно от Солун, край град Кукуш в 6:24 часа местно време (съвпада с българското). Последвано е от най-малко три по-слаби афтершока. Земетресението е усетено в Солун и на редица места в Северна Гърция. Няма данни за жертви и разрушения, но мнозина от жителите в региона са прекарали нощта в автомобилите си. По данни на Института по геодинамика в Атина през последните 24 часа е имало 15 по-слаби земетресения и се очаква те да продължат. \r\nСерия от земетресения беше регистрирана и в Македония. Най-силният трус в 5.24 часа местно време (06.24 българско време) беше усетен от жителите в района на Дойран, в Гевгели, Валандово, Струмица и в цяла Южна Македония. По информация на Телеметричната сеизмологична мрежа със станции разположени в Скопие, Щип, Валандово, Охрид и Пехчево епицентърът на силните земетресения е на 145 км югоизточно от Скопие. Най-силните 4 земетресения, които са били почувствани от населението в югоизточната част на страната са в 23.13 местно време (00.13 часа българско време) с 3,7 по Рихтер, усетен в Дойран, в 23.16 часа (00.16 часа българско време) - 3.3 по Рихтер, в 23.19 (00.19 часа българско време) - 2.9 по Рихтер и в 23.20 (00.20 часа българско време) - 3.1 по Рихтер. Рано сутринта в 5.24 часа (06.24 часа българско време) е усетен още по-силен трус - 5.2 по Рихтер. Много хора са излезли по улиците. Няма информация за пострадали и материални щети.\r\nНационалния институт по геофизика, геодезия и география към БАН регистрира земетресение с магнитуд около 5.2 по Рихтер в района на Дойранското езеро в Гърция. Епицентърът му е на 20 км югозападно от границата ни с Гърция с дълбочина 7 км. Според сеизмолозите причината за земетресението е натрупването на напрежение между тектонските структури. \r\nЗеметресението в Гърция беше усетено в общините по поречието на река Струма- Петрич, Сандански и Благоевград, както и в Банско, Разлог, Гоце Делчев. Няма данни за жертви, пострадали или материални щети. Ръководителят на Департамент „Сеизмология” проф. Емил Ботев съобщи, че земетресението е усетено най-силно в района на Петрич, който е на 50-60 км от Дойранското езеро. Усетено е и в София, на 170 км разстояние от епицентъра. Емил Ботев обясни, че вторичните трусове ще продължат, като не се очакват такива с магнитуд над 5 по Рихтер. „Беласишкото сеизмично огнище е в съседство с Вардарската сеизмична зона. На границата между тях е разположено Дойранското езеро, където се натрупват напрежения. През определени периоди от време се реализират съответните земетресения, които освобождават това напрежение“, допълни проф. Ботев. \r\nСлабо разлюляване за около 20 секунди е усетено и от жителите на Пазарджик към 6.30 часа. 10- 15 секунди е продължил трусът във Велинград. Земетресението е усетено слабо по високите етажи на жилищните сгради в Кюстендил и Дупница. Жителите на Пловдив, Асеновград и Смолян също са усетили земетресението. Няма сигнали от жителите на София във връзка със земетресението.\r\nВъв връзка със земетресението от Държавната агенция за метрологичен и технически надзор (ДАМТН) разпоредиха извънредни проверки на язовирите на територия на страната, където то е било усетено. Екипите ще бъдат съсредоточени в общините Петрич, Сандански, Струмяни, Кресна и Гоце Делчев и ще проверяват язовирните стени и съоръженията към тях.\r\nПо-късно през деня,  19.36 ч. българско време, бе регистриран и нов трус с магнитуд 4,1 по скалата на Рихтер. Епицентърът му е бил на 10 км североизточно от границата с Македония при Стар Дойран, на 8 км северно от село Патарос и на 144 км югоизточно от Скопие. По данни на Националния институт по геофизика, геодезия и география към БАН (НИГГГ) той е бил усетен в Петрич, Сандански и Благоевград, но не е получена информация за щети и пострадали.\r\nБиляна ИВАНОВА", "date": "2018.01.03", "title": "Земетресение край Дойранското езеро беше усетено в Гърция, Македония и България (ОБЗОР)"}
{"url": "http://www.focus-news.net/news/2018/01/03/2473007/moldovskiyat-konstitutsionen-sad-vremenno-preustanovi-palnomoshtiyata-na-prezidenta-igor-dodon-obzor.html", "text": "Молдовският Конституционен съд временно преустанови пълномощията на президента на страната Игор Додон във вторник, втори януари. Решението на съда е в следствие на сигнал, подаден срещу държавния глава от група народни представители. Установено е, че Додон е извършил нарушение на някои от правата си, заради което временно правомощията му ще преминат към председателя на Парламента Адриан Канду. \r\nВ края на декември, премиерът на страната Павел Филип е отправил няколко предложения за нови министри и две номинации за поста на вицепремиер. Додон обаче е отказал да подпише указ за тяхното назначаване няколко пъти, докато според закона в страната, държавният глава може да откаже само веднъж да назначи министър, предложен от премиера. Ако министър-председателят реши да предложи същия човек повторно, то президентът няма да избор и ще трябва да подпише указ за неговото назначаване. Додон обаче е отказал да го направи няколко пъти, превишавайки правата си. Освен това президентът е заявил, че не смята да даде одобрението си за никой от предложените от Филип хора. \r\nСъгласно разпространено от прессекретариата на Парламента съобщение, Канду ще подпише указите за назначаване на нови министри и проведе церемонията по тяхното встъпване в длъжност. Не е съобщено кога ще бъдат назначени новите министри, но според информация на руската агенция Интефакс, това ще се случи на пети януари.\r\nДодон разкритикува взетото решение посредством съобщение, публикувано от държавния глава в една от социалните мрежи. \"Съдът отново потвърди образа си на политически послушен инструмент, а не на конституционна институция. Това е срамно и жалко падение на държава, която има себе си за демократична“, заяви Додон.", "date": "2018.01.03", "title": "Молдовският Конституционен съд временно преустанови пълномощията на президента Игор Додон (ОБЗОР)"}
{"url": "http://www.focus-news.net/news/2018/01/03/2473008/petima-dushi-byaha-otkriti-martvi-v-kashta-v-novi-iskar-politsiyata-izdirva-44-godishna-zhena-obzor.html", "text": "Петима души бяха открити мъртви в къща в Нови Искър във вторник следобед, след като техен роднина е съобщил в полицията, че не може да се свържи с тях от дни. Главният прокурор Сотир Цацаров, който заедно с директора на Националната следствена служба Борис Сарафов, пристигна на мястото на инцидента, уточни, че жертвите са баща, син, дъщеря на съпругата, младеж - неин приятел и възрастна жена – майка на съпругата. По първоначални данни те са открити застреляни с по един изстрел, заедно със семейното им куче, като вероятно убийството им е станало в Новогодишната нощ. По думите на главния прокурор става въпрос за тежко криминално престъпление, извършено хладнокръвно. Главният секретар на МВР главен комисар Младен Маринов поясни, че за издирване е обявена жена, която е живяла на съпружески начала с един от убитите и автомобил БМВ Х 5, собственост на семейството, който липсва от мястото на престъплението. Полицията разпространи снимка на издирваната 44-годишна Кети Николова Кюхова. За момента все още не е намерено оръжието, с което са били застреляни жертвите. Предстои установяването и разпитването на свидетели. Според главния секретар на МВР на този етап не е изведена водеща версия и е преждевременно да се говори за убийство и самоубийство. Главният прокурор Сотир Цацаров увери, че целият капацитет на столичната полиция работи по случая и продължава активната работа по изясняване на евентуални криминални връзки, минало, регистрации и други данни. От МВР уточниха, че повече информация по случая ще бъде предоставена след приключването на действията на експертите.", "date": "2018.01.03", "title": "Петима души бяха открити мъртви в къща в Нови Искър, полицията издирва 44-годишна жена (ОБЗОР)"}
{"url": "http://www.focus-news.net/news/2018/01/03/2473009/balgarskoto-predsedatelstvo-v-saveta-na-es-v-evropeyskite-medii-obzor.html", "text": "От 1 януари 2018 г. България пое 6-месечното ротационно председателство на Съвета на ЕС.  София обяви четири приоритетни сфери за своето първо председателство – бъдещето на Европа и на нейните млади хора, стремежа за членство в ЕС на страните от Западните балкани, сигурността и стабилността и развитието на цифровата икономика. Темата присъства в редица европейски медии.\r\nЕстонската държавна медия ERR съобщи, че страната, която досега бе ротационен председател на Съвета на ЕС, България, която сега поема ролята и Австрия, която е след нея, са определили като цел създаването на работни места, икономическия ръст, сигурността, по-голямото чувство на увереност на хората, климатичните промени и чистата енергия, а също така засилването на позициите на единна Европа по света. \r\nИрландското издание  The Irish Times смята, че България се надява да придвижи напред членството на съседите си в ЕС и да бъде домакин на стотици срещи и събития на Съюза. Слоган на председателството е „Съединението прави силата“  и единството е ключова негова цел, докато ЕС иска да поддържа общи позиции по Брекзит и да се справи със заплахата срещу законността и демокрацията от Унгария, Полша и Румъния.  Със 100 хил. от своите граждани в момента работещи и живеещи във Великобритания, България би желала Брекзит да премине колкото се може по-хармонично. За разлика от Варшава, Будапеща или западните европейски столици, София няма желание да разбунва духовете в Брюксел, което ще я направи отговорен председател в този труден момент. България е най-бедния член на ЕС и все още не може да влезе в Шенгенската зона. Председателство, преминало без скандали, може да подобри имиджа на България и да я приближи до Шенген. \r\nСпоред Deutsche Welle преговорите  за Брекзит, относно съставянето на обща позиция по мигрантската криза и подготовката за приемането на нов бюджет на Съюза за след 2020 година са само три от проблемите, с които България ще се сблъска. Според Лиляна Павлова, българският министър за европейското председателство, за да се справи страната успешно със стоящите пред нея задачи ще бъде нужен политически консенсус, диалог и взаимно разбиране. По думите на Павлова, България ще положи усилия за да запази единството и стабилността в Съюза, но според нея, пред София има и допълнителни задачи, пише още медията. Сред тях са подсигуряването на повече възможности за бъдещето на младите хора, нещо което е тясно свързано с приемането на следващия бюджет на ЕС. \r\nУнгарските медии също отбелязаха ротационното председателство на България. Вестник  Magyar Hirlap отбелязва, че  това ще е първото председателство на източноевропейската държава, откакто стана член на ЕС през 2007 г. и напомни, че на встъпителната среща на председателството членовете на Европейската комисия, водени от своя председател Жан-Клод Юнкер, ще посетят София на 11 януари, където ще бъдат обсъдени българските приоритети. Телевизия PannonTV  съобщава, че по отношение на Западните Балкани България подчертава, че страните в региона се нуждаят от европейска перспектива и че са необходими конкретни стъпки и ясни планове за действие. В областта на политиката за сигурност и миграция българското правителство трябва да постигне консенсус между страните-членки на ЕС. София се стреми към справедливо и дългосрочно решение на въпросите в областта предоставянето на  убежище. Тя  предупреди, че кризата трябва да се третират в корените ѝ. Според информационния портал   Karpathir в рамките на ЕС бяха предизвикани притеснения, след като след изборите в България през пролетта в управляващата коалиция влезе националистическата партия „Обединени патриоти“. Вицепремиерът Валери Симеонов например, нарече \"непокорни маймуни\" на ромите, докато министърът на околната среда Нено Димов отрича климатичните промени.", "date": "2018.01.03", "title": "Българското председателство в съвета на ЕС в европейските медии (ОБЗОР)"}
{"url": "http://www.focus-news.net/news/2018/01/03/2473010/prezidentat-rumen-radev-s-peto-veto-obzor.html", "text": "Президентът Румен Радев върна за ново обсъждане в Народното събрание Закона за противодействие на корупцията и за отнемане на незаконно придобитото имущество, като го оспорва по принцип и в неговата цялост. Според държавния глава противодействието на корупцията не може да се ограничи само до мерките, предвидени в приетия закон. По думите му те са необходими, но недостатъчни за ефективното противодействие на корупцията, каквито са очакванията на обществото. В мотивите за връщане се посочва същественото несъответствие на закона с поставената в него цел – ефективно противодействие на корупцията, както и отклонения от основни начала на Конституцията и международни договори, по които Република България е страна. Президентът Радев подчертава също и, че е неподходящо зам.-председателят и членовете на новата комисия за борба с корупцията да се избират по предложение на нейния председател. Според него по този начин целият състав ще бъде доминиран от мнозинството в парламента, а не от цялото народно представителство и това увеличава възможността за политическо въздействие в дейността на комисията. В мотивите си държавният глава посочва още, че извън обхвата на новия законно стават редица органи и звена, свързани с противодействието на корупцията, като: инспекторатите по Закона за администрацията, Инспекторатът към Висшия съдебен съвет, Агенцията по обществените поръчки и Агенцията за държавна финансова инспекция. Що се отнася до законовото решение за приобщаване и на функциите по отнемане на незаконно придобитото имущество, държавният глава посочва, че то е спорно, тъй като обществените отношения по установяване на конфликт на интереси и по гражданската конфискация са разнородни по характер. В становището си президентът Радев оценява положително, че при подготовката на антикорупционния закон са изпълнени процедурите за обществено обсъждане. Въпреки това той заявява, че приетият закон не само не създава адекватна нормативна основа за справяне с корупцията, но дори ще затруднява борбата с нея.\r\nМалко след като държавният глава разпространи в медиите мотивите си за налагането на ветото върху антикорупционния закон, лидерът на БСП Корнелия Нинова коментира, че то дава златен шанс здравият разум и истинското желание за борба с корупцията да надделее и правителството и мнозинството в Народното събрание да вземат мерки, за да изчистят имиджа на страната ни като най-корумпираната страна в Европейския съюз. Тя подчерта, че сме започнали 2018 г. с негативния анализ на френския \"Журнал дю Диманш\", който пише: “Корупцията в България е ендемична. Корупцията е навсякъде.\" „Този път оценките не са от \"лошата\" БСП, която иска да ни изложи пред Европа. Те са от сърцето на Европа, от най-големите в ЕС - Германия, Франция, Великобритания“, коментира Нинова, като допълни, че подкрепата за ветото би било само една стъпка в правилната посока, а втората би била да се чуят аргументите на БСП при вота на недоверие за корупцията на правителството на Борисов.  „Фокус“ припомня:  На 20 декември Народното събрание прие окончателно Антикорупционния закон на управляващите. От БСП изготвиха алтернативен антикорупционен закон, който беше отхвърлен на първо четене. На 15 декември още преди антикорупционният закон да бъде приет, президентът Румен Радев обяви, че ще го върне за ново обсъждане. Според него законът няма да разкрива корупционни схеми и модели, а ще се стреми да възстановява справедливостта в обществото чрез отнемане на незаконно придобито имущество, без да акцентира на наказателното преследване. „Инструментите, с които ще борим корупцията в този закон, са неефективни. Той не удря и по корумпиращите, те пак ще захранват корупция. В същото време той може да бъде използван и като бухалка за разправяне с неудобните“, изтъкна Румен Радев. В кулоарите на парламента правосъдният министър Цецка Цачева коментира решението на президента така: „Това, че президентът има свое виждане за начина, по който трябва да изглежда този закон, стана ясно още на КСНС“. Според нея категорично не е вярна тезата, че в закона няма да има наказателно преследване, а само ще се отнема незаконно придобито имущество. „Преди да се разследва едно престъпление то трябва да бъде разкрито. Смисълът на този Антикорупционен орган е да събира и да обработва информацията. Да подава информация с доказани факти и обстоятелства до разследващите структури“, обясни Цецка Цачева. \r\nТова е петото вето на държавния глава Румен Радев от стъпването му в длъжност.  10 дни след встъпването си в длъжност президентът Румен Радев наложи първото си вето – върху Закона за концесиите, гласуван в последните дни на 43-то Народно събрание. За това настояваха природозащитници, \"Нова република\" на Радан Кънев, който изпрати специално писмо, \"Зелените\" и синдикатът \"Подкрепа\". Радев аргументира решението си с това, че законът въвежда \"широки граници на субективизъм и възможности за корупционни практики\". държавният глава наложи вето на промените в Закона за опазване на околната среда и водите. Той върна за ново обсъждане разпоредбите, с които се премахва втората съдебна инстанция при обжалване на административни актове във връзка с околната среда и биологичното разнообразие. Според него премахването на втората инстанция намалява интензитета на защитата, необходима за гарантиране на околната среда като конституционно призната ценност. президентът наложи вето на промените в Закона за отбраната и въоръжените сили. Тогава Румен Радев счете, че се въвеждат нови, завишени и кумулативно приложими изисквания за заемане на длъжността „постоянен секретар на отбраната“. Той се обяви против предложението удостоените с висше военно звание офицери да се представят в Комисията по отбрана на Народното събрание от министъра на отбраната.  държавният глава наложи вето и върху част от Закона за бюджета на НЗОК за 2018 година. Той върна за обсъждане Преходните и заключителните разпоредби от закона заради прието предложение за неизплащане от Касата на определени нови лекарствени продукти. Президентът изтъкна, че така се създава различно третиране на здравноосигурените лица и се засяга основно конституционно право, гарантиращо на гражданите достъпна медицинска помощ. И трите пъти парламентът преодоля президентското вето.\r\nИ четирите предишни пъти парламентът преодоля президентското вето.\r\nВраца: Ветеран от Втората световна война отбеляза  100-годишния си юбилей в Мездра", "date": "2018.01.03", "title": "Президентът Румен Радев с пето вето (ОБЗОР)"}
{"url": "http://www.focus-news.net/news/2018/01/03/2473011/balgarskoto-predsedatelstvo-na-saveta-na-es-osnovna-tema-v-makedonskite-mediiobzor.html", "text": "От 1 януари 2018 г. България пое 6-месечното ротационно председателство на Съвета на ЕС. Темата е основна за медиите в Македония. Македонското електронно издание Радио \"Свободна Европа\" пише, че България, която е най-бедната страна член на ЕС, е поела ротационното председателство на ЕС. Изданието цитира българския премиер Бойко Борисов, според когото \"европеизацията на Балканите е необходима, за да се спре балканизацията Европа\". Българският премиер е цитиран и от електронното издание МКД. Изданието припомня, че през 2017 г. България и Македония подписаха договор за приятелство, въпреки че \"между съседите все съществуват различия\", като цитира председателя на нерегистрираната ОМО Илинден-Пирин Стойко Стойков, който смята, че \"непризнаването на македонското малцинство и на македонсктата нация е основен проблем между България и Македония\". \r\nСкопската телевизия \"Телма\" посвещава репортаж на българското европредседателство, като посочва, че за първи път откакто преди 10 години беше приета в европейското семейство, България ще председателства ЕС. Телевизията цитира македонския президент Георги Иванов, който смята, че председателството на България на Съвета на ЕС ще представлява шанс за Македония да направи крачки в своята евроинтеграция, като специално място трябва да се отдели на срещата на върха ЕС- Западни Балкани, която ще се проведе в София през май.\"Прес 24\", \"А1 On\", \"24 вести\" и излъчващата на албански език скопска телевизия Алсат-М също обръщат внимание на това, че за първи път България поема председателството на Съвета на ЕС.\r\n\"България, която в Европа е под особен надзор, по времена Брекзит и на проблеми с бежанците, трябва да играе особено важна роля в ЕС\", пише македонското електронно издание на Радио \"Дойче веле\". Електронното издание смята, че председателството на ЕС за България всъщност е голямо предизвикателство, като само 3 от най-трудните задачи са преговорите за Брекзит, дебатът за обща бежанска и миграционна политика и подготовката на финансовата рамка от 2020 г. \"Дойче веле\" цитира Лиляна Павлова, българския министър на европредседателството, която смята, че за успешно председателство на ЕС са необходими политически консенсус, диалог и разбиране, а запазването на единството и стабилността на ЕС за София са най-важните предизвикателства.Mакедонската държавна агенция \"Макфакс\" съобщава, че България е поела председателството на ЕС, като акцентира на избрания български слоган \"Силата е в единството\" и върху поставянето на въпроса за бъдещето на страните от Западните Балкани. \"Макфакс\" отбелязва, че България е обявила, че ще работи активно за постигането на консенсус за решаването на бежанската криза, въпреки отказа на някои от страните да приемат споразумението за квотата за прием на мигранти. Според агенцията България ще настоява да се намери стабилна система и формула за решаването на тези проблеми.\r\nИзданията А1 Оn, \"Локално\", Плюс Инфо и Алсат-М  акцентират върху това, че Българското председателство на Съвета на Европа е нова възможност за Македония.\r\nМакедонската информационна агенция \"Мета\" също съобщава, че България е новият председател на Съвета на ЕС, като отбелязва, че новото правителство на Зоран Заев е посветило максимално внимание на развитието на отношенията с България.\r\nЕлектронното издание \"Стандарт\" обръща внимание, че през следващите 6 месеца Западните Балкани ще бъдат приоритет в работата на България като председател на Съвета на ЕС. Изданието изчислява, че председателството ще струва около 75 млн. евро. \r\nСпоред \"Сител\" България ще има за цел да подобри перспективите за членство в ЕС на страните от Западните Балкани и добавя, че се очаква се на 17 май 2018 г. в София да се проведе среща на най-високо ниво на лидерите от ЕС и техните колеги от региона.\r\nПод заглавие \"България начело на ЕС: София като условие за Брюксел ни задължава с договор за промяна на историята\" е озаглавила репортажа си скопската \"Нова телевизия\", която се смята за близка до кръга на бившия премиер Никола Груевски. Телевизията смята, че за Македония е важно председателството на България, макар че като условие за подкрепа за ЕС източният съсед е наложил подписването на договор, който най-малко може да се нарече добросъседски, тъй като в него македонският народ се свежда до конституционна категория и се очаква обща комисия да промени македонската история. Телевизията припомня, че ратифицирането на договора в македонския парламента се очаква този месец.", "date": "2018.01.03", "title": "Българското председателство на Съвета на ЕС - основна тема в македонските медии(ОБЗОР)"}
{"url": "http://www.focus-news.net/news/2018/01/03/2473012/vratsa-veteran-ot-vtorata-svetovna-voyna-otbelyaza-100-godishniya-si-yubiley-v-mezdra.html", "text": "Ветеран от Втората световна война отбеляза  100-годишния си юбилей в Мездра, съобщиха за Радио „Фокус“ – Видин от Община Мездра. Испиридон Ивановски като кандидат-подофицер е бил част от финалното настъпление към Германия. Той  си спомня  ясно военните действия, в които е участвал. Военната част, в която е служил, е преминала през Македония, Югославия и Унгария и е стигнала до  град Грац, Австрия, където им е били съобщено, че хитлеристка Германия е капитулирала. Кметът на Мездра Генади Събков  поздрави юбиляра и му връчи  копие на златната монета „ауреус“, намерена при разкопките на Археологически комплекс “Калето“, поздравителен адрес и парична премия.", "date": "2018.01.03", "title": "Враца: Ветеран от Втората световна война отбеляза 100-годишния си юбилей в Мездра"}
{"url": "http://www.focus-news.net/news/2018/01/03/2473013/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от – 3° до 8°. Времето над страната е предимно облачно.Слаб до умерен вятър духа в областите Варна, Велико Търново, Видин, Враца, Добрич, Монтана, Пловдив, Плевен, Разград, Сливен, Смолян и Търговище. Дъжд вали в района на област Ловеч. Сняг вали в района на проход „Петрохан“ /обл. Монтана/.\r\nПътните настилки в по-голямата част от страната са сухи, на места – мокри, а по усойните и планински райони – частично заледени и обработени.\r\nНамалена видимост поради мъгла: \r\n- до 50 м има в района на област Бургас, в проход „Троянски“ /обл. Ловеч/, в района на гр. Сливен, гр. Нова Загора и гр. Твърдица /обл. Сливен/, в проход „Шипка“ и гр. Стара Загора, гр. Чирпан /обл. Стара Загора/;\r\n- до 100 м има в района на област Бургас, на места в област Варна, както и в района на Априлци /обл. Ловеч/.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движението се осъществява в активната лента посока Радомир – Перник от км 78+500 до км 79+500, при стриктно спазване на пътната сигнализация поради аварийни дейности до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание при спазване на вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението на всички МПС по път ІІІ-202 Нисово – Кацелово от км 17+750 до км 33+900 е ограничено за целия зимен период, до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период, до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.03", "title": "Актуална пътна обстановка"}
{"url": "http://www.focus-news.net/news/2018/01/03/2473014/pazardzhik-chitalishte-razvitie-v-peshtera-shte-otbelezhi-145-godini-ot-svoeto-osnovavane.html", "text": "Читалище „Развитие” в Пещера ще отбележи 145 години от своето основаване през тази седмица, съобщи за Радио „Фокус” – Пазарджик Мария Златкова, секретар на културната институция. Празничните чествания ще започнат от 17.00 часа на 4 януари, когато в читалището ще бъде представена изложба с живопис на Константин  Атанасов, озаглавена „Български храмове”. От 18.00 часа ще бъде поставена на пещерска сцена и постановката „Маршрутка” на Театър „Иван Димов”. \r\nОт 18.00 часа на 5 януари ще бъде представен и фолклорен концерт под надслов „Родопска вечер”. На 6 януари в катедралния храм „Св. Димитър” в Пещера ще се проведе концерт с черковнославянски песнопения. Отбелязването на 145-та годишнина от основаването на читалището ще завършени с концерт на симфоничен оркестър- Хасково под надслов „Празнична наздравица”.\r\nАлбена ЖИЛЕКОВА", "date": "2018.01.03", "title": "Пазарджик: Читалище „Развитие” в Пещера ще отбележи 145 години от своето основаване"}
{"url": "http://www.focus-news.net/news/2018/01/03/2473015/nimh-dnes-nad-stranata-shte-ima-znachitelna-oblachnost-no-samo-na-otdelni-mesta-shte-prevali-slab-dazhd-maksimalnite-temperaturi-shte-sa-mezhdu-5-i-10.html", "text": "Днес над страната ще има значителна облачност, но само на отделни места ще превали слаб дъжд, в планинските райони сняг. Още преди обяд облачността ще започне да се разкъсва и намалява, след обяд над много райони временно до слънчево, но вечерта от запад ще започне ново заоблачаване. Ще духа умерен, в Дунавската равнина временно силен запад-северозападен вятър, който вечерта ще отслабне. Понижението на температурите ще продължи и минималните ще са между 0° и 5°, а максималните - между 5° и 10°, в София около 4°. Това съобщи за Агенция \"Фокус\" Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН). \r\nАтмосферното налягане ще бъде по-ниско от средното за януари и през деня ще се понижава.\r\nНад Черноморието ще има предимно значителна облачност, но без валеж. Ще духа до умерен северозападен вятър. Максимални температури 8°-9°, близки до температурата на морската вода. Вълнението на морето ще бъде 2-3 бала.\r\nВ планините ще духа умерен, временно до силен запад-северозападен вятър.  Облачността през деня ще намалее, но преди обяд на места ще превали слаб сняг. Максималната температура на височина 1200 метра ще е около 3°, на 2000 метра – около минус 3°.", "date": "2018.01.03", "title": "НИМХ: Днес над страната ще има значителна облачност, но само на отделни места ще превали слаб дъжд, максималните температури ще са между 5° и 10°"}
{"url": "http://www.focus-news.net/news/2018/01/03/2473016/predstoyashti-mezhdunarodni-sabitiya-za-3-yanuari-agentsiya-fokus.html", "text": "Следене на ситуацията в Иран след петдневните протести в страната, при които загинаха поне 21 души. \r\n*** Германският външен министър Зигмар Габриел е на двудневно посещение в Украйна, където ще се срещне със своя колега Павло Климкин. \r\n*** Новият премиер на Полша Матеуш Моравецки е на посещение в Унгария, където ще се срещне с колегата си Виктор Орбан.\r\n***  Никос Анастасиадис е на историческо първо посещение на кипърски президент в Саудитска Арабия. \r\n***", "date": "2018.01.03", "title": "Предстоящи международни събития за 3 януари (Агенция \"Фокус\")"}
{"url": "http://www.focus-news.net/news/2018/01/03/2473017/gd-granichna-politsiya-intenziven-e-trafikat-za-tovarni-avtomobili-na-izhod-na-granitsite-s-turtsiya-i-rumaniya.html", "text": "Интензивен е трафикът за товарни автомобили на изход на границите с Турция и Румъния. Това съобщиха от пресцентъра на ГД \"Гранична полиция\". Информацията е към 06.00 часа. На българо-турската граница на ГКПП \"Лесово\" трафикът е интензивен от товарни автомобили на изход. На българо-румънската граница на ГКПП \"Дунав мост - Видин\" трафикът е интензивен от товарни автомобили на изход. Нормален е трафикът на всички гранични контролно-пропускателни пунктове по границите с Румъния, Македония и гърция.", "date": "2018.01.03", "title": "ГД \"Гранична полиция\": Интензивен е трафикът за товарни автомобили на изход на границите с Турция и Румъния"}
{"url": "http://www.focus-news.net/news/2018/01/03/2473018/ochakva-se-pravitelstvoto-da-otpusne-dopalnitelni-sredstva-za-ban.html", "text": "Допълнителни средства в размер на 15 млн. лева за Българската академия на науките (БАН) се очаква да гласува кабинетът в първото си заседание за новата година. В дневния ред на министрите е включено и одобряване на споразумение между Академията и Министерски съвет. До решението за отпускане на допълнителни средства за учените се стигна след като те проведоха поредица от протести, предизвикани от предвидената държавна субсидия за БАН в бюджета за 2018 г. Академиците дори излязоха с програма за протестни действия по време на българското председателство на Съвета на ЕС и спуснаха черни знамена над фасадата на сградата си. В едно от последните заседания на правителството за изминалата година, след среща между ръководството на БАН и премиера Бойко Борисов, министърът на образованието и науката Красимир Вълчев обяви, че Академията ще получи допълнителни 15 млн. лева, които ще бъдат за сметка на планираните в централния бюджет разходи за научни изследвания и ще бъдат разпределени между научните звена на БАН.", "date": "2018.01.03", "title": "Очаква се правителството да отпусне допълнителни средства за БАН"}
{"url": "http://www.focus-news.net/news/2018/01/03/2473019/mariya-filipova-niggg-ne-sa-registrirani-novi-silni-trusove-v-gartsiya-prez-noshtta.html", "text": "След последното силно земетресение вчера, регистрирано в 19.36 часа, не е имало други силни трусове. Това каза за Агенция „Фокус“ дежурният сеизмолог Мария Филипова от Националния институт по геофизика, геодезия и география към БАН. По думите ѝ оттогава е имало над 50 вторични труса, които обаче не са се усетили.\r\nЦветилена СИМЕОНОВА", "date": "2018.01.03", "title": "Мария Филипова, НИГГГ: Не са регистрирани нови силни трусове в Гърция през нощта"}
{"url": "http://www.focus-news.net/news/2018/01/03/2473020/ministar-neno-dimov-shte-otgovarya-na-vaprosi-za-np-pirin-na-zhivo-chrez-feysbuk.html", "text": "Министърът на околната среда и водите Нено Димов ще отговаря на въпроси на граждани за Национален парк „Пирин“ посредством жива видео връзка във Фейсбук страницата на Министерство на околната среда и водите. Това съобщиха от пресцентъра на МОСВ.\r\nПрез последните дни в обществото се разпространяват редица неверни твърдения за решението на правителството, с което беше прието изменение в плана за управление на  Национален парк „Пирин“. Според министър Димов блокирането на нормалния живот на гражданите не е решение. Затварянето на кръстовища не дава отговори. Отговорите се получават в диалог. Затова всички, които имат екологични въпроси ще могат да ги зададат на живо чрез фейсбук и да получат отговори.\r\nЛайфстриймът с министър Димов ще се излъчва на  от 12.00 часа.", "date": "2018.01.03", "title": "Министър Нено Димов ще отговаря на въпроси за НП „Пирин“ на живо чрез Фейсбук"}
{"url": "http://www.focus-news.net/news/2018/01/03/2473021/afp-phenyan-vazstanovyava-vatreshnokoreyskata-goreshta-liniya.html", "text": "В сряда режимът в Пхенян обяви, че ще възстанови вътрешнокорейската линия със Сеул, след като Южна Корея предложи провеждането на разговори на високо равнище в отговор на призивите на Ким Чен-ун за по-добри отношения и индикациите, че изолираната комунистическа страна може да се включи в Зимните олимпийски игри в Пьончан, предава AFP.\r\n„Севернокорейската KCTV предаде, че Северът ще започне диалог със Сеул в 15.30 часа (местно време) днес (сряда – бел. р.)“, обяви говорител на Министерството на обединението в Сеул.Тереза Герова", "date": "2018.01.03", "title": "AFP: Пхенян възстановява вътрешнокорейската гореща линия"}
{"url": "http://www.focus-news.net/news/2018/01/03/2473022/deutsche-welle-protestite-v-iran-dzhinat-e-pusnat-ot-butilkata.html", "text": "Как започна всичко\r\nМасовите протести в Иран започнаха на 28 декември. По информация на наблюдатели, първите акции са организирани в град Машхед в североизточната част на страната, недалеч от границата с Туркменистан. Градът е с население от три милиона души и е едно от общо седемте свещени за шиитите места в Иран. Освен това Машхед е родният град на един от лидерите на консервативното духовенство на Иран - бившия Главен прокурор на страната Ибрахим Раиси, който бе опонент на настоящия държавен глава Хасан Роухани на президентските избори през май 2017 г. \r\nВ Машхад е роден и тъстът на Ибрахим Раиси - радикалният клерикал Ахмад Аламолхода. Той е един от онези, които се противопоставиха на решението на управляващите в Техеран да допуснат отново в страната да бъдат изнасяни концерти. Протестите в Машхад започнаха ден, след като началникът на полицията в иранската столица обяви, че жените, отказващи да носят традиционните за исляма дрехи, закриващи лицата и телата им, няма да бъдат арестувани, а за да бъдат \"превъзпитани\", ще бъдат заставяни да посещават специални курсове. Джинът, който бе пуснат от бутилката\r\nПредположението, че протестите са организирани от Раиси и хора от неговото обкръжение, вече бе изказано от вицепрезидента на Иран Ешак Джахангири. След началото на демонстрациите той предупреди: онези, които инициират протести, рискуват да загубят контрол над ситуацията. Съгласно думите му, опитвайки се да мобилизират гражданите срещу правителството на близкоизточната република, организаторите на масовите акции всъщност може да навредят на себе си. \r\nА какви са претенциите на протестиращите? Преди всичко привилегиите, на които се радва религиозният елит. Недоволство има и по отношение на курса, по който той води страната. \"Хората живеят в нищета, а аятоласите живеят като богове\" - това са думите, които скандираха участниците в протестите през последните дни. Можеше обаче да се чуе и друго - \"Смърт на талибаните\". От гледна точка на протестиращите, между радикалните шиитски духовни лидери и сунитските екстремисти в съседен Афганистан няма разлика. Сега, твърдят анализаторите, очевидно ситуацията е излязла извън контрол: протестите, които първоначално имаха религиозна окраска, по-късно прераснаха в акции срещу икономическата политика на управляващите и срещу повишаването на цените. Настъпи и друга промяна - участниците в демонстрациите започнаха да изразяват общото си недоволство от правителството на страната и от духовенството. \r\nСветовните средства за масова информация вече съобщиха, че в северозападния град Абхар демонстрантите издигат портрети на върховния духовен лидер - аятолах Али Хаменей, като същевременно се противопоставят на политическата власт в страната. Ако организаторите на тези протести наистина са представители на духовенството, което е опозиционни настроено против светската власт в Иран, то те явно не са си направили сметката. Джинът, който пуснаха от бутилката, сега започва да работи срещу самите тях и срещу съществуващия в страната обществен строй. Ръстът на цените и безработицата в Иран\r\nЧаст от демонстрантите недоволстват срещу ръста на цените, който няма спирачка от края на 70-те години на миналия век насам. В последните години от управлението на Мохамед Реза Пахлави той достигаше до почти 15% на година, през 90-те години при президента Али Акбар Хашеми Рафсанджани превишаваше 25%. В последвалите години този показател падна до 18%, а при Роухани се понижи дори до девет процента. \r\nВъпреки това голяма част от гражданите на Иран са недоволни от икономическата ситуация в страната. Един от поводите за това недоволство стана намаляването на социалните помощи през 2018 г. заради съкращаване на държавния бюджет и ръста на безработицата. По данни на Международния валутен фонд (МВФ) през следващите години в Иран тя ще бъде на ниво от около 12%. В тази връзка мнозина се надяват, че историческото споразумение за иранската ядрена програма, постигнато през 2015 г., ще започне да дава своите плодове. Засега обаче истината е една: отмяната на санкциите все още не е довела до подобряване на икономическата ситуация в страната.Реакцията на Техеран\r\nМеждувременно президентът Роухани заяви, че в антиправителствените демонстрации в Иран пръст имат трети страни, които се месят в страната. На първо място - Саудитска Арабия. Съгласно думите му, \"враговете на ислямската република са ядосани... от успеха и развитието на иранската нация и са дали обет да докарат на Иран проблеми\".\r\nПодобно изявление бе направено и от върховния лидер на Иран, аятолах Али Хаменей в ефира на държавната телевизия: \"По отношение на събитията от последните дни - враговете се обединиха и използваха всички средства, за да създадат проблеми на ислямските власти\". \r\nПо-рано, в рамките на заседание с министрите, Роухани осъди проявите на насилие, но и призова правителството да \"създаде възможност за законна критика и протести\" в страната, като призна, че са налице \"недостатъци\" в политическата система на Иран.Реакцията на Запада\r\nСитуацията в Иран се следи с тревога и напрежение от Запада. Европейският съюз се надява, че правото на демонстрации ще бъде гарантирано в Иран, заяви говорител на Върховния представител на ЕС по въпросите на външните работи и политиката на сигурност Федерика Могерини. Загриженост от ескалацията на ситуацията в Иран изрази също и министърът на външните работи на ФРГ Зигмар Габриел. \r\nНа свой ред държавният глава на САЩ Доналд Тръмп се изказа в подкрепа на иранците, участващи в масовите протести в страната. \"Най-накрая народът на Иран предприе действия срещу жестокия и корумпиран ирански режим. Всички средства, които (бившият) президент (Барак) Обама така глупаво им даде, отидоха за терористите и в техните джобове. А за народа няма храна, инфлацията е висока, а човешките им права не се зачитат. САЩ наблюдават!\", написа Тръмп в социалната мрежа \"Туитър\".юТереза Герова", "date": "2018.01.03", "title": "Deutsche Welle: Протестите в Иран: Джинът е пуснат от бутилката"}
{"url": "http://www.focus-news.net/news/2018/01/03/2473023/kakvo-se-sluchi-v-noshtta-sreshtu-3-yanuari-agentsiya-fokus.html", "text": "Режимът в Пхенян обяви, че ще възстанови вътрешнокорейската линия със Сеул, след като Южна Корея предложи провеждането на разговори на високо равнище в отговор на призивите на Ким Чен-ун за по-добри отношения и индикациите, че изолираната комунистическа страна може да се включи в Зимните олимпийски игри в Пьончан.\r\n*** Палестинската автономия няма да бъде включена в „черния списък“ на държавите, на които може да бъдат спрени фондовете заради действията им срещу решението на Доналд Тръмп да признае Ерусалим за столица на Израел.\r\n*** Посещението на френския министър на външните работи в Иран бе отложено.\r\n*** Броят на жертвите на катастрофата с автобус в Перу достигна до 48 души.\r\n***", "date": "2018.01.03", "title": "Какво се случи в нощта срещу 3 януари (Агенция „Фокус“)"}
{"url": "http://www.focus-news.net/news/2018/01/03/2473024/sofiya-roditeli-na-detsa-ot-164-odz-v-zornitsa-v-gorna-banya-shte-protestirat-pred-sgradata-na-stolichna-obshtina-sreshtu-reshenieto-za-uvolnenie-na-direktorkata-mariana-ivanova.html", "text": "От 08.00 часа ще се проведе протест на родители на деца от 164 ОДЗ в \"Зорница“ в Горна баня. Протестът е срещу решението на Общината да уволни директорката Мариана Иванова. Това съобщиха организаторите.\r\nИсканията на протеста са три: възстановяване на Мариана Иванова на позицията директор на детската градина; да се извърши проверка от прокуратурата за оказване на натиск от администрацията на общината върху директорите на детски градини в София за приемане на деца, които са извън системата за класиране в детските градини и честна система за приемане на деца в детските градини, като с приоритет да бъдат децата от съответния квартал.  На пресконференция на 22 декември 2017 г. зам.-кметът на София с направление „Култура, образование, спорт и превенция на зависимости“ доц. д-р Тодор Чобанов заяви, че в детската градина системно са събирани пари и са подписвани незаконни декларации. Директорката, която бе уволнена, твърди, че ѝ е оказван натиск за приемане на деца, за които родителите са плащали парични суми „на по-високо ниво“. Според Иванова на подобен натиск са подложени директорите на всички общински градини в София.", "date": "2018.01.03", "title": "София: Родители на деца от 164 ОДЗ в \"Зорница“ в Горна баня ще протестират пред сградата на Столична община срещу решението за уволнение на директорката Мариана Иванова"}
{"url": "http://www.focus-news.net/news/2018/01/03/2473025/afp-palestintsite-nyama-da-badat-vklyucheni-v-cherniya-spisak-na-donald-tramp-za-erusalim.html", "text": "Палестинците няма да бъдат включени в „черния списък“ на американския президент Доналд Тръмп за държавите, на които може да бъдат спрени фондовете заради действията им срещу решението му да признае Ерусалим за столица на Израел, предава AFP.\r\n„Няма да бъдем в черния списък“, увери палестинския политик Ханан Ашрави в изявление.\r\n„Президентът (на САЩ) Доналд Тръмп саботира нашите стремежи към мир, свобода и справедливост. Сега се осмелява да обвинява палестинците за последиците от собствените му безотговорни действия“, става ясно още от изявлението на Ашрави.Тереза Герова", "date": "2018.01.03", "title": "AFP: Палестинците няма да бъдат включени в „черния списък“ на Доналд Тръмп за Ерусалим"}
{"url": "http://www.focus-news.net/news/2018/01/03/2473026/der-standard-deutschland-balgariya-poe-predsedatelstvoto-na-es-bez-vseobhvaten-antikoruptsionen-zakon.html", "text": "България пое председателството на Съвета на Европейския съюз на 1 януари 2018 г. без действащ всеобхватен антикорупционен закон, коментира електронното издание Der Standard в редакцията си за Германия.\r\nДържавният глава на страната Румен Радев наложи вето на закона, опасявайки се, че той няма да бъде ефективен в борбата срещу корупцията и че може да доведе до политически злоупотреби. \r\nЕдинадесет години след присъединяването си към Общността, България е една от най-корумпираните държави в международната организация. За разлика от съседна Румъния, до този момент нито един високопоставен политик не е осъден за корупция в България.\r\nЗаконът за борба с корупцията беше приет едва в края на 2017 г. Той предвижда създаването на централизиран орган за борба с корупцията, който ще има правомощия да конфискува незаконно придобито имущество. \r\nНаскоро Европейската комисия потвърди напредъка на България в борбата с корупцията, но напомни на София, че е необходимо да предприеме допълнителни действия за справянето с проблема.Тереза Герова", "date": "2018.01.03", "title": "Der Standard (Deutschland): България пое председателството на ЕС без всеобхватен антикорупционен закон"}
{"url": "http://www.focus-news.net/news/2018/01/03/2473027/prodalzhava-razsledvaneto-na-petornoto-ubiystvo-v-novi-iskar-politsiyata-vse-oshte-izdirva-44-godishna-zhena-vav-vrazka-s-prestaplenieto.html", "text": "Продължава работата по издирването на 44-годишната жена във връзка с тежкия инцидент в Нови Искър, където бяха открити убити петима души. Те бяха открити мъртви в къща в Нови Искър във вторник следобед, след като техен роднина е съобщил в полицията, че не може да се свържи с тях от дни. Жертвите са баща, син, дъщеря на съпругата, младеж - неин приятел, и възрастна жена – майка на съпругата. По първоначални данни те са открити застреляни с по един изстрел заедно със семейното им куче, като вероятно убийството им е станало в новогодишната нощ. Във вторник полицията разпространи снимка на Кети Николова Кюхова, която се издирва във връзка с престъплението. Главният секретар на МВР гл. ком. Младен Маринов поясни, че издирваната е живяла на съпружески начала с един от убитите. За издирване е обявен и автомобил БМВ Х 5, собственост на семейството, който липсва от мястото на престъплението. На този етап все още не е изведена водеща версия и е преждевременно да се говори за убийство и самоубийство. Главният прокурор Сотир Цацаров обясни, че продължава активната работа за изясняване на евентуални криминални връзки, минало, регистрации и други данни. По случая през цялата нощ е работил целият капацитет на столичната полиция.", "date": "2018.01.03", "title": "Продължава разследването на петорното убийство в Нови Искър, полицията все още издирва 44-годишна жена във връзка с престъплението"}
{"url": "http://www.focus-news.net/news/2018/01/03/2473028/faz-v-berlin-shte-bade-provedena-nova-sreshta-na-liderite-na-sayuza-hdshss-i-gsdp.html", "text": "Близо три месеца след изборите за федерален парламент в Берлин, лидерите на Съюза (ХДС/ХСС) и Германската социалдемократическа партия (ГСДП) подновяват усилията за създаване на нова голяма коалиция, отбелязва националният ежедневник Die Frankfurter Allgemeine Zeitung.\r\nНа срещата в Берлин ще присъства канцлерът Ангела Меркел (ХДС), председателя на Християнсоциалния съюз (ХСС) Хорст Зеехофер, лидерът на социалдемократите Мартин Шулц, а също и фракционните лидери на трите партии – Фолкер Каудер (Съюза (ХДС/ХСС), Александер Добринд (ХСС) и Андреа Налес (ГСДП). Не се планират публични изявления след приключването на срещата. Същинската част от междупартийните консултации в по-широк кръг ще започнат в неделя, 7 януари, припомнят от редакцията. \r\nНа 19 ноември свободните демократи (СвДП) на Кристиан Линднер обявиха излизането си от преговорите за „ямайска“ коалиция със Съюза (ХДС/ХСС) и „Зелени“. В отговор президентът на ФРГ се нагърби със задачата да изведе страната от безпрецедентната политическа криза, в която навлезе. След серия разговори в двореца Белвю в Берлин бе взето решение за започване на преговори за нова черно-червена коалиция. В случай на провал ще се стигне до правителство на малцинството, водено от Ангела Меркел, или до нови избори. Тереза Герова", "date": "2018.01.03", "title": "FAZ: В Берлин ще бъде проведена нова среща на лидерите на Съюза (ХДС/ХСС) и ГСДП"}
{"url": "http://www.focus-news.net/news/2018/01/03/2473029/plovdiv-dve-koli-se-sblaskaha-na-krastovishteto-mezhdu-bul-naycho-tsanov-i-bul-hristo-botev-nyama-postradali.html", "text": "Две коли се сблъскаха на бул. „Найчо Цанов“ в Пловдив, на кръстовището с бул. „Христо Ботев“, предаде репортер на Радио „Фокус“ – Пловдив. Инцидентът стана около 07.20 часа. Водачът на лек автомобил, правейки десен завой от бул. „Христо Ботев“, спря на пешеходна пътека на бул. „Найчо Цанов“, след подаден зелен сигнал за пешеходци. Друг лек автомобил, поради невнимание и несъобразена скорост, се блъсна в спрялата пред него кола. Катастрофата е лека и е без пострадали. Щетите са материални. Движението в района на пътнотранспортното произшествие не е затруднено. Призовават се водачите да шофират с повишено внимание, съобразена скорост и да спазват стриктно Закона за движение по пътищата.\r\nТони МИХАЙЛОВ", "date": "2018.01.03", "title": "Пловдив: Две коли се сблъскаха на кръстовището между бул. „Найчо Цанов“ и бул. „Христо Ботев“, няма пострадали"}
{"url": "http://www.focus-news.net/news/2018/01/03/2473030/ekathimerini-atina-izrazi-optimizam-po-otnoshenie-na-razreshavaneto-na-spora-za-imeto-na-makedoniya.html", "text": "Правителството в Атина се стреми да създаде атмосфера на оптимизъм преди подновяването на усилията на ООН за разрешаване на десетилетния спор за името на Македония (в източника- Бивша югославска република Македония), макар двете партии от управляващата гръцка коалиция да имат разминавания по въпроса за подхода, който трябва да бъде приложен в разговорите със Скопие, коментира електронното издание Ekathimerini.\r\nГръцкият министър-председател Алексис Ципрас и министърът на външните работи Никос Коциас са провели телефонни разговори с македонския премиер Зоран Заев, който прекара празниците в северния пристанищен град Солун, а по-рано миналия месец потвърди желанието си да работи за постигане на решение в дългогодишния спор с Гърция. \r\nОптимизъм демонстрираха и в Атина. В интервю за Real FM министър-председателят Ципрас коментира: „Оптимист съм, че можем ефективно и отговорно да се справим с въпрос, който наследихме от предишните правителства, и докато другата страна действително желае напредък, вярвам, че може да бъдат направени стъпки в посока към решение\" на проблема.Агенция \"Фокус\" припомня:\r\nГръцкият министър на отбраната Панос Каменос „тегли чертата“ на употребата на „Македония“ - партията „Независими гърци“, която е коалиционен партньор на управляващата СИРИЗА, попари оптимизма от възобновяването на преговорите между Атина и Скопие за разрешаване на т.нар. спор за името. Говорейки от военния лагер „Далипи\" в северния пристанищен град Солун преди Коледните празници, председателят на „Независими гърци“ Панос Каменос заяви, че неговата партия няма да даде съгласието си за име на северозападната съседка, което включва термина „Македония\".\r\nКаменос, който е и министър на отбраната, припомни, че през 1992 г., по време на среща на лидерите на гръцките политически партии при тогавашния президент Константин Караманлис е постигнато съгласие използването на думата „Македония\" за името на съседната държава да не бъде основа за започване на преговори между Атина и Скопие.\r\nПрез 2007 г. обаче Гърция обяви, че ще се съгласи на употребата на термина „Македония\", ако той бъде използван в комбинация с друга дума – стъпка, която Атина приема като огромен компромис в дългогодишния спор със Скопие. \r\nСъпротива по този въпрос от страна на „Независими гърци“ би означавало, че премиерът Алексис Ципрас трябва да се погрижи да разчита на други партии при гласуването на въпроса в парламента. Тереза Герова", "date": "2018.01.03", "title": "Ekathimerini: Атина изрази оптимизъм по отношение на разрешаването на спора за името на Македония"}
{"url": "http://www.focus-news.net/news/2018/01/03/2473031/rumen-petkov-abv-edin-premier-da-atakuva-protsedurata-vot-na-nedoverie-s-nelepi-argumenti-pokazva-che-shte-posledva-padane-v-badeshte.html", "text": "Един премиер да атакува процедурата вот на недоверие с нелепи аргументи показва, че ще последва падане в бъдеще. Това каза Румен Петков, член на ИБ на АБВ, в интервю за предаването „Тази сутрин“ по бТВ във връзка с наложеното от президента вето на антикорупционния закон.„Гледах едно интервю на премиера Борисов, в което той казва какъв е този вот на недоверие - да си вадим кирливите ризи. А те повече от година вече вадят суджуци, плочки в НДК, депутати от парламента за щяло и нещяло – те имат само кирливи ризи, какво очакват да извадят? И въобще един премиер да атакува процедурата вот на недоверие с нелепи аргументи показва, че ще последва падане в бъдеще. Целият този етюд, който се разиграва – ще отваряме лифт, няма да отваряме, ще правим тоалетна, няма да правим – показва, че няма политика и способност за отговаряне на обществените очаквания“, каза Петков.\r\n„Борисов и ко показаха, че могат да правят компромиси с темата лекарства, с ценообразуване на еди-какво си и т.н., но когато става дума за борба с корупцията, те са напълно безпомощни. Никой не се интересува какво стана с разпиляването на службите на ГДБОП и правя чест на сегашния ѝ шеф, че го овладява. И това се прави, за да не може да има вчерашен ден в борбата с корупцията“, каза той и обясни, че от АБВ ще предизвикат дискусия по този закон. „Защото не бъдат ли направени правилни следващи стъпки, държавата ще бъде изправена пред много голям проблем“, коментира Петков.", "date": "2018.01.03", "title": "Румен Петков, АБВ: Един премиер да атакува процедурата вот на недоверие с нелепи аргументи показва, че ще последва падане в бъдеще"}
{"url": "http://www.focus-news.net/news/2018/01/03/2473032/afp-seul-privetstva-vazstanovyavaneto-na-vatreshnokoreyskata-goreshta-liniya-kato-mnogo-znachimo-sabitie.html", "text": "Сеул приветства обещанието на Пхенян да възстанови междуправителствената гореща линия като „много значимо“ събитие, заявявайки, че това е важна стъпка в рестартирането на отдавна блокирания диалог с изолираната комунистическа държава, предава AFP.\r\n„Възстановяването на горещата телефонна линия е много значимо. Това създава среда, в която комуникацията ще бъде възможна по всяко време\", заяви говорителят на Президентството на Южна Корея.\r\nПо-рано в сряда режимът в Пхенян обяви, че ще възстанови вътрешнокорейската линия със Сеул, след като Южна Корея предложи провеждането на разговори на високо равнище в отговор на призивите на Ким Чен-ун за по-добри отношения и индикациите, че изолираната комунистическа страна може да се включи в Зимните олимпийски игри в Пьончан.Тереза Герова", "date": "2018.01.03", "title": "AFP: Сеул приветства възстановяването на вътрешнокорейската гореща линия като „много значимо“ събитие"}
{"url": "http://www.focus-news.net/news/2018/01/03/2473033/pregled-na-osnovnite-temi-v-starozagorskiya-pechat.html", "text": "\"Ще отварят паметника на Бузлуджа заради ДНК-тест\" е водещо заглавие в днешния брой на в. „Старозагорски новини”. През новата 2018 г. ще бъде направен пореден опит да се разбере къде точно е загинал Хаджи Димитър. Ще се търсят и живи наследници на войводата, които да предоставят материал за сравнение. \"През 2018 година ще направим нужното да извадим изпод основите на паметника в прослава на Хаджи Димитър Асенов на връх Бузлуджа препогребаните там през далечната 1961-ва кости на загиналите четници, за да осигурим извършването на ДНК-тест, който да даде най-накрая отговор на въпроса къде, в крайна сметка, е издъхнал войводата\", съобщи Чавдар Ангелов, директор на Национален парк-музей \"Шипка-Бузлуджа\". Отварянето на паметника ще се осъществи в подходящо време и след като бъде направен пълен анализ на документацията, междувременно ще се потърсят живи наследници на революционера, които да предоставят материал за сравнение.  Директорът на НПМ \"Шипка-Бузлуджа\" припомня, че вече 150 години не спират споровете за лобното място на войводата. \r\n\"Задържан за стрелба по професор иска свобода\" е друго заглави от страниците на изданието. Днес в Окръжен съд - Стара Загора, ще бъде гледана мярката му за неотклонение. Молба за промяна на наложената му през октомври 2016 година мярка за неотклонение \"задържане под стража\" е депозирал пред Старозагорския окръжен съд 59-годишен мъж. Арестуваният за опит да убие преподавателя по коневъдство при Тракийския университет проф. Георги Бързев бизнесмен Валентин Иванов изтъква като основания влошено здравословно състояние и прекалено дълъг престой зад решетките, коментира защитничката му Марияна Христова. Тя припомни, че случаят е от 9 март 2016 година, когато въоръжен и маскиран мъж е пробвал да застреля в местността Върти прах университетския учен. След като изстрелял няколко патрона, нападателят ударил жертвата си по главата с дръжката на пистолета и избягал. Ден по-късно проф. Бързев е подал жалбата си в Първо РУ \"Полиция\", извършителят е бил арестуван обаче едва на 25 октомври. Според запознати стрелбата е била на личностна основа. \r\nНезависимо от изхода на насроченото днес за 11 часа заседание по мярката за неотклонение, същинският ход на делото ще бъде даден на 25 януари. \r\n\"Берекет вещае на Стара Загора първото родено бебе за 2018 г.\" пише още изданието. АГ-комплексът на УМБАЛ \"Проф. д-р Стоян Киркович\" посрещна първото бебе на Стара Загора за 2018 г. То е момиченце и е проплакало точно в 1:05 часа на 1 януари под вещите грижи на д-р Снежана Узунова. Бебето се е родило с тегло 3.15 кг, височина 50 см и носи името Божидара. Според народното поверие раждането на първото бебе определя каква ще бъде годината за даден регион - момичето е символ на плодородие и берекет. От здравното заведение уточниха, че малкото момиченце не е от малцинствата. Държавната болница изпрати 2017 г. с 1313 бебета и надеждата, че броят им тази година ще се удвои.", "date": "2018.01.03", "title": "Преглед на основните теми в старозагорския печат"}
{"url": "http://www.focus-news.net/news/2018/01/03/2473034/mariana-ivanova-bivsh-direktor-na-164-odz-poluchavala-sam-sms-i-ot-eksperti-na-stolichna-obshtina-i-lichno-ot-kmeta-na-rayon-ovcha-kupel-za-priem-na-detsa.html", "text": "Натискът от експерти на институциите за прием на деца в детските градини е вербален, затова е трудно доказуем. Това каза бившият директор на детската градина в столичния квартал Горна Баня Мариана Иванова в интервю за предаването „Тази сутрин“ по бТВ. „Децата се приемат с документи, а не по нерегламентиран начин – т.е. те влизат по правилата за прием на Столична община. Тук въпросът вече опира до извършения натиск от институциите, аз споменах и имена. Натискът е вербален и затова е много трудно доказуем. Първо се провежда разговор по телефон или лично, след това се праща SMS с името на детето и ЕГН-то му. И дететo трябва да бъде прието. Но това става по правила – чл. 7 ал. 5, т.е. като допълнителен прием, аргументиран с медицински документи, защото без тях не може. И детето се отразява в системата като прието с хронични заболявания“, каза още Иванова и уточни, че заради този натиск много много нейни колега са били принудени да нарушат общинската квота.\r\n„Искам да кажа, че SMS-ите се изпращат от експертите на Столична община под ръководството на г-жа Минчева – директор „Образование“ към Столична община, като имам лично SMS и от г-жа Семерджиева – кметът на район „Овча Купел“. Други хора, от които имам SMS-и, са например Петър Хаджигеоргиев – бивш експерт на Столична община, Биляна Стефанова - счетоводител на район „Овча купел“, Благовеста Михайлова – приятелка на г-н Хаджигеоргиев, Ирен Николова – експерт на Столична община и др. Зад тях стои г-жа Минчева, която дава своите нареждания, но тя никога не поема риска да изпрати SMS“, обясни още Иванова.\r\n„Имам вина дотолкова, доколкото не съм се съпротивлявала и не съм изнесла фактите по-рано, както и моите колеги, но аз ги разбирам. Бях упрекната от г-н Чобанов, че не съм сезирала съответните институции, но кого е трябвало да сезирам? Ние сме атакувани лично и най-вече от експерти, които се използват като бушони. Ето, аз примерно бях уволнена заради това и излизам с лицето си, тъй като искам да се знае истината“, обясни тя и уточни, че от началото на септември се опитва да осъществи среща с кметa на Столична община Йорданка Фандъкова, но досега такава не е имало.\r\n„Хората за мен са прави – те търсят начини, но това са хора, които работят в дадена институция или имат връзка с нея. Хора, които имат контакти“, каза Иванова и коментира, че директорите не са получавали пари от тях.", "date": "2018.01.03", "title": "Мариана Иванова, бивш директор на 164 ОДЗ: Получавала съм SMS- и от експерти на Столична община и лично от кмета на район „Овча Купел“ за прием на деца"}
{"url": "http://www.focus-news.net/news/2018/01/03/2473035/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. През изминалата нощ няма регистрирани тежки пътни инциденти. Трафикът по автомагистрала „Струма“, главен път Е-79 и второкласен път Симитли – Гоце Делчев е интензивен. Повишена опасност от падащи камъни има в района на Кресненското дефиле и прохода Предел.\r\nЛора КАЛЧЕВА", "date": "2018.01.03", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/03/2473036/reuters-sasht-otpraviha-preduprezhdeniya-kam-severna-koreya-sreshtu-provezhdaneto-na-novi-raketni-izpitaniya.html", "text": "Посланикът на САЩ при ООН Ники Хейли предупреди Северна Корея срещу провеждането на нови ракетни изпитания, подчертавайки, че Вашингтон няма да възприеме сериозно преговорите между Пхенян и Сеул, ако режимът на Ким Чен-ун не предприеме конкретни действия за отказ от ядрените си оръжия, предава Reuters. \r\nПред репортери американският дипломат разкри, че САЩ разполага с доклади, съгласно които Северна Корея може да подготвя ново изстрелване на ракета. \r\n„Надявам се, че това няма да се случи. В противен случай трябва да предприемем още по-строги мерки срещу севернокорейския режим\", категорична бе Хейли.\r\nВъв вторник Южна Корея предложи започването на преговори със Северна Корея следващата седмица, след като севернокорейският лидер увери в речта си за Нова година, че е „отворен за диалог\" със Сеул.\r\nВ сряда режимът в Пхенян обяви, че ще възстанови вътрешнокорейската линия със Сеул, след като Южна Корея предложи провеждането на разговори на високо равнище в отговор на призивите на Ким Чен-ун за по-добри отношения и индикациите, че изолираната комунистическа страна може да се включи в Зимните олимпийски игри в Пьончан. Обещанието бе приветствано в Сеул като „много значимо“ събитие.Тереза Герова", "date": "2018.01.03", "title": "Reuters: САЩ отправиха предупреждения към Северна Корея срещу провеждането на нови ракетни изпитания"}
{"url": "http://www.focus-news.net/news/2018/01/03/2473037/dots-d-r-todor-chobanov-zam-kmet-na-sofiya-pokazanite-ot-mariana-ivanova-sms-i-ne-sadarzhat-zaplaha-rayonnite-kmetove-sa-v-neprekasnat-dialog-s-detskite-gradini.html", "text": "Показаните SMS-и не съдържат заплаха, районните кметове са в непрекъснат диалог с детските градини. Това каза доц. д-р Тодор Чобанов, зам.-кмет на София с направление „Култура, образование, спорт и превенция на зависимости“ в ефира на предаването \"Тази сутрин\" по бТВ във връзка с показаните телефонни съобщения от бившия директор на столичното 164 ОДЗ \"Зорница\" в Горна баня Мариана Иванова, която твърди, че ѝ е оказван натиск от страна на районния кмет на район \"Овча купел\" Христина Семерджиева за нерегламентиран прием на деца в градината.\r\n\"Не съм виждал тези SMS-и, сега ги видях за първи път на вашия екран. Това, което мога да кажа, е, че в тях не видях никакъв натиск по заплашително съдържание. Какво означават те, следва да се докаже. Дали г-жа Семерджиева е пускала име на родител, който е бил при нея на приемна и се е интересувал какво се случва с приема на неговото дете, или някаква друга причина е имало, но самият SMS не съдържа никаква заплаха. Днешният разговор във вашето студио не внася нищо ново към картината\", коментира Чобанов. Той заяви, че Иванова трябва да докаже устният натиск, който твърди, че ѝ е оказван и отново попита защо тя не се е оплакал на него за това.\r\nПопитан каква работа има районен кмет да изпраща SMS на директор на столична градина Чобанов отговори: \"Ходят всички районни кметове на приемен ден, ходят родители и се интересуват за приема на техните деца. Работата на районния кмет е да проверява какво се случва с приема, например. Това е възможно обяснение на това, което се вижда тук\".\r\nТой отговори, че не е изпращал SMS на директори на детски градини. \"Аз телефоните им нямам, не ми е и работа. Районните кметове имат друг модел на взаимодействие с детските градини. Те са в непрекъснат, ежедневен директен диалог\", добави той.", "date": "2018.01.03", "title": "Доц. д-р Тодор Чобанов, зам.-кмет на София: Показаните от Мариана Иванова SMS-и не съдържат заплаха, районните кметове са в непрекъснат диалог с детските градини"}
{"url": "http://www.focus-news.net/news/2018/01/03/2473038/plovdiv-natovareno-e-dvizhenieto-po-magistrala-trakiya-patnite-nastilki-sa-suhi-v-usoynite-i-planinski-rayoni-mokri-no-obraboteni.html", "text": "Натоварено е движението по участъка на автомагистрала „Тракия“ в областта, както и по пътищата Пловдив – Асеновград – Смолян и Пловдив – Карлово. Това съобщиха за Радио „Фокус“ – Пловдив от Областното пътно управление. Пътните настилки в по-голямата част на областта са сухи, в усойните и планински райони – мокри, но обработени срещу заледяване. Не са постъпвали сигнали за сериозни пътни инциденти в Пловдивска област в рамките на изминалата нощ. \r\nОграничено е движението на МПС над 12 тона през прохода Троян – Кърнаре, по пътя Югово – Лъки – Здравец, в отсечката град Лъки – пътно кръстовище за хижа Момчил юнак, също по направлението Поповица – Болярци. Все още е забранено преминаването на МПС по-високи от 4 метра през тунелите по пътя Асеновград – Нареченски бани. Обходният маршрут за водачите е през пътя Кричим – Девин. Ограничено остава и движението за всички МПС по пътя Белица – Загражден – Давидково, в участъка от км 13 до км 18. Срокът на ограничението е до 21 декември. Опасност от свлачищна активност има по пътните артерии Асеновград – Смолян, Смолян – Кричим – Стамболийски, Кричим – Девин, също в района на проходите Козница и Стражата.\r\nТрафикът на територията на град Пловдив също е изключително интензивен към този час. По-засилено движение има в централната градска част по булевардите „Христо Ботев“ и „Цар Борис III Обединител“. Струпване на автомобили има също по булевардите „Пещерско шосе“, „Руски“, „Шести септември“, „Дунав“, „Източен“, както и по всички входно-изходни артерии. Пътните настилки са предимно сухи.\r\nТони МИХАЙЛОВ", "date": "2018.01.03", "title": "Пловдив: Натоварено е движението по магистрала „Тракия“, пътните настилки са сухи, в усойните и планински райони – мокри, но обработени"}
{"url": "http://www.focus-news.net/news/2018/01/03/2473039/pazardzhik-zaledeni-patni-uchastatsi-ima-v-rodopskata-chast-na-oblastta.html", "text": "Натоварено е движението по главните пътища в област Пазарджик, съобщиха за Радио „Фокус” – Пазарджик от Областното пътно управление – Пазарджик. Пътните настилки са сухи, частично мокри отсечки има в планинската част на региона. \r\nВъведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.03", "title": "Пазарджик: Заледени пътни участъци има в Родопската част на областта"}
{"url": "http://www.focus-news.net/news/2018/01/03/2473040/the-local-v-shvetsiya-osadiha-lidera-na-neonatsistkoto-dvizhenie-nordicheska-saprotiva.html", "text": "Повече от година, след като изнесе ключова реч по време на демонстрация в Стокхолм, срещу 34-годишния лидер на неонацисткото движение „Нордическа съпротива“ Симон Линдберг бе издадена присъда за „подбуждане към омраза“, отбелязва електронното издание The Local в редакцията си за Швеция. \r\nИзданието припомня, че митингът, на който Линдберг изнесе реч, наситена с омраза към отделни групи от обществото заради тяхната раса, цвят на кожата, национален или етнически принцип, завърши с насилие, след като лидерът на „Нордическа съпротива“ завърши словото си с нацисткия поздрав „Sieg Heil“, вдигайки дясната си ръка нагоре.  Петима души бяха арестувани, а двама бяха ранени при сблъсъци между полицията и антифашистите в митинга, организиран от неонацисткото движение. \r\nНаказанието на Линдберг е един месец лишаване от свобода. Впоследствие магистратите взеха предвид обстоятелството, че лидерът на „Нордическа съпротива“ е изнесъл реч в рамките на митинг, разшерен от шведските власти. В резултат присъдата му беше заменена със символична глоба от 800 шведски крони (около 159 лева).\r\nДвижението „Нордическа съпротива“, създадено през 1997 г., бе определено като най-склонната към насилие неонацистка организация в Швеция.Тереза Герова", "date": "2018.01.03", "title": "The Local: В Швеция осъдиха лидера на неонацисткото движение „Нордическа съпротива“"}
{"url": "http://www.focus-news.net/news/2018/01/03/2473041/dimitar-margaritov-kzp-polovinata-ot-zhalbite-v-komisiyata-sa-za-neosnovatelno-otkazani-reklamatsii.html", "text": "Опитите да бъдат насочвани хората към сервизи или други лица и органи, които уж трябва да съдействат да бъде извършен ремонт в случай на дефектна стока, е некоректна търговска практика, заяви председателят на Комисията за защита на потребителите (КЗП) Димитър Маргаритов в „Денят започва” по Българската национална телевизия, съобщиха от пресцентъра на КЗП. Маргаритов подчерта, че законът гарантира правото на рекламация на дефектна стока и по безспорен начин вменява на продавача отговорността за съответствието й с договора за продажба.  \r\n„Потребителите трябва да знаят, че там, откъдето са закупили стоката, включително, ако става въпрос за голяма търговска верига – във всеки един от обектите на тази верига, може да се предяви рекламацията. Търговецът е длъжен да я впише в специален регистър. Ако не го направи, подлежи на санкция от нас. В едномесечен срок следва да уведоми потребителя за действията, които ще предприеме, за да бъде удовлетворена тази рекламация. Това може да бъде ремонт на дефектната стока или, ако бъде преценено преди първите три несполучливи ремонта, той може още при първия път да реши да замени стоката с нова или да върне парите на потребителя. Има такива добри практики по-често напоследък”, отбеляза Маргаритов. \r\nПредседателят посочи, че поне половината от постъпващите в КЗП над 20 000 жалби и сигнали на годишна база касаят именно неоснователни откази на рекламация и в много голяма част от случаите нашата намеса води до положително за потребителите решение на казусите.\r\nМаргаритов съобщи и за няколко случая в онлайн пространството от последно време. Рекламират се битови електроуреди като пасатори, например на доста сериозна цена с рекламни материали и снимки, които предполагат високо качество. При поръчка обаче пристига нещо съвсем различно. „От една страна става въпрос за нелоялна търговска практика и опит за измама. От друга страна, е възможно такъв тип взаимоотношения да се засягат и права, които касаят индустриален дизайн, права на интелектуалната собственост и т.н.”, коментира Маргаритов и допълни, че в тези случаи Комисията налага санкция за нелоялна търговска практика, но същевременно сезира Патентното ведомство. По думите му в последните няколко месеца има десетина такива жалби.", "date": "2018.01.03", "title": "Димитър Маргаритов, КЗП: Половината от жалбите в комисията са за неоснователно отказани рекламации"}
{"url": "http://www.focus-news.net/news/2018/01/03/2473042/hristina-semerdzhieva-kmet-na-rayon-ovcha-kupel-ne-sam-okazala-natisk-varhu-mariana-ivanova-shte-ya-sadya-za-manipulirane-na-obshtestvenoto-mnenie-i-razprostranenie-na-kleveta.html", "text": "Не съм оказала натиск върху Мариана Иванова, ще я съдя за манипулиране на общественото мнение и разпространение на клевета. Това каза кметът на столичния район \"Овча купел\" Христина Семерджиева в ефира на предаването \"Тази сутрин\" по бТВ във връзка с показаните телефонни съобщения от бившия директор на столичното 164 ОДЗ \"Зорница\" в Горна баня Мариана Иванова, която твърди, че ѝ е оказван натиск за нерегламентиран прием на деца в градината. \"В момента се извършва грандиозна манипулация на общественото мнение. Не съм оказвала натиск върху г-жа Иванова по никакъв начин. Много моля г-жа Иванова в момента да покаже целия текст на моя SMS. Много моля да обясни по какъв начин съм ѝ оказвала натиск, при положение че не е имало никога такова нещо. Нейните вербални натиски не са това, което вие си мислите, и опитва да внушава всякакви лоши мнения за мен, за Столична община и за работата на екипа на Столична община\", заяви районният кмет. \"Един SMS не е натиск\", каза още Семерджиева. Тя добави, че не може да отговаря от името на своите служители и говори само от свое име. \"Аз лично ще съдя г-жа Иванова за манипулиране на общественото мнение и разпространение на клевета срещу кмета на район \"Овча купел\". По никакъв начин не съм оказала натиск върху г-жа Иванова. Аз не съм работодател на г-жа Иванова\", коментира тя.\r\nОт своя страна директорът на детската градина Мариана Иванова обясни, че въпросният SMS съдържа само име на дете и неговите данни и предхождан от телефонен разговор, чрез който ѝ е упражнен натиск.", "date": "2018.01.03", "title": "Христина Семерджиева, кмет на район \"Овча купел\": Не съм оказала натиск върху Мариана Иванова, ще я съдя за манипулиране на общественото мнение и разпространение на клевета"}
{"url": "http://www.focus-news.net/news/2018/01/03/2473043/gabrovo-do-50-metra-e-ogranichena-vidimostta-na-prohoda-shipka-poradi-magla.html", "text": "До 50 метра е ограничена видимостта на прохода Шипка поради мъгла. Това казаха за Радио „Фокус“ – Велико Търново от Областно пътно управление – Габрово. Времето на територията на област Габрово е облачно. Температурата на въздуха е 3 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово – връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско – с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско – Малък Вършец) – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.03", "title": "Габрово: До 50 метра е ограничена видимостта на прохода Шипка поради мъгла"}
{"url": "http://www.focus-news.net/news/2018/01/03/2473044/kmetat-na-sofiya-yordanka-fandakova-vazlozhih-na-kriminalist-da-provede-nova-proverka-po-sluchaya-s-detskata-gradina-v-kv-gorna-banya.html", "text": "Възложих нова проверка от опитен криминалист, който работи като директор на нашия вътрешен контрол – г-н Ботьо Ботев, защото не искам да се допусне каквото и да било съмнение върху цялата система. Това каза кметът на София Йорданка Фандъкова в предаването „Тази сутрин“ по бТВ във връзка с изказването на бившия директор на детската градина в кв. „Горна баня“ Мариана Иванова, че върху нея и други директори е оказван натиск от експерти на Столична община за прием на деца.\r\n„Той работи по случая, защото има много твърдения и внушения, които просто се хвърлят в публичното пространство, а това нарушава доверието в системата. Със сигурност във всяка една система има хора, които заслужават да бъдат проверени и санкционирани, какъвто е случаят с г-жа Иванова. Искам да поясня, че директорът носи отговорност за това как спазва или не спазва правилата. Затова г-н Ботев ще направи цялостната проверка и ще разберем кой е крив, и кой – прав“, обясни Фандъкова.\r\nПо думите ѝ той може да каже какво се случило и какво - не е. „ При проверка в детската градина в кв.„Горна баня“ се оказа, че извън правилата са приети над 20 деца. Всеки, за когото се докаже, че има вина, ще понесе съответните санкции.“, каза още тя и обясни, че след това докладът по случая ще бъде предаден на съответните органи.\r\n„Проверки се правят във всички детски градини, проверяваме всеки сигнал, но досега не сме установявали такива случаи като този в Горна баня. Абсолютно е недопустимо да се налага и приема какъвто и да било натиск. Затова апелирам всички, върху които се налага натиск, да дойдат да се срещнат с мен и да кажат“, коментира Фандъкова.", "date": "2018.01.03", "title": "Кметът на София Йорданка Фандъкова: Възложих на криминалист да проведе нова проверка по случая с детската градина в кв. „Горна баня“"}
{"url": "http://www.focus-news.net/news/2018/01/03/2473045/sz-v-sotsialnite-medii-se-saobshtava-za-novi-protesti-v-iran.html", "text": "Съгласно информация, публикувана в социалните медии, в нощта срещу сряда в Иран отново е имало протести, които са били съпътствани от насилие и арести, отбелязва баварският ежедневник Die Sueddeutsche Zeitung. Към настоящия момент обаче независимите доклади все още не са потвърдени, а държавните медии се въздържат от коментар на разпространената информация. \r\nПо-рано президентът Хасан Роухани заяви, че в антиправителствените демонстрации в Иран пръст имат трети страни, които се месят в страната – като Саудитска Арабия. Съгласно думите му, \"враговете на ислямската република са ядосани... от успеха и развитието на иранската нация и са дали обет да докарат на Иран проблеми\".\r\nПодобно изявление бе направено и от върховния духовен лидер на Иран, аятолах Али Хаменей, който в ефира на държавната телевизия заяви: „По отношение на събитията от последните дни - враговете се обединиха и използваха всички средства, за да създадат проблеми на ислямските власти\".\r\nЗа седем дни от началото на масовите протести в Иран броят на жертвите надвиши 20 души. Сред тях има както демонстранти, така и представители на силите за сигурност. Задържани са около 450 души. Въпреки че властите в Техеран блокираха достъпа до социални мрежи като \"Инстаграм\" и \"Телеграм\", в интернет пространството изобилства информация за полицейско насилие, включително обстрел срещу протестиращи в редица градове на близкоизточната република. Официалните източници отричат твърденията.Тереза Герова", "date": "2018.01.03", "title": "SZ: В социалните медии се съобщава за нови протести в Иран"}
{"url": "http://www.focus-news.net/news/2018/01/03/2473046/plovdiv-170-ta-godishnina-ot-rozhdenieto-na-hristo-botev-shte-bade-otbelyazana-v-grada-na-6-yanuari.html", "text": "На 6 януари Пловдив ще отбележи 170-та годишнина от рождението на Христо Ботев. Това съобщиха за Радио „Фокус” – Пловдив от дирекция „Култура и културно наследство” към Общината. Отбелязването на годишнината ще се състои от 14.00 часа пред паметника на поета-революционер в Цар Симеоновата градина в Пловдив. В ритуала, организиран от Общината, ще участват почетни формирования от Пловдивския гарнизон. Ще бъдат положени венци и цветя. Слово за делото и живота на великия българин ще произнесе Кръстю Кръстев – директор и художествен ръководител на Драматичен театър „Н.О. Масалитинов” Пловдив. Водещ ще бъде актьорът Петър Тосков.\r\nТони МИХАЙЛОВ", "date": "2018.01.03", "title": "Пловдив: 170-та годишнина от рождението на Христо Ботев ще бъде отбелязана в града на 6 януари"}
{"url": "http://www.focus-news.net/news/2018/01/03/2473047/ministar-neno-dimov-edinstveno-sportni-saorazheniya-mogat-da-se-predlagat-za-pirin.html", "text": "Това, което този план за \"Пирин\" променя, е че в туристическата зона над Банско, която представлява около 2% от територията на целия парк \"Пирин\" се разрешава инвестиционни намерения и второто нещо е, че се възлага на министъра на околната среда при постъпило инвестиционно намерение максимално бързо да се премине през всички необходими екологични процедури, за да може този втори или нов лифт да бъде реализиран максимално бързо с оглед решаване на достъпа на всички гости. Това каза министърът на околната среда и водите Нено Димов в \"Денят започва\" по БНТ. Той допълни, че единственото, което може да бъде предлагано, това са спортни съоръжения и за нищо друго извън спортна инфраструктура не може да се говори.\r\n\"Става дума лифтове, писти и най-вече за втория кабинков лифт. Това е основното. Извън това в промяната за плана се дава възможност в една конкретна, по-голяма зона да се правят водохващания за питейни нужди, което е ясно разписано в закона, но по някакъв начин е било пропуснато в плана и до този момент не е можело да се правят водохващания за питейни нужди в рамките на националния парк\", обясни министърът. Димов подчерта, че няма промяна в ски зоната. Могат да се направят само след оценка на въздействие на околната среда. По думите му същото е значението и със ски зоната \"Добринище\". \"Няма промяна в действащия план до момента в останалата част\", каза още той.\r\nМинистърът каза, че до днес няма постъпило инвестиционно намерение. \"Има идеен проект и тази седмица ще извикам инвеститорът. Трябва да се оцени как ще се направи, за да няма обратен ефект, за това има експерти след екологичната оценка какво се получава.\", бяха думите му. \"Изграждането на ски туризма и особено Витоша също идва на дневен ред и трябва да се разгледа. Там отново говорим за плана на управление, който трябва да реши в цялост. В момента дори този елементарен случай да вземем този протокол като технически трябва да бъдат изместени определени стъпки, за да се възстанови и той отново изисква промяна в плана. Направили сме прекалено много бариери през годините.\r\nМинистърът допълни, че в 12 часа днес на обяд е поканил тези, които протестират в тяхната територия Фейсбук в лайвчат и ще отговори на всеки, на който иска да му бъде отговорен. \"Убеден съм съм, че голямата част от хората, които в момента изразяват недоволства много добре знаят отговорите, но дали заради желание за манипулация или инсинуация, подвеждат тези, които може би искат да знаят. На втората група ще отговоря на всички въпроси, които искат да бъдат изяснени\", каза още той.", "date": "2018.01.03", "title": "Министър Нено Димов: Единствено спортни съоръжения могат да се предлагат за \"Пирин\""}
{"url": "http://www.focus-news.net/news/2018/01/03/2473048/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта. Това съобщиха за Радио „Фокус” – Кюстендил от Областната дирекция на МВР – Кюстендил. Пътните настилки са сухи. С нормална интензивност е движението по пътищата в региона. Към този час трафикът по автомагистрала „Струма” и път Е-79 е слаб. Спокойно е движението в посока ГКПП „Гюешево” и по пътя Кюстендил – София. \r\nЗабранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г.\r\nВенцеслав ИЛЧЕВ", "date": "2018.01.03", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2018/01/03/2473049/pss-dobri-sa-usloviyata-za-turizam-v-po-niskata-i-gorista-chast-na-planinite.html", "text": "Добри са условията за туризъм в по-ниската и гориста част на планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Температурите в планините са между минус 1 и минус 5 градуса. Съоръженията в курортите работят. Планинските спасители препоръчват на любителите на ските да  внимават, тъй като по-голяма част от снежната покривка е изкуствена и на места има заледени участъци. Условията за туризъм във високите части не са подходящи, тъй като духа вятър, мъгливо е и има навявания от сняг по пътеките. Няма регистрирани инциденти през изминалото денонощие. \r\nИнформация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2018.01.03", "title": "ПСС: Добри са условията за туризъм в по-ниската и гориста част на планините"}
{"url": "http://www.focus-news.net/news/2018/01/03/2473050/sky-news-blizo-25-hilyadi-domakinstva-vav-velikobritaniya-ostanaha-bez-elektrichestvo-zaradi-buryata-elinor.html", "text": "Близо 25 хил. домакинства останаха без електричество, след като бурята „Елинор“ удари Великобритания със скорост на ветровете, достигаща до 90 км/ч, предава телевизионният канал Sky News.\r\nБурята връхлетя острова във вторник вечерта откъм Атлантическия океан, оставяйки без ток 22 хил. домове в Северна Ирландия и около две хиляди в Мидлендс, Англия.\r\n „Трябва да помислим за безопасността на нашите служители, повечето ремонти ще започнат сутринта\" на сряда, заяви говорител на Северноирландската електроразпределителна мрежа. \r\nВ южните части на Северна Ирландия, Шотландия и Северна Англия вече бяха издадени предупреждения за лошо време, подчертава телевизията. Метеоролозите предупреждават, че силните ветрове може да поставят в опасност живота на хората. Видеоклипове в интернет пространството показват наводнени докове и улици под вода. Тереза Герова", "date": "2018.01.03", "title": "Sky News: Близо 25 хиляди домакинства във Великобритания останаха без електричество заради бурята „Елинор“"}
{"url": "http://www.focus-news.net/news/2018/01/03/2473051/burgas-chast-ot-ul-k-fotinov-shte-bade-zatvorena-poradi-remont-do-5-yanuari.html", "text": "От 09.00 часа днес до 18.00 часа на 5 януари ул. „К. Фотинов” в участъка от ул. „Митрополит Симеон” до ул. „Богориди” ще бъде затворена за движение на превозни средства. Това съобщиха от пресцентъра на Община Бургас. Ограничението се налага заради извършването на строителни дейности.", "date": "2018.01.03", "title": "Бургас: Част от ул. „К. Фотинов” ще бъде затворена поради ремонт до 5 януари"}
{"url": "http://www.focus-news.net/news/2018/01/03/2473052/kmetat-na-sofiya-yordanka-fandakova-stroezhat-na-metroto-v-kv-ovcha-kupel-naistina-sazdava-zatrudneniya-no-tova-posle-shte-povishi-kachestvoto-na-zhivot-na-horata-v-rayona.html", "text": "Строежът на метрото в кв. „Овча купел“ наистина създава затруднения, но това после ще повиши качеството на живот на хората в района. Това каза кметът на София Йорданка Фандъкова в интервю за предаването „Тази сутрин“ по бТВ във връзка със затрудненията с придвижването на гражданите, живеещи в кв. „Овча купел“, заради строежа на метрото.\r\n„Абсолютно са прави хората. Най-голямо е затруднението в този район, но и най-големи инвестиции се правят там. На два етапа беше разширен бул. „Монтевидео“, който допълнително допринесе за това заедно с втория етап на бул. „Овча купел“. Но това после ще бъдат едни допълнителни удобства и повишаване качеството на живот. Прави са хората, че калта има голям принос за фините прахови частици, затова правим всичко възможно строежът на метрото да върви в срок. Защото само след 2 години тези хора ще могат да ползват най-екологичния градски транспорт и за 10 минути ще могат да стигнат до центъра. Ще помоля за извинение и за търпение, за да построим метрото“, каза Фандъкова и уточни, че Столична община ще направи всичко възможно да се ремонтират и улиците, по които в момента се движат хората, и да се направи канализация. По думите ѝ вече е внесен проект за изграждане на такава в старата част на квартала.\r\n„Предвиждаме и цялостно реконструиране на трамвайната линия №5 по бул. „Цар Борис III” и закупуването на 13 нови мотриси, така че да може тази линия да бъде обновена и превозните средства да могат да се движат с по-голяма скорост. Заедно с това ще бъдат обновени и спирките. Но дотогава ще има затруднения и искам да помоля хората за разбиране. Ще направим всичко възможно нещата да се случват поетапно, за да има най-малко проблеми“, каза още тя и обясни, че през 2018 г. ще има ремонти и по бул. „Тодор Каблешков“ и по Южната дъга на София.", "date": "2018.01.03", "title": "Кметът на София Йорданка Фандъкова: Строежът на метрото в кв. „Овча купел“ наистина създава затруднения, но това после ще повиши качеството на живот на хората в района"}
{"url": "http://www.focus-news.net/news/2018/01/03/2473053/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Близо три месеца след изборите за федерален парламент в Берлин, лидерите на Съюза (ХДС/ХСС) и Германската социалдемократическа партия (ГСДП) подновяват усилията за създаване на нова голяма коалиция, отбелязва националният ежедневник Die Frankfurter Allgemeine Zeitung.\r\nНа срещата в Берлин ще присъства канцлерът Ангела Меркел (ХДС), председателя на Християнсоциалния съюз (ХСС) Хорст Зеехофер, лидерът на социалдемократите Мартин Шулц, а също и фракционните лидери на трите партии – Фолкер Каудер (Съюза (ХДС/ХСС), Александер Добринд (ХСС) и Андреа Налес (ГСДП). Не се планират публични изявления след приключването на срещата. Същинската част от междупартийните консултации в по-широк кръг ще започнат в неделя, 7 януари, припомнят от редакцията. \r\nНа 19 ноември свободните демократи (СвДП) на Кристиан Линднер обявиха излизането си от преговорите за „ямайска“ коалиция със Съюза (ХДС/ХСС) и „Зелени“. В отговор президентът на ФРГ се нагърби със задачата да изведе страната от безпрецедентната политическа криза, в която навлезе. След серия разговори в двореца Белвю в Берлин бе взето решение за започване на преговори за нова черно-червена коалиция. В случай на провал ще се стигне до правителство на малцинството, водено от Ангела Меркел, или до нови избори.\r\n*** Повече от година, след като изнесе ключова реч по време на демонстрация в Стокхолм, срещу 34-годишния лидер на неонацисткото движение „Нордическа съпротива“ Симон Линдберг бе издадена присъда за „подбуждане към омраза“, отбелязва електронното издание The Local в редакцията си за Швеция. \r\nИзданието припомня, че митингът, на който Линдберг изнесе реч, наситена с омраза към отделни групи от обществото заради тяхната раса, цвят на кожата, национален или етнически принцип, завърши с насилие, след като лидерът на „Нордическа съпротива“ завърши словото си с нацисткия поздрав „Sieg Heil“, вдигайки дясната си ръка нагоре.  Петима души бяха арестувани, а двама бяха ранени при сблъсъци между полицията и антифашистите в митинга, организиран от неонацисткото движение. \r\nНаказанието на Линдберг е един месец лишаване от свобода. Впоследствие магистратите взеха предвид обстоятелството, че лидерът на „Нордическа съпротива“ е изнесъл реч в рамките на митинг, разшерен от шведските власти. В резултат присъдата му беше заменена със символична глоба от 800 шведски крони (около 159 лева).\r\nДвижението „Нордическа съпротива“, създадено през 1997 г., бе определено като най-склонната към насилие неонацистка организация в Швеция.\r\n*** Правителството в Атина се стреми да създаде атмосфера на оптимизъм преди подновяването на усилията на ООН за разрешаване на десетилетния спор за името на Македония (в източника- Бивша югославска република Македония), макар двете партии от управляващата гръцка коалиция да имат разминавания по въпроса за подхода, който трябва да бъде приложен в разговорите със Скопие, коментира електронното издание Ekathimerini.\r\nГръцкият министър-председател Алексис Ципрас и министърът на външните работи Никос Коциас са провели телефонни разговори с македонския премиер Зоран Заев, който прекара празниците в северния пристанищен град Солун, а по-рано миналия месец потвърди желанието си да работи за постигане на решение в дългогодишния спор с Гърция. \r\nОптимизъм демонстрираха и в Атина. В интервю за Real FM министър-председателят Ципрас коментира: „Оптимист съм, че можем ефективно и отговорно да се справим с въпрос, който наследихме от предишните правителства, и докато другата страна действително желае напредък, вярвам, че може да бъдат направени стъпки в посока към решение\" на проблема.\r\nГръцкият министър на отбраната Панос Каменос „тегли чертата“ на употребата на „Македония“ - партията „Независими гърци“, която е коалиционен партньор на управляващата СИРИЗА, попари оптимизма от възобновяването на преговорите между Атина и Скопие за разрешаване на т.нар. спор за името. Говорейки от военния лагер „Далипи\" в северния пристанищен град Солун преди Коледните празници, председателят на „Независими гърци“ Панос Каменос заяви, че неговата партия няма да даде съгласието си за име на северозападната съседка, което включва термина „Македония\".\r\nКаменос, който е и министър на отбраната, припомни, че през 1992 г., по време на среща на лидерите на гръцките политически партии при тогавашния президент Константин Караманлис е постигнато съгласие използването на думата „Македония\" за името на съседната държава да не бъде основа за започване на преговори между Атина и Скопие.\r\nПрез 2007 г. обаче Гърция обяви, че ще се съгласи на употребата на термина „Македония\", ако той бъде използван в комбинация с друга дума – стъпка, която Атина приема като огромен компромис в дългогодишния спор със Скопие. \r\nСъпротива по този въпрос от страна на „Независими гърци“ би означавало, че премиерът Алексис Ципрас трябва да се погрижи да разчита на други партии при гласуването на въпроса в парламента.\r\n***", "date": "2018.01.03", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/01/03/2473054/burgas-pochinal-e-shofyorat-na-kamiona-koyto-se-preobarna-v-kanavka-v-rayona-na-benzinostantsiya-na-otbivkata-za-selo-cherni-vrah-v-posoka-sredets.html", "text": "Починал е шофьорът на камиона, който се преобърна в канавка в района на бензиностанция на отбивката за село Черни връх в посока Средец. Това съобщиха от Областната дирекция на МВР – Бургас. Вчера около 10.44 часа но пътя Бургас – Средец поради движение с несъобразена скорост, навлизайки в лентата за насрещно движение, самостоятелно катастрофира и попада в крайпътната канавка т.а. „МАН”, с прикачено полуремарке, с бургаска регистрация, управляван от 60-годишния с инициали К.Я. от Бургас. \r\nВодачът с диагноза „политравматизъм” по цялото тяло, в кома, с опасност за живота, е настанен за лечение в отделение „Реанимация” на УМБАЛ – Бургас, където около 15.45 часа починал.", "date": "2018.01.03", "title": "Бургас: Починал е шофьорът на камиона, който се преобърна в канавка в района на бензиностанция на отбивката за село Черни връх в посока Средец"}
{"url": "http://www.focus-news.net/news/2018/01/03/2473055/d-r-angel-kunchev-kasno-e-za-postavyane-na-protivogripna-vaksina-no-e-preporachitelno-priemaneto-na-medikamenti-za-po-lesno-spravyane-s-bolestta.html", "text": "Късно е за поставяне на противогрипна ваксина, но е препоръчително приемането на медикаменти за по-лесно справяне с болестта. Това каза в интервю за сутрешния блок „Добро утро, България“ на Радио „Фокус“ д-р Ангел Кунчев, главен държавен здравен инспектор. По думите му времето, в което е могло да се предпазим от грипа е било през есенните месеци. Д-р Кунчев поясни, че вече избягването на грипната вълна е невъзможно. \"При първи симптоми обаче е важна консултацията с лекар, като самолечението с антибиотици е не само непрепоръчително, но и излишно\", обясни д-р Кунчев. „В този период, в който започва масово повишаване на заболеваемостта, обикновено грипният вирус е в основата на почти всички случаи. Мощен е и успява да избута всички останали респираторни вируси и да е основен причинител на заболяванията, но и клиничната картина е доста различна. Обикновено при респираторните заболявания срещаме хрема, кашлица, сравнително запазване на общото състояние и не толкова висока температура. При класическия грип началото е много рязко, нямаме никакви двоумения дали сме болни или не, тъй като трудно продължаваме да живеем по начина, по който сме свикнали, ходейки на работа и училище. Температурата е висока, главоболието е подчертано“, обясни той. \"При грипа най-често се засягат горните дихателни пътища, като може да се стигне и до по-сериозни усложнения. Подобни случаи обаче са изключително редки- около 0, 1%\", увери д-р Ангел Кунчев.", "date": "2018.01.03", "title": "Д-р Ангел Кунчев: Късно е за поставяне на противогрипна ваксина, но е препоръчително приемането на медикаменти за по-лесно справяне с болестта"}
{"url": "http://www.focus-news.net/news/2018/01/03/2473056/shumen-patnite-nastilki-v-oblastta-sa-preobladavashto-suhi-vidimostta-e-dobra.html", "text": "С нормална интензивност е движението по пътищата в Шумен и областта, предаде репортер на Радио „Фокус” – Шумен. Без натоварване е трафикът по автомагистрала „Хемус” в посока Варна. Оживено е движението по бургаския път. Спокойно се пътува в посока Силистра. \r\nНяма въведени ограничения на движението по републиканската пътна мрежа. Настилките са преобладаващо сухи, видимостта е добра. Ришки проход е отворен без ограничения, Върбишки проход остава затворен за всички видове пътни превозни средства.\r\nИвелина ИВАНОВА", "date": "2018.01.03", "title": "Шумен: Пътните настилки в областта са преобладаващо сухи, видимостта е добра"}
{"url": "http://www.focus-news.net/news/2018/01/03/2473057/afp-desetki-hilyadi-irantsi-se-sabirat-za-propravitelstveni-aktsii-v-stranata.html", "text": "Десетки хиляди иранци се събират в градовете на страната, за да се включат в мащабна акция в подкрепа на правителството в Техеран, предава AFP, като се позовава на информация от държавната телевизия на близкоизточната република.\r\nКадри показват десетки хиляди участници в демонстрации по улиците на Ахваз, Керманшах, Горган и редица други градове, които развяват знамена и издигат снимки на върховния духовен лидер – аятолах Али Хаменей. \r\nМитингите са предшествани от няколко дни на безредици - първоначално протестите бяха насочени срещу икономическата ситуация в страната, но бързо се обърнаха срещу режима като цяло. Загинаха 21 души, а над 450 други бяха арестувани. Тереза Герова", "date": "2018.01.03", "title": "AFP: Десетки хиляди иранци се събират за проправителствени акции в страната"}
{"url": "http://www.focus-news.net/news/2018/01/03/2473058/smolyan-mokri-na-mesta-sa-patishtata-v-oblastta-povishena-e-opasnostta-ot-padashti-kamani.html", "text": "Проходими при зимни условия са пътищата в област Смолян, съобщиха за Радио „Фокус” – Смолян от Областно пътно управление – Смолян. Времето е с разкъсана облачност, без валежи. Пътните настилки са мокри на места. Повишена е опасността от падащи камъни по всички републикански направления в областта. През нощта не са получавани сигнали за инциденти по републиканските пътища в региона.\r\nПоради стеснен габарит на пътя остава ограничено двежението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са предимно сухи. Автомобилният трафик е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2018.01.03", "title": "Смолян: Мокри на места са пътищата в областта, повишена е опасността от падащи камъни"}
{"url": "http://www.focus-news.net/news/2018/01/03/2473059/sofiya-edin-chovek-e-postradal-sled-poreditsa-ot-katastrofi-na-bul-rozhen.html", "text": "Един човек е пострадал след поредица от катастрофи на бул. „Рожен“. Това съобщиха за Агенция „Фокус“ от пресцентъра на МВР. Човекът е леко пострадал и е откаран за преглед в болница. Общо 9 автомобила са участвали в поредицата от инциденти, като от МВР уточниха, че катастрофите не са верижни, а са се случили една след друга. Вероятната причина за пътнотранспортните произшествия е разлята на пътя строително-монтажна смес. Първият сигнал за инцидент на бул. „Рожен“ е подаден около 7.15 часа тази сутрин. \r\nДеница КИТАНОВА", "date": "2018.01.03", "title": "София: Един човек е пострадал след поредица от катастрофи на бул. „Рожен“"}
{"url": "http://www.focus-news.net/news/2018/01/03/2473060/prof-mihail-konstantinov-prezidentskoto-veto-varhu-antikoruptsionniya-zakon-veroyatno-shte-bade-preodolyano-v-parlamenta-no-s-korektsii.html", "text": "Президентското вето върху антикорупционния закон вероятно ще бъде преодоляно в парламента, но с корекции. Това коментира в сутрешния блок „Добро утро, България” на Радио „Фокус” политическият анализатор проф. Михаил Константинов след като държавният глава Румен Радев върна за обсъждане в Народното събрание закона с мотива, че противодействието на корупцията не може да се ограничи само до мерките, предвидени в него. „Мисля, че е разумно управляващите да се съобразят с някои от мотивите не само на президента, но и на други хора, които изказаха опасения. В този смисъл законът ще мине, но след една корекция, като това ще бъде по-правилният ход, защото в противен случай ще трябва да се даде на Конституционния съд. Има обаче известна прибързаност при приемането на този закон, това е очевидно за всички. Пак си мисля, че правилният ход е да се съберат отново политиците, да седнат и да обмислят това нещо и да приемат законодателство, което да е в полза на цялото общество”, коментира анализаторът. Проф. Михаил Константинов допълни, че е възможно след наложеното вето над закона фокусът да бъде изместен от темата „корупция” към това коя партия и чии интереси защитава държавният глава.", "date": "2018.01.03", "title": "Проф. Михаил Константинов: Президентското вето върху антикорупционния закон вероятно ще бъде преодоляно в парламента, но с корекции"}
{"url": "http://www.focus-news.net/news/2018/01/03/2473061/evrokomisaryat-mariya-gabriel-v-intervyu-za-v-lecho-falshivite-novini-atakuvat-nashata-demokratsiya.html", "text": "Наша отговорност е да помогнем на „четвъртата власт” – журналистиката, която е стожер на демокрацията. Това казва в специално интервю за белгийския всекидневник „L'Echo” българският комисар по цифрова икономика и общество Мария Габриел, съобщиха от пресцентъра на Представителство на ЕК в България. „Подходът спрямо фалшивите новини в социалните мрежи трябва да се превърне от национален – в европейски”, допълва тя и уточнява, че ще предложи през пролетта на 2018 г. обща стратегия спрямо този феномен. \r\nЕкспертна група на високо равнище трябва да идентифицира добрите практики за борба с фалшивите новини. Такива вече съществуват като например „trusted flaggers” за доброволно сигнализиране на невярно съдържание в YouTube или т.нар. „fact checkers” за проверка на фактите. „От нас зависи да преценим каква добавена стойност може да внесе ЕС”, отбелязва комисар Габриел. \r\nВ интервюто тя съобщава, че на 9 януари организира среща в Брюксел с представители на 30 интернет платформи – от най-голямата до най-малката, която е посветена на незаконното съдържание онлайн. „Ще дадем предимство на доброволните мерки и редовния диалог”, обяснява българският комисар по цифровата икономика и цифровото общество. „От платформите изискваме прозрачност, така че потребителят да е  информиран за онова, което се определя като незаконно съдържание; второ – да сътрудничат с органите на полицията и съдебните власти. И накрая – искаме да дадем възможност на гражданите да подават сигнали, коментира още пред „L'Echo” комисар Мария Габриел.", "date": "2018.01.03", "title": "Еврокомисарят Мария Габриел в интервю за в. „L'Echo”: Фалшивите новини атакуват нашата демокрация"}
{"url": "http://www.focus-news.net/news/2018/01/03/2473062/dobrich-kmetat-yordan-yordanov-shte-pozdravi-parvoto-bebe-rodeno-v-grada-za-2018-g.html", "text": "Кметът на Добрич Йордан Йорданов ще поздрави първото бебе, родено в града за 2018 г. Това съобщиха от пресцентъра на Общината. Отделението по „Акушерство и гинекология“ се намира на четвъртия етаж в Многопрофилната болница за активно лечение. Йордан Йорданов ще поздрави бебето и родителите му в 11.00 часа.", "date": "2018.01.03", "title": "Добрич: Кметът Йордан Йорданов ще поздрави първото бебе, родено в града за 2018 г."}
{"url": "http://www.focus-news.net/news/2018/01/03/2473063/prof-atanas-tasev-energien-ekspert-balgariya-se-nuzhdae-ot-nov-zakon-za-energetikata.html", "text": "България се нуждае от нов закон за енергетиката. Това каза в сутрешния блок „Добро утро, България” на Радио „Фокус” енергийният експерт проф. Атанас Тасев. Според него крайната цел на новия закон трябва да той е да ясен и да служи за намаляване на бюрократичните проблеми. „Това би била една много съвременна и ефективна мярка от гледна точка на по-нататъшното развитие на енергетиката. Пред нас има нови предизвикателства, към които трябва да се добави влиянието на Парижкото споразумение по отношение на намаляване газовите емисии и емисиите на парникови газове. А също така трябва да се подготвим за предизвикателството, наречено електромобили и електротранспорт”, коментира проф. Тасев. Той допълни, че изменение в цената на парното в близките месеци няма да настъпи. Не се очертава и сериозен скок в цената на газа, ако се вземат под внимание котировките от предходните 9 месеца, каза още проф. Тасев.", "date": "2018.01.03", "title": "Проф. Атанас Тасев, енергиен експерт: България се нуждае от нов закон за енергетиката"}
{"url": "http://www.focus-news.net/news/2018/01/03/2473064/sofiyska-voda-vremenno-shte-prekasne-vodosnabdyavaneto-v-chast-ot-kv-vasil-levski-na-4-yanuari.html", "text": "„Софийска вода” временно ще прекъсне водоснабдяването в част от кв. „Васил Левски“ на 4 януари. Това съобщиха от пресцентъра на дружеството. Във връзка с подмяна на уличен водопровод на ул. „Йосиф Соколски“, жк. „Васил Левски“, се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nул. „Летоструй“, ул. „Стоян Попов“, ул. „Рилска обител“, бул. „Ботевградско шосе“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йосиф Соколски“ ъгъла с ул. „Баба Тонка“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.01.03", "title": "„Софийска вода” временно ще прекъсне водоснабдяването в част от кв. „Васил Левски“ на 4 януари"}
{"url": "http://www.focus-news.net/news/2018/01/03/2473065/montana-4-sm-e-snezhnata-pokrivka-na-prohoda-petrohan.html", "text": "4 см е снежната покривка на прохода Петрохан, съобщиха за Радио „Фокус” – Видин от Областното пътно управление – Монтана. Температурата на въздуха на прохода е положителна и снегът не се задържа на пътната настилка. Пътят е почистен, мокър, на места е опесъчен. \r\nТрафикът през Петрохан е с нормална интензивност. Остава забраната за преминаване на автомобили над 12 тона  през Петрохан до 31 март, обиколният маршрут за тях е през град Своге.\r\nАнна ЛОЗАНОВА", "date": "2018.01.03", "title": "Монтана: 4 см е снежната покривка на прохода Петрохан"}
{"url": "http://www.focus-news.net/news/2018/01/03/2473066/yens-stoltenberg-v-intervyu-za-dwn-prez-nastoyashtata-godina-se-ochakva-razshiryavane-na-komandniya-sastav-na-nato-za-parvi-pat-sled-studenata-voyna.html", "text": "В интервю за германското издание Deutsche Wirtschaft Nachrichten генералният секретар на НАТО Йенс Столтенберг потвърди, че през настоящата 2018 г. се очаква разширяване на командния състав на НАТО – за първи път след края на Студената война. \r\nОт редакцията привеждат информация, съгласно която сегашните 6,8 хил. работни места ще бъдат увеличени до осем хиляди. \r\n„Точните числа все още не са фиксирани, но очаквам те да се повишат. Трябва да сме в състояние да се борим с тероризма. И трябва да отчетем факта, че отново си имаме работа с една по-уверена Русия. Тук трябва да поясня: не искаме нова Студена война и нова надпревара във въоръжението. Искаме политически диалог с Русия – дори това да не е лесно“, увери норвежкият политик.\r\nНа въпрос дали през 2018 г. може да има по-интензивни контакти с Москва извън Съвета Русия-НАТО, Столтенберг подчерта: „Очаквам, че ще имаме повече срещи и че ще използваме военните канали за комуникация. Целият Алианс подкрепя това. Наскоро например, председателят на Военния комитет на НАТО, а също и главнокомандващият силите на НАТО в Европа проведоха разговори с руския генерал Валерий Герасимов - след дълъг период без контакт между двете страни“. \r\nСъщевременно Столтенберг подчерта, че светът става все по-опасен и враждебен, и именно поради тази причина - съгласно думите на норвежеца, НАТО се развива и става все по-силен съюз..Тереза Герова", "date": "2018.01.03", "title": "Йенс Столтенберг в интервю за DWN: През настоящата година се очаква разширяване на командния състав на НАТО за първи път след Студената война"}
{"url": "http://www.focus-news.net/news/2018/01/03/2473067/pregled-na-osnovnite-temi-v-shumenskiya-pechat.html", "text": "„Обявиха Ивайло Сакелариев за „Artiste FIAP” е водещото заглавие във вестник „Шуменска заря”. Малцина наши сънародници са удостоявани с тази висока чест. Сред тях беше шуменският фотограф-художник Марк Маркарян. Сред  изискванията на FIAP е кандидатстващите за званието, от името на фотографските асоциации на отделните държави, да са имали през годините над 40 фото творби, селектирани за участие в  международни фотосалони в седем до девет държави. Над 70 арт творби на Ивайло Сакелариев досега са били избрани да са сред показваните на международни прояви от такъв висок ранг. \r\n„41-годишен мъж от Шумен задържан за блудство“ е акцент от стр. 2 в броя. Районната прокуратура в Шумен задържа за срок до 72 часа Христо С., обвинен в извършени блудствени действия с 19-годишно момиче. Случаят е особено тежък – престъпление по член 150, ал. 3 от НК, съобщиха от Апелативна прокуратура. \r\n„Висшият мюсюлмански съвет обяви 2018 г. за „Година на младото семейство”, пише изданието. Последното заседание на Висшия мюсюлмански съвет за 2017 г. се проведе в Шумен. Висшият мюсюлмански съвет одобри представения проект за обявяване на 2018 г. за „Година на младото семейство”. С това се цели да се постави акцент върху семейството и по-специално на създаването на млади семейства. \r\n„Природният парк „Шуменско плато” е с нов директор, съобщава всекидневникът. За временно изпълняващ длъжността директор на ПП „Шуменско плато” е назначен инж. Васил Василев. Затова съобщи новоназначеният ръководител. Заповедта е издадена от Изпълнителна агенция по горите. \r\n„Шумен дава 154 000 лева за отопление на обществени сгради” информира изданието. 153 900 лв. без ДДС дава Община Шумен за отопление на детски, социални, здравни и обществени заведения. Прогнозното количество гориво, което трябва да бъде доставено за отоплителния сезон, е 81 000 литра. \r\n„Честват 70-годишнината на проф. д-р Стоян Витлянов”, е акцент от стр. 3 в броя. Официално бе представен, посветеният на 70-годишнината на проф. д-р Стоян Вилянов, том четвърти от поредицата „IN HONOREM”.", "date": "2018.01.03", "title": "Преглед на основните теми в шуменския печат"}
{"url": "http://www.focus-news.net/news/2018/01/03/2473068/mvr-edin-chovek-e-zaginal-a-25-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 25 са ранени при 16 тежки катастрофи в страната през изминалото денонощие. Това съобщиха от пресцентъра на МВР. Двама от пострадалите са с опасност за живота. В столицата са регистрирани 4 тежки и 80 леки пътни инцидента, при които са ранени 5 души.", "date": "2018.01.03", "title": "МВР: Един човек е загинал, а 25 са ранени при катастрофи в страната през изминалото денонощие"}
{"url": "http://www.focus-news.net/news/2018/01/03/2473069/aktsenti-v-predavaneto-vsichki-v-chas-na-radio-fokus.html", "text": "Страната ни поема ротационното председателство на ЕС. Няма как да не започнем с това първото издание на „Всички в час” на Радио „Фокус” за годината, oще повече, че образованието е водещ приоритет на българското председателство. Готови ли сме за него, кои са основните приоритети, какво включва програмата в сектор „Образование“ по време на председателството? В минутите до 11.00 часа ще потърсим отговорите на тези и други въпроси от заместник-министъра на образованието и науката Деница Сачева.\r\nВ предаването неведнъж сме насочвали вниманието си към обучението по новата професия „Приложен програмист”. От края на 2017 г. десетокласниците могат да кандидатстват за обучение по Националната програма „Обучение за ИТ кариера”, която е безплатна за учениците. Как протича обучението и гарантирана ли е кариерата на един млад човек с подобна професия – ще се отправим към бургаска професионална гимназия, за да почерпим повече информация от практиката. \r\nУченици от Суворово проведоха едномесечна международна практика в Испания в рамките на проект, финансиран по програма „Еразъм +” на Европейския съюз. По какво е проекта ще разберем от репортера ни във Варна Марияна Валентинова.\r\nВсичко това в минутите от 10.00 до 11.00 часа с водещ Милослава Ангелова.", "date": "2018.01.03", "title": "Акценти в предаването „Всички в час” на Радио „Фокус”"}
{"url": "http://www.focus-news.net/news/2018/01/03/2473070/vidin-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки във Видинска област, съобщиха за Радио „Фокус” – Видин от Областното пътно управление. Трафикът по републиканската пътна мрежа в областта е натоварен в посока за граничен пункт „Дунав мост 2”. Пътуват предимно тежкотоварни автомобили, като най-натоварен е трафикът в участъка между Видин и Дунавци.  \r\nВъв Видин автомобилният поток е най-интензивен в централната градска част, на кръговото край ж.п. гарата и по бул. „Панония”. \r\nДвижението по път III-1411 с. Слана Бара – Видин е ограничено за автомобили над 5 т поради аварийно състояние на мост.\r\nАнна ЛОЗАНОВА", "date": "2018.01.03", "title": "Видин: Мокри и хлъзгави са пътните настилки в областта"}
{"url": "http://www.focus-news.net/news/2018/01/03/2473071/varna-do-100-metra-e-namalena-vidimostta-poradi-magla.html", "text": "Сухи са пътните настилки във Варна и областта, предаде репортер на Радио „Фокус” – Варна. Времето е облачно, но без валежи. \r\nПо данни на Агенция „Пътна инфраструктура” на места в областта видимостта е намалена до 100 м поради мъгла. Движението по направленията за София, Добрич и Бургас се осъществява без въведени ограничения. По пътя Кранево - Варна при км 83+100 е ограничено движението на моторни превозни средства над 10 т. Обходът е през участъка Кичево - Оброчище.\r\nМарияна ВАЛЕНТИНОВА", "date": "2018.01.03", "title": "Варна: До 100 метра е намалена видимостта поради мъгла"}
{"url": "http://www.focus-news.net/news/2018/01/03/2473072/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Близо три месеца след изборите за федерален парламент в Берлин, лидерите на Съюза (ХДС/ХСС) и Германската социалдемократическа партия (ГСДП) подновяват усилията за създаване на нова голяма коалиция, отбелязва националният ежедневник Die Frankfurter Allgemeine Zeitung.\r\nНа срещата в Берлин ще присъства канцлерът Ангела Меркел (ХДС), председателя на Християнсоциалния съюз (ХСС) Хорст Зеехофер, лидерът на социалдемократите Мартин Шулц, а също и фракционните лидери на трите партии – Фолкер Каудер (Съюза (ХДС/ХСС), Александер Добринд (ХСС) и Андреа Налес (ГСДП). Не се планират публични изявления след приключването на срещата. Същинската част от междупартийните консултации в по-широк кръг ще започнат в неделя, 7 януари, припомнят от редакцията. \r\nНа 19 ноември свободните демократи (СвДП) на Кристиан Линднер обявиха излизането си от преговорите за „ямайска“ коалиция със Съюза (ХДС/ХСС) и „Зелени“. В отговор президентът на ФРГ се нагърби със задачата да изведе страната от безпрецедентната политическа криза, в която навлезе. След серия разговори в двореца Белвю в Берлин бе взето решение за започване на преговори за нова черно-червена коалиция. В случай на провал ще се стигне до правителство на малцинството, водено от Ангела Меркел, или до нови избори.\r\n*** България пое председателството на Съвета на Европейския съюз на 1 януари 2018 г. без действащ всеобхватен антикорупционен закон, коментира електронното издание Der Standard в редакцията си за Германия.\r\nДържавният глава на страната Румен Радев наложи вето на закона, опасявайки се, че той няма да бъде ефективен в борбата срещу корупцията и че може да доведе до политически злоупотреби. \r\nЕдинадесет години след присъединяването си към Общността, България е една от най-корумпираните държави в международната организация. За разлика от съседна Румъния, до този момент нито един високопоставен политик не е осъден за корупция в България.\r\nЗаконът за борба с корупцията беше приет едва в края на 2017 г. Той предвижда създаването на централизиран орган за борба с корупцията, който ще има правомощия да конфискува незаконно придобито имущество. \r\nНаскоро Европейската комисия потвърди напредъка на България в борбата с корупцията, но напомни на София, че е необходимо да предприеме допълнителни действия за справянето с проблема.\r\n*** Съгласно информация, публикувана в социалните медии, в нощта срещу сряда в Иран отново е имало протести, които са били съпътствани от насилие и арести, отбелязва баварският ежедневник Die Sueddeutsche Zeitung. Към настоящия момент обаче независимите доклади все още не са потвърдени, а държавните медии се въздържат от коментар на разпространената информация. \r\nПо-рано президентът Хасан Роухани заяви, че в антиправителствените демонстрации в Иран пръст имат трети страни, които се месят в страната – като Саудитска Арабия. Съгласно думите му, \"враговете на ислямската република са ядосани... от успеха и развитието на иранската нация и са дали обет да докарат на Иран проблеми\".\r\nПодобно изявление бе направено и от върховния духовен лидер на Иран, аятолах Али Хаменей, който в ефира на държавната телевизия заяви: „По отношение на събитията от последните дни - враговете се обединиха и използваха всички средства, за да създадат проблеми на ислямските власти\".\r\nЗа седем дни от началото на масовите протести в Иран броят на жертвите надвиши 20 души. Сред тях има както демонстранти, така и представители на силите за сигурност. Задържани са около 450 души. Въпреки че властите в Техеран блокираха достъпа до социални мрежи като \"Инстаграм\" и \"Телеграм\", в интернет пространството изобилства информация за полицейско насилие, включително обстрел срещу протестиращи в редица градове на близкоизточната република. Официалните източници отричат твърденията.\r\n*** В интервю за германското издание Deutsche Wirtschaft Nachrichten генералният секретар на НАТО Йенс Столтенберг потвърди, че през настоящата 2018 г. се очаква разширяване на командния състав на НАТО – за първи път след края на Студената война. \r\nОт редакцията привеждат информация, съгласно която сегашните 6,8 хил. работни места ще бъдат увеличени до осем хиляди. \r\n„Точните числа все още не са фиксирани, но очаквам те да се повишат. Трябва да сме в състояние да се борим с тероризма. И трябва да отчетем факта, че отново си имаме работа с една по-уверена Русия. Тук трябва да поясня: не искаме нова Студена война и нова надпревара във въоръжението. Искаме политически диалог с Русия – дори това да не е лесно“, увери норвежкият политик.\r\nНа въпрос дали през 2018 г. може да има по-интензивни контакти с Москва извън Съвета Русия-НАТО, Столтенберг подчерта: „Очаквам, че ще имаме повече срещи и че ще използваме военните канали за комуникация. Целият Алианс подкрепя това. Наскоро например, председателят на Военния комитет на НАТО, а също и главнокомандващият силите на НАТО в Европа проведоха разговори с руския генерал Валерий Герасимов - след дълъг период без контакт между двете страни“. \r\nСъщевременно Столтенберг подчерта, че светът става все по-опасен и враждебен, и именно поради тази причина - съгласно думите на норвежеца, НАТО се развива и става все по-силен съюз.\r\n***", "date": "2018.01.03", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/01/03/2473073/pregled-na-osnovnite-temi-vav-varnenskiya-pechat.html", "text": "„69-годишна първа подаде декларация в НАП” е заглавие от първа страница в днешния брой на варненския вестник „Черно море”. Жената е декларирала доходи от трудово правоотношение за надвнесен данък, като тя ползва данъчни облекчения за намалена трудоспособност. Към 15.30 часа вчера деветима варненци подадоха декларации. От НАП добавят, че декларации могат да подават и наследници на починали, имали дейност през 2017-а, но това няма задължителен характер. „Петима пострадаха от пиратки”, допълва изданието. Двама от тях са вече изписани. Единият е на 40 години и е с изгаряния по лицето заради неправилно боравене с пиротехника. Останалите трима са хоспитализирани в клиниката по ортопедия и травматология. Двама от тях са с увредени сухожилия, при третия ще се наложи отстраняване на част от пръста. „Първото бебе за 2018 г. е момченце”, четем още в броя. Първото бебе за 2018 г. във Варна е момченце с мерки 3450 г и височина 50 см. То се роди на 1 януари в 04.00 часа сутринта в АГ болницата във Варна. Първото бебе в МБАЛ „Света Анна“ се появи на бял свят в 10,08 часа на 1 януари, съобщи старшата акушерка Силвия Русева. То е момченце, като раждането е преминало нормално. Последното за 2017 г. бебе в родилното отделение на бившата Окръжна болница е проплакало на 31 декември в 12,40 часа. То също е момченце. „Варна с рекорден бюджет за т. г.“, е друга тема в изданието. Варна ще работи с рекорден бюджет през 2018 г. Проектът, с макрорамка от 384,7 млн. лв., бе представен на обществено обсъждане в зала „Пленарна” на Община Варна. За сравнение през изминалите три години, бюджетът на града е бил съответно 258,7 млн. лв. през 2015 г., 243,7 млн. лв. през 2016 г. и 270,7 млн лв. през 2017 г. Увеличението на средствата за 2018 г. стават факт без увеличение на данъчната тежест за гражданите на Варна и с повишени приходи от местни данъци и такси. Приоритети в работата на общинската администрация остават образованието, за което се отделят 30% от общия бюджет, изграждането на модерна градска среда, създаване на възможности за развитие на целогодишен туризъм. „Гостите на европредседателството ще бъдат настанявани и във Варна и в двореца Евксиноград“, посочва още вестникът. „Ремонтът на платното за Бургас от АМ „Черно море” продължава напролет” е друго заглавие в броя.  През пролетта ще завършат ремонтите на платната на магистралата и в двете посоки: Варна и Бургас. По платното в посока Варна ще се работи след като приключат предвидените строителни работи в платното за Бургас. Ремонтът на платното за Бургас на автомагистрала „Черно море” все още не е приключил. Положен е само първият пласт асфалт (биндер). През пролетта работата ще продължи, в съответствие с технологичния проект, и ще бъде поставено и износващото асфалтово покритие и пътната маркировка. За улеснение на трафика и повишаване безопасността на движение, преди Коледните празници, обектът бе пуснат в експлоатация за зимния сезон с временна организация на движението и ограничение на скоростта от 70 км/ч. Участъкът е с временна маркировка и табели, че пътят е в ремонт.", "date": "2018.01.03", "title": "Преглед на основните теми във варненския печат"}
{"url": "http://www.focus-news.net/news/2018/01/03/2473074/kyustendil-bez-problemi-e-vazstanoven-vazpitatelniyat-i-uchebniyat-protses-v-detskite-gradini-i-uchilishtata-v-grada.html", "text": "Без проблеми е възстановен възпитателният и учебният процес в детските градини и училищата в града. Това каза пред Радио „Фокус” – Кюстендил Нели Петкова, директор на Дирекция „Образоване, култура, младежки дейности и спорт” към Община Кюстендил. По думите й помещенията във всички детски градини са много добре отоплени, съобразено с възрастта на отглежданите деца. „Всички детски заведения са газифицирани и няма проблем с отоплението след празничните дни”, каза Петкова. По думите й медицинските сестри в детските заведения осъществяват здравен филтър, което действие да не позволи в детската градина да бъдат оставяни болни деца. \r\nДо момента не са постъпвали сигнали от страна на директорите на училищата в Кюстендил, касаещи затруднения или проблеми при възобновяване на учебните занятия, след ваканцията.\r\nВенцеслав ИЛЧЕВ", "date": "2018.01.03", "title": "Кюстендил: Без проблеми е възстановен възпитателният и учебният процес в детските градини и училищата в града"}
{"url": "http://www.focus-news.net/news/2018/01/03/2473075/silistra-goryalo-e-bivshe-uchilishte-v-dulovskoto-selo-mezhden.html", "text": "Бивше училище в село Межден е горяло вчера. Това съобщиха от Областната дирекция на МВР – Силистра. Пожарът възникнал около 20.05 часа по неустановени към момента причини. Изгорели около 400 кв.м покрив и едно помещение. Огнеборци от РС ПБЗН – Дулово загасили пожара и предотвратили по-големи щети.", "date": "2018.01.03", "title": "Силистра: Горяло е бивше училище в дуловското село Межден"}
{"url": "http://www.focus-news.net/news/2018/01/03/2473076/politika-sarbiya-broyat-na-lishenite-ot-svoboda-zheni-v-sveta-se-e-udvoil-sled-2000-godina-pokazva-prouchvane.html", "text": "Все повече и повече представителки на нежния пол се оказват в затвора – проучване показва, че в периода след 2000 г. броят на лишените от свобода жени в света се е удвоил, отбелязва белградското електронно издание „Политика“.\r\nПо данни на Института за криминални изследвания към Университета „Бъркбек“ в Лондон към края на 2017 г. в света е имало малко над 714 хил. жени, лишени от свобода. Броят им е над 50% по-висок в сравнение с този, регистриран в началото на XXI век.\r\nДокладът показва, че 211 870 жени изтърпяват наказанията си в затвори в САЩ, а 107,131 – в Китай, като се уточнява, че документът не съдържа данни за представителките на нежния пол, срещу които все още не са приключени съдебните процеси. \r\nНа трето място по брой затворници от слабия пол е Русия с 49 хил. жени. Следва Бразилия с 44 700 жени и Тайланд с 41 000 жени. Изследователите стигат до заключението, че две години след предишното проучване, броят на жените в затворите драстично се е увеличил предимно в страни като Бразилия, Индонезия, Филипините и Турция, докато в Мексико, Русия, Тайланд и Виетнам е намалял.\r\nМеждувременно броят за затворниците от мъжки пол бележи ръст от 20 на сто, а общият брой на лишените от свобода в света е достигнал до 11 млн. души. Експертите прогнозират, че и през новата, 2018 г. тенденцията за увеличение на затворниците ще се запази.\r\nОт редакцията привеждат данни, съгласно които в сръбските затвора изтърпяват наказания 277 жени на възраст между 21 г. и 78 г. Не се пояснява обаче дали броят им се е увеличил през последните две десетилетия.Тереза Герова", "date": "2018.01.03", "title": "„Политика“ (Сърбия): Броят на лишените от свобода жени в света се е удвоил след 2000 година, показва проучване"}
{"url": "http://www.focus-news.net/news/2018/01/03/2473077/slavyanka-simitchiyska-dit-blagoevgrad-6-razresheniya-za-rabota-na-nepalnoletni-litsa-sa-izdadeni-prez-mesets-noemvri.html", "text": "6 разрешения за работа на непълнолетни лица са издадени през месец ноември. Това каза за Радио „Фокус” – Пирин Славянка Симитчийска, директор на Дирекция „Инспекция по труда” – Благоевград. „Относно административната дейност, през месец ноември са издадени 36 акта за установяване на административни нарушения. „От тях 19 са за нарушения на нормите на Кодекса на труда. От тях за работа без трудов договор са 17”, посочи Симитчийска. По думите й съставените АУАН за допуснати нарушения на законодателството, свързано с осигуряването на здравословни и безопасни условия на труд, са 15 и са съставени 2 акта за нарушения на ЗНЗ. \r\n„Влезлите в сила наказателни постановления за месец ноември са 25, с които са наложени имуществени санкции и глоби на нарушителите в общ размер на 34 700 лева. Средният размер на глобата от влезлите в сила наказателни постановления е 1 388 лева”, каза още Симитчийска.\r\nЛора КАЛЧЕВА", "date": "2018.01.03", "title": "Славянка Симитчийска, ДИТ – Благоевград: 6 разрешения за работа на непълнолетни лица са издадени през месец ноември"}
{"url": "http://www.focus-news.net/news/2018/01/03/2473078/pazardzhik-ne-sa-ustanoveni-otkloneniya-v-kachestvoto-na-piteynata-voda-v-oblastta.html", "text": "РЗИ – Пазарджик извърши изследване за качеството на питейната вода в област Пазарджик, съобщиха за Радио „Фокус” – Пазарджик от Здравната инспекция. Пробите са взети в периода от 16 до 31 декември 2017 година от 3 населени места в региона и от 5 консуматори от ведомствено водоснабдяване.  От тях не са установени такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. \r\nИзследвани са и 3 проби вода от минерални водоизточници. При тях също не са установени отклонения от Наредба №14 на МЗ за курортните ресурси, курортните местности и курортите. Тъй като не са установени отклонения, няма предприети мерки за административна принуда.\r\nВаня НИКОЛОВА", "date": "2018.01.03", "title": "Пазарджик: Не са установени отклонения в качеството на питейната вода в областта"}
{"url": "http://www.focus-news.net/news/2018/01/03/2473079/sliven-patnite-nastilki-na-teritoriyata-na-oblastta-sa-suhi-i-prohodimi.html", "text": "Пътните настилки на територията на цяла Сливенска  област са сухи и нормално проходими. Това съобщиха от Областно пътно управление. Затворени за движение на МПС над 10 тона са проходите Вратник и Твърдишки. Няма въдени други ограничения по пътищата на територията на област Сливен.\r\nТрафикът в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2018.01.03", "title": "Сливен: Пътните настилки на територията на областта са сухи и проходими"}
{"url": "http://www.focus-news.net/news/2018/01/03/2473080/dobrich-obshtina-kavarna-organizira-praznichnite-sabitiya-svarzani-s-yordanovden.html", "text": "За пореден път Община Каварна организира празничните събития, свързани с Йордановден, съобщиха от пресцентъра на Общината. Ритуалното хвърляне и спасяване на кръста с всяка изминала година привлича все повече смелчаци. Ритуалът ще се проведе на 6 януари – Йордановден от 11.00 часа на плаж Каварна. За събитието Община Каварна е осигурила безплатен транспорт. Автобусът ще тръгне в 10.15 часа от паркинга, който се намира пред каварненския храм „Успение Богородично”. На плажа в Каварна ще се извърши ритуал – Велик Богоявленски водосвет с хвърляне на Светия кръст във водата за здраве. Извадилият кръста ще бъде здрав и честит през цялата година. \r\nЗа всички участници са предвидени награди. Желаещите да скочат за богоявленския кръст могат да се запишат при икн. Василий Селемет в храм „Успение Богородично”.", "date": "2018.01.03", "title": "Добрич: Община Каварна организира празничните събития, свързани с Йордановден"}
{"url": "http://www.focus-news.net/news/2018/01/03/2473081/hurriyet-poveche-ot-polovinata-aktsioneri-na-bivshata-bank-aziya-v-turtsiya-sa-zadarzhani-za-predpolagaemi-vrazki-s-gyulenistite.html", "text": "Турските власти са издали заповеди за арест на 68 акционери на бившата „Банк Азия“ заради предполагаеми връзки с Фетхуллах Гюлен, сочен от Анкара като организатор на опита за държавен преврат от лятото на 2016 г., съобщава вестник Hurriyet. \r\nСъгласно разпространената информация, повече от половината от тях (49 души) вече са задържани от правоохранителните органи в рамките на операция, проведена в сряда на територията на девет града в страната. Двама от издирваните вероятно са зад граница, убедени са властите. \r\nТурските власти закриха „Банк Азия“ през 2016 г. заради предполагаеми връзки на организацията с мрежата на гюленистите. Институцията бе поставена под надзор на държавата още през май 2015 г. с мотива, че застрашава сигурността на финансовата и банковата система в страната.Тереза Герова", "date": "2018.01.03", "title": "Hurriyet: Повече от половината акционери на бившата „Банк Азия“ в Турция са задържани за предполагаеми връзки с гюленистите"}
{"url": "http://www.focus-news.net/news/2018/01/03/2473082/pregled-na-osnovnite-temi-vav-velikotarnovskiya-pechat.html", "text": "„Рекорд! 1479 са родените в областта през 2017 г.“ е заглавие от областния всекидневник „Янтра Днес”. Децата са родени и в двете акушеро-гинекологични отделения на Великотърновска област и това е абсолютен рекорд за последните 15 години. От тях 1096 са проплакали в ОАГ на МОБАЛ „Д-р Стефан Черкезов” във Велико Търново, където е имало и 11 двойки близнаци. „16 млн. лв. за ремонти отпускат на НВУ „Васил Левски” е друго заглавие от ежедневника. Средствата са подсигурени с постановление на правителството и са заложени в бюджета на Министерството на отбраната. Общо 28 млн. лева се трансферират за ремонти на три военни училище, като най-голяма е сумата за НВУ. На ВА „Г. С. Раковски” в София са предоставени 7 млн. лева, а на ВВМУ „Н. Й. Вапцаров” във Варна – 5 млн. лева. „Във В. Търново събират дарения за приюта на отец Иван от Нови хан” е заглавие от трета страница на ежедневника. „Осъдиха условно мнимия доктор, опитал да измами майката на болната Никол” четем на страница четири в изданието. На страница пет е поместен материал със заглавие „Близначките Александра и Теодора стигнаха до полуфинал в конкурс за пианисти в Брюксел”. На спортната страница на вестник „Янтра Днес” четем „Етър” се раздели с четирима играчи, подписа с нападателя Даниел Младенов”.\r\n„Момче е първото бебе за 2018 г. в старата столица” е заглавие от първа страница на другия областен ежедневник „Борба“. То се е появило на бял свят в 10.05 часа във втория ден на януари. То е момче с тегло 3020 г и ръст 50 см. Родено е чрез цезарево сечение, извършено от началника на акушеро-гинекологичното отделение при МОБАЛ „Д-р Стефан Черкезов” доц. д-р Светлозар Стойков и д-р Иделина Христова. „Близо 23 млн. лв. за образование в община Велико Търново” е друга тема от ежедневника. Малко под 23 млн. лв. е бюджетът за образование на Община Велико Търново през тази година. Увеличението е с 4,5% спрямо 2017 г. А 12 млн. са парите за училищата, останалите средства са за детските градини. „Трима доброволци от Овча могила наградени от вътрешния министър”, „1038 туристи разгледаха крепостта Царевец в първия ден на 2018 година”, „Бандити задигнаха 32 000 лв. От две къщи в Лясковец, кътани под дюшеците” и „Няма да вдигат местните данъци и такси в Г. Оряховица” са други заглавия от страниците на всекидневника. „Четирима си тръгнаха от „Етър ВТ”, Александров, Кямил, Тодоров и Акалски вече не са „виолетови”, „Александър Димитров остава в „Локомотив”, ще продължи да налага млади футболисти” и „Нови шампионски титли за Антъни Иванов, стана първият българин, плувал 100 метра бътерфлай под 52 секунди” са заглавията от спортната страница на изданието.", "date": "2018.01.03", "title": "Преглед на основните теми във великотърновския печат"}
{"url": "http://www.focus-news.net/news/2018/01/03/2473083/sofiya-vremenno-dvizhenieto-se-izvarshva-v-edna-lenta-po-pat-i-1-v-rayona-na-selo-vladaya-poradi-patnotransportno-proizshestvie.html", "text": "Временно движението се тзвършва в една лента по път I-1 София - Перник, в района на село Владая, поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2018.01.03", "title": "София: Временно движението се извършва в една лента по път I-1 в района на село Владая поради пътнотранспортно произшествие"}
{"url": "http://www.focus-news.net/news/2018/01/03/2473084/pregled-na-osnovnite-temi-v-dobrudzhanskiya-pechat.html", "text": "„Правителството отпусна допълнително над 1 млн. лева на общините Шабла и Тервел”, съобщава на първа страница вестник „Добруджанска трибуна”. Решението е в унисон с ангажимента на ръководството на ПП ГЕРБ и правителството да се обърне по-голямо внимание на Добруджа. Община Шабла получава 500 000 лева. Те са за рехабилитация на тротоари, които са в крайно лошо състояние. С част от средствата ще се ремонтира и част от третокласния път Шабла – Тюленово – Българево – Каварна. Финансирането на Община Тервел е на стойност 550 000 лева. 280 000 лева от тях ще са за благоустрояване на музея в добруджанския град. „Бизнесмен е четвъртият обвиняем по делото срещу Живко Мартинов“, съобщава изданието. Софийската градска прокуратура е повдигнала обвинение на Петър Малджиев за две престъпления. Той е четвъртият обвиняем по делото, по което са привлечени бившият депутата от ПП ГЕРБ Живко Мартинов, бившият директор на ОД на БАБХ д-р Розалина Брайкова и бившият директор на ОД на МВР Веселин Колев. Спрямо Малджиев е взета мярка за неотклонение „подписка”. На Живко Мартинов са повдигнати общо 6 обвинения и той е привлечен под наказателна отговорност. „Кралица Мария в 3D изображение посреща гости в „Двореца”. Триизмерното изображение е подвижно и е поставено в кабинета, който Мария е била подготвила за своя съпруг Фердинанд Румънски. Изработката на изображението е отнела много време. Мария е представена на възраст около 21 години, в бяла рокля и с тиара. Изданието излиза с календар за 2018 година.", "date": "2018.01.03", "title": "Преглед на основните теми в добруджанския печат"}
{"url": "http://www.focus-news.net/news/2018/01/03/2473085/lokalno-makedoniya-deputat-ot-nezavisimi-gartsi-zayavi-che-partiyata-mu-shte-podkrepi-kompromisno-reshenie-na-spora-za-imeto-na-makedoniya.html", "text": "Костас Кацикис, депутат от управляващата в коалиция със СИРИЗА партия „Независими гърци“ заяви, че тя ще подкрепи компромисно решение на спора за името на Македония, отбелязва скопското електронно издание „Локално“.\r\n„Независими гърци ще се придържа към решението на мнозинството. Ще уважим принципа за правото на мнозинството, ако това мнозинството реши да се противопостави на националния интерес“, коментира Кацикис. \r\nПо-рано  гръцкият министър на отбраната Панос Каменос „тегли чертата“ на употребата на „Македония“ - партията „Независими гърци“, която е коалиционен партньор на управляващата СИРИЗА, попари оптимизма от възобновяването на преговорите между Атина и Скопие за разрешаване на т.нар. спор за името. Говорейки от военния лагер „Далипи\" в северния пристанищен град Солун преди Коледните празници, председателят на „Независими гърци“ Каменос заяви, че неговата партия няма да даде съгласието си за име на северозападната съседка, което включва термина „Македония\".\r\nКаменос, който е и министър на отбраната, припомни, че през 1992 г., по време на среща на лидерите на гръцките политически партии при тогавашния президент Константин Караманлис е постигнато съгласие използването на думата „Македония\" за името на съседната държава да не бъде основа за започване на преговори между Атина и Скопие.\r\nПрез 2007 г. обаче Гърция обяви, че ще се съгласи на употребата на термина „Македония\", ако той бъде използван в комбинация с друга дума – стъпка, която Атина приема като огромен компромис в дългогодишния спор със Скопие. Тереза Герова", "date": "2018.01.03", "title": "„Локално“ (Македония): Депутат от „Независими гърци“ заяви, че партията му ще подкрепи компромисно решение на спора за името на Македония"}
{"url": "http://www.focus-news.net/news/2018/01/03/2473086/smolyan-narodnite-predstaviteli-ot-gerb-d-r-daniela-daritkova-i-d-r-krasimir-sabev-organizirat-priemen-den-v-obshtina-madan.html", "text": "Народните представители от ГЕРБ – Смолян д-р Даниела Дариткова и д-р Красимир Събев ще проведат приемен ден в община Мадан на 8 януари, понеделник, съобщиха от пресцентъра на партията. Срещата ще се състои от 16.30 до 18.00 часа в офиса на партията на ул. Обединение №16, ет. 4 в сградата на Бюрото по труда. \r\nЗа да може да се запознаят обстойно с проблемите на гражданите, депутатите молят всички жалби, сигнали и мнения да бъдат представяни в писмен вид. Предоставен е телефон за записвания: .", "date": "2018.01.03", "title": "Смолян: Народните представители от ГЕРБ д-р Даниела Дариткова и д-р Красимир Събев организират приемен ден в община Мадан"}
{"url": "http://www.focus-news.net/news/2018/01/03/2473087/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Все повече и повече представителки на нежния пол се оказват в затвора – проучване показва, че в периода след 2000 г. броят на лишените от свобода жени в света се е удвоил, отбелязва белградското електронно издание „Политика“.\r\nПо данни на Института за криминални изследвания към Университета „Бъркбек“ в Лондон към края на 2017 г. в света е имало малко над 714 хил. жени, лишени от свобода. Броят им е над 50% по-висок в сравнение с този, регистриран в началото на XXI век.\r\nДокладът показва, че 211 870 жени изтърпяват наказанията си в затвори в САЩ, а 107,131 – в Китай, като се уточнява, че документът не съдържа данни за представителките на нежния пол, срещу които все още не са приключени съдебните процеси. \r\nНа трето място по брой затворници от слабия пол е Русия с 49 хил. жени. Следва Бразилия с 44 700 жени и Тайланд с 41 000 жени. Изследователите стигат до заключението, че две години след предишното проучване, броят на жените в затворите драстично се е увеличил предимно в страни като Бразилия, Индонезия, Филипините и Турция, докато в Мексико, Русия, Тайланд и Виетнам е намалял.\r\nМеждувременно броят за затворниците от мъжки пол бележи ръст от 20 на сто, а общият брой на лишените от свобода в света е достигнал до 11 млн. души. Експертите прогнозират, че и през новата, 2018 г. тенденцията за увеличение на затворниците ще се запази.\r\nОт редакцията привеждат данни, съгласно които в сръбските затвора изтърпяват наказания 277 жени на възраст между 21 г. и 78 г. Не се пояснява обаче дали броят им се е увеличил през последните две десетилетия.\r\n*** Турските власти са издали заповеди за арест на 68 акционери на бившата „Банк Азия“ заради предполагаеми връзки с Фетхуллах Гюлен, сочен от Анкара като организатор на опита за държавен преврат от лятото на 2016 г., съобщава вестник Hurriyet. \r\nСъгласно разпространената информация, повече от половината от тях (49 души) вече са задържани от правоохранителните органи в рамките на операция, проведена в сряда на територията на девет града в страната. Двама от издирваните вероятно са зад граница, убедени са властите. \r\nТурските власти закриха „Банк Азия“ през 2016 г. заради предполагаеми връзки на организацията с мрежата на гюленистите. Институцията бе поставена под надзор на държавата още през май 2015 г. с мотива, че застрашава сигурността на финансовата и банковата система в страната.\r\n*** Костас Кацикис, депутат от управляващата в коалиция със СИРИЗА партия „Независими гърци“ заяви, че тя ще подкрепи компромисно решение на спора за името на Македония, отбелязва скопското електронно издание „Локално“.\r\n„Независими гърци ще се придържа към решението на мнозинството. Ще уважим принципа за правото на мнозинството, ако това мнозинството реши да се противопостави на националния интерес“, коментира Кацикис. \r\nПо-рано  гръцкият министър на отбраната Панос Каменос „тегли чертата“ на употребата на „Македония“ - партията „Независими гърци“, която е коалиционен партньор на управляващата СИРИЗА, попари оптимизма от възобновяването на преговорите между Атина и Скопие за разрешаване на т.нар. спор за името. Говорейки от военния лагер „Далипи\" в северния пристанищен град Солун преди Коледните празници, председателят на „Независими гърци“ Каменос заяви, че неговата партия няма да даде съгласието си за име на северозападната съседка, което включва термина „Македония\".\r\n*** Правителството в Атина се стреми да създаде атмосфера на оптимизъм преди подновяването на усилията на ООН за разрешаване на десетилетния спор за името на Македония (в източника- Бивша югославска република Македония), макар двете партии от управляващата гръцка коалиция да имат разминавания по въпроса за подхода, който трябва да бъде приложен в разговорите със Скопие, коментира електронното издание Ekathimerini.\r\nГръцкият министър-председател Алексис Ципрас и министърът на външните работи Никос Коциас са провели телефонни разговори с македонския премиер Зоран Заев, който прекара празниците в северния пристанищен град Солун, а по-рано миналия месец потвърди желанието си да работи за постигане на решение в дългогодишния спор с Гърция. \r\nОптимизъм демонстрираха и в Атина. В интервю за Real FM министър-председателят Ципрас коментира: „Оптимист съм, че можем ефективно и отговорно да се справим с въпрос, който наследихме от предишните правителства, и докато другата страна действително желае напредък, вярвам, че може да бъдат направени стъпки в посока към решение\" на проблема.\r\nГръцкият министър на отбраната Панос Каменос „тегли чертата“ на употребата на „Македония“ - партията „Независими гърци“, която е коалиционен партньор на управляващата СИРИЗА, попари оптимизма от възобновяването на преговорите между Атина и Скопие за разрешаване на т.нар. спор за името. Говорейки от военния лагер „Далипи\" в северния пристанищен град Солун преди Коледните празници, председателят на „Независими гърци“ Панос Каменос заяви, че неговата партия няма да даде съгласието си за име на северозападната съседка, което включва термина „Македония\".\r\nКаменос, който е и министър на отбраната, припомни, че през 1992 г., по време на среща на лидерите на гръцките политически партии при тогавашния президент Константин Караманлис е постигнато съгласие използването на думата „Македония\" за името на съседната държава да не бъде основа за започване на преговори между Атина и Скопие.\r\nПрез 2007 г. обаче Гърция обяви, че ще се съгласи на употребата на термина „Македония\", ако той бъде използван в комбинация с друга дума – стъпка, която Атина приема като огромен компромис в дългогодишния спор със Скопие. \r\nСъпротива по този въпрос от страна на „Независими гърци“ би означавало, че премиерът Алексис Ципрас трябва да се погрижи да разчита на други партии при гласуването на въпроса в парламента.\r\n***", "date": "2018.01.03", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/01/03/2473088/sport-krasimir-anev-propuska-svetovnata-kupa-v-oberhof.html", "text": "Един от двамата ни най-добри биатлонисти Красимир Анев ще пропусне стартовете от първата Световна купа за 2018 г. – в Оберхоф (Германия). Надпреварата ще се проведе от 4 до 7 януари.   \r\nАнев и личният му треньор Георги Фъртунов са преценили, че трябва да продължат подготовката си на високопланинската база Белмекен, вместо националът да пътува за Оберхоф. Така първият старт за годината ще е Световната купа през следващата седмица в Руполдинг. Очаква се до тогава напълно да е отшумял и проблемът с дясното око на биатлониста, който го мъчеше от началото на сезона. Заради това той пропусна и една от Световните купи в началото на сезона – тази в Хохфилцен през декември.  \r\nВместо Красимир Анев в Оберхоф ще стартира ветеранът Михаил Клечоров. \r\nВенцислав ДРАГОМАНОВ", "date": "2018.01.03", "title": "Спорт: Красимир Анев пропуска Световната купа в Оберхоф"}
{"url": "http://www.focus-news.net/news/2018/01/03/2473089/vidin-magazinerka-osueti-opit-za-vaorazhen-grabezh-v-minimarket-v-zhk-krum-bachvarov.html", "text": "Магазинерка осуети опит за въоръжен грабеж в минимаркет в ж.к. „Крум Бъчваров”. Това съобщиха от Областната дирекция на МВР – Видин. Вчера в 21.37 часа бил получен сигнал за опит за въоръжен грабеж от мини маркет в ж.к. „Крум Бъчваров” в областния град. Установено било, че около 21.20 часа неизвестно лице от мъжки пол с маска на главата е влязло в търговския обект, държейки пистолет, без да го насочва към служителката и без да осъществява физически контакт и да отправя заплахи. След като служителката заплашила, че ще извика полиция, маскираният напуснал магазина. По случая в Районно управление „Полиция” – Видин е образувано досъдебно производство.", "date": "2018.01.03", "title": "Видин: Магазинерка осуети опит за въоръжен грабеж в минимаркет в ж.к. „Крум Бъчваров”"}
{"url": "http://www.focus-news.net/news/2018/01/03/2473090/montana-700-kg-vaglishta-sa-bili-otkradnati-ot-doma-za-siratsi-v-selo-yakimovo.html", "text": "700 кг въглища са били откраднати от дома за сираци в село Якимово. Това съобщиха от Областната дирекция на МВР – Монтана. Вчера в Управление „Полиция” – Якимово е подаден сигнал от 60-годишна жена от село Якимово, домакин във фондация Дом за сираци „Свети Николай” – с. Нови хан, че в дните 25 декември – 2 януари от имот на приюта в с. Якимово са били откраднати около 700 кг въглища.\r\nОт проведените незабавни оперативно-издирвателни мероприятия служители на Участък Якимово са установили извършителите: 37-годишният с инициали И.А. и 36-годишната с инициали А.М. и двамата от Якимово. Извършителите са направили самопризнания. Откраднатите въглища са намерени, иззети и върнати на собственика. По случая е образувано досъдебно производство.", "date": "2018.01.03", "title": "Монтана: 700 кг въглища са били откраднати от дома за сираци в село Якимово"}
{"url": "http://www.focus-news.net/news/2018/01/03/2473091/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица” излиза с водещо заглавие днес „През 2018-а по-високи заплати, пенсии и детски надбавки”. От първия ден на 2018 г. влязоха в сила много промени и нови  закони, които ще бъдат определящи през идните 12 месеца. Увеличават се минималната заплата, детските надбавки, пенсиите, но също така и цените на цигарите. Предвижда се увеличение на заплатите на учителите с цел удвояването им до 2021 г. Минималната работна заплата нараства от 460 на 510 лева. Предвижда се от 1 януари 2019-а да бъде 560 лева, а от началото на 2020 година - 610 лева. Минималните пенсии стават 200 лева. От 1 юли ще бъдат увеличени до 207, 60 лв. Обезщетението за отглеждане на малко дете нараства от 340 на 380 лв. през втората година на майчинството.\r\n„Социален дом въстана срещу управляваща го фондация” информира от втора страница изданието. Екипът на пазарджишкия Дневен център за деца с увреждания „Вяра, Надежда и Любов“ въстана срещу управляващата го от около 3 месеца фондация „Социални практики в общността“. Напрежението, ескалирало в навечерието на Нова година, ще прерасне в протест. На 8 януари от 9.00 до 11.00 часа служителите и голяма част от родителите ще излязат пред социалното заведение, за да изразят позицията си. За мирния митинг вече са уведомени общината като стопанин, както и полицията. Към протестното писмо  е  приложена  подписка с над 58 имена, повечето от които – на родители, неодобряващи политиката на фондацията.\r\n„Общините вече возят сметта до депото“ става ясно от трета страница на вестника. Повечето от 9-те общини,  които в края на 2017 година останаха без локални сметища и занапред ще трябва да ползват Регионалното депо  край Пазарджик, вече са в готовност да транспортират боклука си до него, показа проверка на „Пазарджишка  Марица“. След моментното вцепенение в началото на 2018-та, породено от закриването на локалните  сметища, кардиналните промени, както и след неяснотата ще може ли да функционира депото заради обжалването на резултатите от конкурса за оператор, нещата полека застават по местата си. В първите дни от новата година фирмите по места са складирали боклука в самите камиони в изчакване да се разбере как ще се процедира.\r\n„Вдигат 12-метров кръст над Ветрен дол“, научаваме от изданието. Християнски кръст с височина 12 метра ще бъде издигнат над септемврийското село Ветрен дол. В последния работен ден на декември бяха отлети  основите  на съоръжението. Кръстът ще бъде изработен от железобетон, за да е по-устойчив на атмосферни влияния. Ще се ползва висококачествен материал, а отливането ще се изпълнява на етапи, за да се избегне образуване на  кухини.", "date": "2018.01.03", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/03/2473092/sliven-politsiyata-razkri-laboratoriya-za-proizvodstvo-na-narkotichni-veshtestva-v-kv-republika.html", "text": "Полицията в Сливен е разкрила лаборатория за производство на наркотични вещества. Това съобщиха от Областната дирекция на МВР – Сливен. Вчера полицейски екип се отзовава на сигнал за силна музика в сливенския квартал „Република”. Пристигналите на място полицейски служители установяват трима мъже на възраст 33, 21 и 28 години, както и две момичета на 17 и 24 години, всички от град Сливен. В хода на проверката единият от мъжете предава доброволно 3 броя хартиени пакетчета, съдържащи бяло кристалообразно вещество, което при направения полеви тест е реагирало на метамфетамин. При последвалите действия в жилището полицейските служители намират изградена лаборатория за производство на наркотични вещества. Иззети са прекурсори, предмети и вещества, необходими за производството. \r\nВсички за задържани. Работата по случая продължава. Образувано е досъдебно производство.", "date": "2018.01.03", "title": "Сливен: Полицията разкри лаборатория за производство на наркотични вещества в кв. „Република”"}
{"url": "http://www.focus-news.net/news/2018/01/03/2473093/shumen-politsiyata-otkri-metaldetektor-moneti-i-predmeti-napodobyavashti-kulturno-istoricheski-tsennosti-pri-proverka-na-adres-v-selo-madara.html", "text": "Полицията откри металдетектор, 50 монети и предмети, наподобяващи културно-исторически ценности, при проверка на адрес в село Мадара. Това съобщиха от Областната дирекция на МВР – Шумен. Досъдебно производство за извършено престъпление по чл. 330 ал. 1 от НК (палеж) е образувано в Районно управление „Полиция” – Шумен след като бил извършен повторен оглед на търговски обект в село Мадара. В хода на разследването е извършено претърсване в дома на криминално проявения 67-годишен с инициали В.К. от същото село. Процесуално-следствените действия са предприети да се установи дали мъжът е съпричастен към палежа. По време на претърсването в жилището му са намерени около 50 монети и предмети с неправилна форма, които наподобяват културно-исторически ценности. Открит е и металдетектор. \r\nРаботата по изясняване на случая продължава под надзор на прокурор от Районна прокуратура – Шумен.", "date": "2018.01.03", "title": "Шумен: Полицията откри металдетектор, монети и предмети, наподобяващи културно-исторически ценности, при проверка на адрес в село Мадара"}
{"url": "http://www.focus-news.net/news/2018/01/03/2473094/donald-tramp-v-tuitar-moyat-yadren-buton-e-po-golyam-ot-tozi-na-kim-chen-un.html", "text": "Държавният глава на САЩ Доналд Тръмп не пропусна да даде отговор на последните заплахи, отправени от лидера на Северна Корея Ким Чен-ун, който в речта си за Нова година предупреди, че „цялата територия на САЩ се намира в обсега на нашите ядрени ракети“.\r\nТръмп възприе изявлението на севернокорейския лидер това като възможност за практикуване на сравнения. \r\n„Севернокорейският лидер Ким Чен-ун току що заяви, че бутонът му за ядрено оръжие е на бюрото му. Може ли някой от неговия изчерпан и умиращ от глад режим да го информира, че и аз имам такъв бутон, но той е много по-голям  и мощен от неговия, и работи!“, написа Тръмп в социалната мрежа „Туитър“. \r\nПрез последните месеци отношенията между САЩ и Северна Корея се обтегнаха до предел, който предизвика сериозна загриженост от страна на международната общност. Тръмп отправи многократни заплахи към режима в Пхенян в отговор на серията ядрени изпитания, които Северна Корея проведе. Тереза Герова", "date": "2018.01.03", "title": "Доналд Тръмп в „Туитър“: Моят ядрен бутон е по-голям от този на Ким Чен-ун"}
{"url": "http://www.focus-news.net/news/2018/01/03/2473095/yambol-praznikat-bogoyavlenie-shte-otbelyazan-s-osveshtavane-na-boynite-znamena-i-ritual-po-izvazhdane-na-krasta-ot-vodite-na-tundzha.html", "text": "Ямбол ще отбележи големия християнски празник Богоявление (Йордановден) с традиционните ритуали по освещаване на бойните знамена на Българската армия и изваждане на кръста от водите на р. Тунджа. Това съобщиха от пресцентъра на Общината. Тържественият водосвет по освещаване на знамената започва на 6 януари в 11.30 часа пред храм „Свети Николай Чудотворец”. Веднага след него в 12.00 часа ще тръгне литийното шествие до моста на река Тунджа на входа на Градския парк, където ще бъде хвърлянето на светия кръст  във водите на реката. Шествието ще се движи по маршрут от храм „Св. Николай Чудотворец”, по ул. „Ал. Стамболийски”, покрай Съдебна палата, Военен клуб, Минерална баня, до моста в Градския парк.", "date": "2018.01.03", "title": "Ямбол: Празникът Богоявление ще отбелязан с освещаване на бойните знамена и ритуал по изваждане на кръста от водите на Тунджа"}
{"url": "http://www.focus-news.net/news/2018/01/03/2473096/violeta-ilieva-ruo-burgas-normalno-protichat-uchebnite-zanyatiya-vav-vsichki-uchilishta-na-teritoriyata-na-oblastta.html", "text": "Нормално протичат учебните занятия във всички училища на територията на област Бургас, съобщи за Радио „Фокус“ – Бургас инж. Виолета Илиева, началник на РУО – Бургас. По думите й няма причина да се обявява грипна ваканция. Навсякъде има отопление. Тя припомни, че според изискванията на РЗИ, когато има по-голям брой отсъствия на ученици, директорът сигнализира Здравната инспекция, която извършва своите проверки и обявява грипна ваканция. Илиева добави, че задължително се измерва температурата на въздуха в класните стаи, като минималната, при която може да се работи, е 18 градуса. „Това е ангажимент на училищното ръководство, на директора, който упълномощава медицинското лице. Измерват се температурите на въздуха в класните стаи, в общите помещения“, каза още Илиева. По думите й в училищата в Община Бургас отоплението е централно и до липса на такова може да се стигне само ако има авария.\r\nМария РУСЕВА", "date": "2018.01.03", "title": "Виолета Илиева, РУО – Бургас: Нормално протичат учебните занятия във всички училища на територията на областта"}
{"url": "http://www.focus-news.net/news/2018/01/03/2473097/vidin-s-87-sm-se-e-povishilo-nivoto-na-reka-dunav-pri-novo-selo.html", "text": "Нивото на Дунав в началото на българския участък на реката при Ново село за последното денонощие се е повишило с 87 см, водният стоеж е 463 см, съобщиха от местната хидрометеорологична станция. При Видин е регистрирано повишение от 67 см, водният стоеж е 500 см. Нивото на река Дунав край Лом е 499 см, водният стоеж през последното денонощие се е повишил с 35 см. Нивото на реката се е повишило край Оряхово с 4 см, водният стоеж е 356 см. \r\nТемпературата на водата край Ново село е 4,5 градуса, край Оряхово е 6,1 градуса.", "date": "2018.01.03", "title": "Видин: С 87 см се е повишило нивото на река Дунав при Ново село"}
{"url": "http://www.focus-news.net/news/2018/01/03/2473098/varna-chast-ot-abonatite-v-kv-asparuhovo-sa-bez-voda-zaradi-avariya.html", "text": "Част от абонатите в кв. „Аспарухово” във Варна са без вода заради авария. Това съобщиха за Радио „Фокус” – Варна от дружеството „Водоснабдяване и канализация” във Варна. Аварията засяга домакинствата в района около улиците „Места”, „Кирил и Методи”, „Инж. Каракулаков” и „Средец”. Очаква се водоподаването да бъде възстановено до 14.00 часа. \r\nБез вода до 13.00 часа ще бъдат и абонатите в района около улиците „Евлоги Георгиев” и „Братя Бъкстон”.\r\nМарияна ВАЛЕНТИНОВА", "date": "2018.01.03", "title": "Варна: Част от абонатите в кв. „Аспарухово“ са без вода заради авария"}
{"url": "http://www.focus-news.net/news/2018/01/03/2473099/mahmud-abbas-v-otgovor-na-zaplahata-na-donald-tramp-za-namalyavane-na-finansovata-pomosht-za-palestinskata-avtonomiya-erusalim-ne-e-za-prodan.html", "text": "В сряда от пресслужбата на президента на Палестинската автономия Махмуд Абас направиха изявление, в което подчертаха, че „Ерусалим не е за продан“ – уверение, което бе направено в отговор на заплахата на американския президент Доналд Тръмп да намали годишната помощ от над 300 млн. щатски долара, за да принуди палестинците да седнат на масата за преговори, предава AFP.\r\n„Ерусалим е вечната столица на Палестинската държава и не се продава за злато или милиарди\", категоричен бе говорителят на Аббас в коментар пред агенцията.\r\nСлед ключовата реч на американския президент от 6 декември, в която той призна Ерусалим за столица на Израел, Аббас заяви, че САЩ вече не са в състояние да играят никаква роля в мирния процес в Близкия изток. Тереза Герова", "date": "2018.01.03", "title": "Махмуд Аббас в отговор на заплахата на Доналд Тръмп за намаляване на финансовата помощ за Палестинската автономия: Ерусалим не е за продан"}
{"url": "http://www.focus-news.net/news/2018/01/03/2473100/sliven-bchk-organizira-kurs-za-vodni-spasiteli-na-pluven-baseyn-vodni-parkove-i-more.html", "text": "БЧК – Сливен организира провеждането на курс за водни спасители на плувен басейн, водни паркове и море. Курсът започва  от 5 февруари, съобщиха от БЧК – Сливен. Таксата за „Воден спасител на плувни басейни и водни паркове” е 290 лева, за „Воден спасител на открити водни площи и море” – 350 лева.\r\nКурсът е с продължителност 7 седмици. БЧК – Сливен и Дружеството на водния спасител са с традиции в подготовката на водни спасители на плувни басейни и море. Издадените от нас сертификати важат в ЕС.", "date": "2018.01.03", "title": "Сливен: БЧК организира курс за водни спасители на плувен басейн, водни паркове и море"}
{"url": "http://www.focus-news.net/news/2018/01/03/2473101/plovdiv-parvoto-bebe-na-asenovgrad-za-2018-godina-e-momche-rodeno-e-na-2-yanuari.html", "text": "Първото бебе на Асеновград за 2018 година е момче, родено е на 2 януари в МБАЛ – Асеновград. Това съобщиха за Радио „Фокус“ – Пловдив от пресцентъра на Общината. Майката се казва Виолета Михайлова, а детенцето й се е появява на бял свят точно в 8.50 часа. Бебето тежи 2.700 кг и е с ръст 47 см.\r\nЗа изминалата 2017 година в акушеро-гинекологичното отделение на асеновградската болница са проплакали общо 369 бебета.\r\nПо традиция Община Асеновград ще отпусне финансово дарение на първото бебе за годината след решение на Общинския съвет.\r\nТони МИХАЙЛОВ", "date": "2018.01.03", "title": "Пловдив: Първото бебе на Асеновград за 2018 година е момче, родено е на 2 януари"}
{"url": "http://www.focus-news.net/news/2018/01/03/2473102/veliko-tarnovo-s-15-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 15 см се е понижило нивото на река Дунав при Свищов за изминалото денонощие, съобщиха от хидрометеорологичната станция в града. Водният стоеж на реката е 364 см. Температурата на водата e 4.5 градуса.", "date": "2018.01.03", "title": "Велико Търново: С 15 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2018/01/03/2473103/sport-grigor-dimitrov-zapochva-zashtita-na-titlata-si-v-brizbeyn-v-chetvartak-po-obyad.html", "text": "Водачът в схемата на турнира в Бризбейн, Австралия - Григор Димитров, започва защита на титлата си утре по обяд. В двубой от осминафиналите той излиза от 12:30 часа наше време срещу участващия с \"уайлд кард\" австралиец Джон Милман. За 128-ия в света Милман това ще бъде трети мач срещу първи поставен в родния му град. През 2013 година той отстъпи в три сета на Анди Мъри, а следващия сезон загуби по същия начин срещу Роджър Федерер.\r\nТретият в ранглистата Димитров излиза днес в четвъртфинал на двойки. С партньора си Райън Харисън  ще играят срещу австралийците Ник Кириос и Мат Рийд.", "date": "2018.01.03", "title": "Спорт: Григор Димитров започва защита на титлата си в Бризбейн в четвъртък по обяд"}
{"url": "http://www.focus-news.net/news/2018/01/03/2473104/ministerstvo-na-zdraveopazvaneto-predostavya-saveti-i-informatsiya-za-gripniya-sezon.html", "text": "Министерство на здравеопазването предоставя информация за грипния сезон.   \r\nГрипът е заразно заболяване, което се наблюдава всяка година през есенно-зимния период. Причинява се от няколко вируса - А, В и С, които не могат да се различат симптоматично. \r\nХарактерно е внезапното начало с втрисане, висока температура, общо неразположение, болки в мускулите и ставите. Периодът от заразяването до появата на първите симптоми е средно 2 до 5 дни. \r\nЗаразяването става по въздушно-капков път – чрез кихане и кашляне, но вирусите са устойчиви във външната среда и могат да преживеят няколко часа върху повърхности и запрашена среда. Вирусите се предават от болни на здрави хора основно чрез секрета, който се отделя от носа и устата при кихане и кашляне. Честото измиване на ръцете и доброто проветряване намалява възможността за заразяване от околните предмети и повърхности. \r\nНаблюдават се пневмонии, синуити, отити, миокардити и др. Най-уязвими за развитието на усложнения са малките деца и възрастните с хронични заболявания. Често това са вторични бактериални инфекции.  \r\nВаксинирането със сезонна противогрипна ваксина е най-ефективният метод за предпазване от грипна инфекция. Противовирусните препарати се използват за  лечение с цел намаляване продължителността на боледуване и риска от усложнения. Те са най-ефективни ако се приемат в първите 24 до 48 часа от появата на симптомите. \r\nИзползването на антибиотици при вирусно заболяване, неусложнено с бактериална инфекция, е излишно и с нищо не помага на организма. Антибиотик може да се приема само след преценка от лекуващия лекар, спазвайки вида, дозата и продължителността на изписания препарат. \r\nИзбягвайте близък контакт с болни лица. Избягвайте местата с много хора и масовите мероприятия. \r\nАко сте болен, стойте на безопасно разстояние от другите, за да ги предпазите от заболяване. Избягвайте използването на обществения транспорт при възможност. \r\nИзползвайте хирургическа маска, ако имате такава възможност. \r\nПри заболяване останете вкъщи, не ходете на работа или училище и не излизайте по други причини. \r\nИзмивайте редовно ръцете си със сапун и вода, особено след кихане и кашлица. \r\nПокривайте устата и носа си с ръка или кърпичка за еднократна употреба при кашлица и кихане. След употреба изхвърляйте носните кърпички в кофата за битов отпадък. \r\nПри липса на условия за миене на ръцете използвайте влажни хигиенни кърпички за ръце. \r\nПочиствайте твърдите повърхности като дръжки на врати, телефони, дистанционни управления и други често с обикновен почистващ препарат. \r\nПри липса на усложнения грипът се лекува в домашни условия с медикаменти, които облекчават симптомите и достатъчно количество течности. \r\nНе прибягвайте до самолечение. Потърсете медицинска помощ при първите симптоми за грипните заболявания.", "date": "2018.01.03", "title": "Министерство на здравеопазването предоставя съвети и информация за грипния сезон"}
{"url": "http://www.focus-news.net/news/2018/01/03/2473105/obshto-10-bebeta-se-rodiha-v-parviya-den-na-2018-g-v-obshtinskite-ag-bolnitsi-v-sofiya.html", "text": "По 5 бебета се родиха в първия ден на 2018 година във всяка от двете общински АГ болници – \"Св. София\" и \"Шейново\". Това съобщиха от пресцентъра на Столична община. По-нетърпелива е била госпожицата, изплакала в 6.45 часа на 1 януари във Втора АГ \"Шейново\". Тя се е родила по нормален начин и с мерки 2750 гр и 47 см.\r\nВ Първа АГ \"Св. София\" първото бебе отново е момиченце, родено нормално в 10.37 часа на 1 януари и с мерки 2900 гр и 48 см.\r\nПрез цялата минала година в общинските АГ болници са се родили общо 4908 столичанчета, от които 2544 деца в \"Св. София\", а 2364 бебета – в \"Шейново\". Отборът на момчетата е почти равен като брой с този на момичетата.", "date": "2018.01.03", "title": "Общо 10 бебета се родиха в първия ден на 2018 г. в общинските АГ болници в София"}
{"url": "http://www.focus-news.net/news/2018/01/03/2473106/deutsche-welle-es-se-obarna-s-priziv-kam-iran-da-zachita-svobodata-na-sabraniyata-i-izrazyavaneto.html", "text": "Върховният представител на Европейския съюз по въпросите на външните работи и политиката на сигурност Федерика Могерини напомни на иранските власти да зачитат свободата на събранията и изразяването на гражданите си, предава германският телевизионен канал ZDF.\r\n„Европейският съюз следи отблизо продължаващите демонстрации в Иран\", увери италианският политик, като подчерта, че свободата на събранията и изразяването са основни права, които трябва да бъдат гарантирани без изключение във всяка една страна по света. Тереза Герова", "date": "2018.01.03", "title": "Deutsche Welle: ЕС се обърна с призив към Иран да зачита свободата на събранията и изразяването"}
{"url": "http://www.focus-news.net/news/2018/01/03/2473107/blagoevrgad-blizo-800-dushi-sa-posetili-obektite-kam-istoricheski-muzey-petrich-v-parvite-dni-ot-2018-godina.html", "text": "Близо 800 души са посетили обектите към Исторически музей – Петрич в първите дни от 2018 година. Това съобщи за Радио „Фокус” – Пирин директорът на музея Сотир Иванов. По думите му Античен град Хераклея Синтика е едно от най-посещаваните места. „На ден при нас идват над 200 туристи, което е много радостно”, подчерта Иванов. Той добави, че засиленият интерес към обектите вследствие на усилията, които се полагат за социализирането и популяризирането им.\r\nСотир Иванов допълни, че за 2017 година посещаемостта в музея се е увеличила с 40% (54 000 посетители) в сравнение с предходната година, а приходите с 25% (59 900,00 лева). „Екипът на Исторически музей – Петрич благодари на всички, които бяха с нас през 2017 година. Благодарение на целогодишна подкрепа на „Фокус” музеят са радва на нарастващ интерес”, подчерта Иванов.  \r\nЛивия НИНОВА", "date": "2018.01.03", "title": "Благоевград: Близо 800 души са посетили обектите към Исторически музей – Петрич в първите дни от 2018 година"}
{"url": "http://www.focus-news.net/news/2018/01/03/2473108/ventseslava-genova-ruo-varna-uchebnite-zanyatiya-protichat-normalno-vav-vsichki-uchilishta-na-teritoriyata-na-oblastta.html", "text": "Учебните занятия протичат нормално във всички училища на територията на Варна и областта. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Тя отбеляза, че към момента няма данни за завишена заболеваемост сред учениците, тъй като директорите не са подали подобна информация. Все още е рано да се коментират данните за заболеваемост, тъй като учениците от първа смяна не са приключили учебните часове, предстои обучението и на втора смяна. Венцеслава Генова добави, че към момента няма постъпили сигнали за аварии, които биха възпрепятствали учебния процес.\r\nМарияна ВАЛЕНТИНОВА", "date": "2018.01.03", "title": "Венцеслава Генова, РУО – Варна: Учебните занятия протичат нормално във всички училища на територията на областта"}
{"url": "http://www.focus-news.net/news/2018/01/03/2473109/tass-ruski-voenen-helikopter-se-e-razbil-v-siriya-dvamata-piloti-na-mashinata-sa-zaginali.html", "text": "Руски военен хеликоптер Ми-24 се е разбил в Сирия, предава TACC.\r\nИнцидентът, за който от Министерството на отбраната в Москва потвърдиха в сряда, 3 януари, се е случил в последния ден на изминалата 2017 г., при извършване на полет над летище Хама, Централна Сирия. \r\nСъгласно разпространената от руското военно ведомство информация, двамата пилоти на машината са загинали. Причините за катастрофата са свързани с техническа неизправност, става ясно още от съобщението. .Тереза Герова", "date": "2018.01.03", "title": "ТАСС: Руски военен хеликоптер се е разбил в Сирия, двамата пилоти на машината са загинали"}
{"url": "http://www.focus-news.net/news/2018/01/03/2473110/d-r-daniela-kaleva-rzi-sliven-ne-pribyagvayte-do-samolechenie-i-priem-na-antibiotitsi-pri-grip.html", "text": "Епидемиологичната обстановка в Сливен по отношение на грипа е спокойна, съобщи пред Радио „Фокус” – Сливен д-р Даниела Калева, екперт в РЗИ. Няма увеличение на случаите на грип и остри респираторни заболявания, броят им е обичаен за сезона. Д-р Калева припомни, че при първи симптоми: висока температура, главоболие, треска, болки в мускулите и ставите трябва да се потърси лекарска помощ. В никакъв случай да не се прибягва до самолечение и прием на антибиотици, които са неефективни срещу вируси. Препоръчва се прием на много течности, симптоматично лечение, покой и често проветряване на помещенията, където се намира болният. \r\nГрипните усложнения могат да бъдат тежки, особено за малки деца и възрастни, както и за хора с хронични заболявания. Д-р Калева допълни, че вече е късно за поставяне на противогрипна ваксина, защото за изработване на имунитет са необходими около две седмици. Ваксините се поставят в началото на сезона октомври – ноември. В момента могат да се използват както медикаменти, засилващи имунитета, така и плодове и зеленчуци, които засилват имунитета.\r\nЛюдмила ЙОРГОВА", "date": "2018.01.03", "title": "Д-р Даниела Калева, РЗИ – Сливен: Не прибягвайте до самолечение и прием на антибиотици при грип"}
{"url": "http://www.focus-news.net/news/2018/01/03/2473111/prieta-e-natsionalna-programa-za-preventsiya-i-zashtita-ot-domashno-nasilie.html", "text": "Правителството утвърди Националната програма за превенция и защита от домашното насилие за 2017-2018 г. Тя има за цел изграждането на институционални механизми за координиране и мониторинг на дейностите по превенция и защита от домашното насилие, повишаване чувствителността на обществото за този проблем, както и на капацитета на професионалистите и институциите, отговорни за прилагането на мерките по превенция и защита. Това съобщиха от правителствената информационна служба.\r\nПредвидените в програмата мерки са групирани според заложените цели – превенция, обучение и квалификация, защита, възстановяване и реинтеграция на пострадалите от домашно насилие, работа с извършителите, институционални, организационни и законодателни мерки.\r\nИзпълнението на програмата предполага приемането на координационен механизъм за взаимодействие от отговорните институции и техните партньори при случаи на домашно насилие, изготвяне и разпространяване на добри практики и инициативи и улесняване на достъпа до информация за пострадалите, повишаване на уменията и квалификацията на социалните работници, служителите на МВР и магистратите за работа по случаи на домашно насилие, осигуряване на подкрепа на пострадалите чрез предоставяне на социални услуги. \r\nСред мерките, които се изпълняват по програмата, са денонощното консултиране и насочване на жертви на домашно насилие, финансиране на проекти за предоставяне на социални услуги за пострадали в малките и отдалечените населени места, поддържане и управление на кризисни центрове и др.\r\nСредствата за заложените в Програмата дейности се осигуряват от бюджетите на съответните министерства и на проектен принцип.\r\nПравителството предлага на Народното събрание да ратифицира Конвенцията на Съвета на Европа за превенция и борба с насилието на жени и домашното насилие, което е и една от мерките в одобрения национален план.\r\nБългария подписа Конвенцията през април 2016 г. Това е първият инструмент в Европа, с който се създава цялостна правна рамка за защита конкретно на жените и момичетата от всички форми на насилие и за предотвратяване, преследване и премахване на насилието над тях, включително домашното насилие.\r\nТ. нар. Истанбулска конвенция обхваща широк спектър от мерки – от събиране на информация и повишаване на осведомеността на обществото по този проблем, през предоставяне на защита и на услуги за подпомагане на жертвите, до всеобхватно криминализиране на различните форми на насилие срещу жени. С присъединяването си към нея България се задължава да вземе мерки за предотвратяване и справяне със всички форми на насилие, породено от неравенството между половете, за защита на пострадалите и за ефективно съдебно преследване на извършителите, както и за събиране на информация и повишаване на осведомеността на обществото по проблема с домашното насилие.\r\nРатификацията на Конвенцията ще наложи промени не само по отношение на законодателството в областта на защитата на жертвите от домашно насилие, но и на отделни състави на престъпления, свързани с насилие, основано на пола, в Наказателния кодекс. В тази връзка към момента се подготвят нормативни изменения в гражданскоправната и в наказателноправната област.", "date": "2018.01.03", "title": "Приета е национална програма за превенция и защита от домашно насилие"}
{"url": "http://www.focus-news.net/news/2018/01/03/2473112/oblastnata-sluzhba-izpalnenie-na-nakazaniyata-v-blagoevgrad-poluchava-dopalnitelni-pomeshteniya.html", "text": "Правителството предостави на Министерството на правосъдието безвъзмездно право на управление върху част от имот – публична държавна собственост, за нуждите на областната служба „Изпълнение на наказанията“ в Благоевград. Това са два етажа от административна сграда на ул. „Свобода“ №1 в града, които са с отпаднала необходимост за ДФ „Земеделие“. Предоставянето им на МП позволява осигуряването на подходящи работни помещения за нуждите на служителите от сектор „Пробация“, както и за изграждането на архив. Ще може да бъде изграден и нов арест с подобрени битови условия за арестантите и за работата на служителите от сектор „Арести“. Това съобщиха от правителствена информационна служба. \r\nНа Българския институт по метрология се предоставят помещения в административната сграда на бул. „Цар Симеон Велики“ №108 в Стара Загора, необходими за осъществяване на дейността на ведомството. Досега те са били в управление на областния управител.\r\nПрофесионалната гимназия по облекло и дизайн в Кърджали получава безвъзмездно правото на управление и върху терена, в който са разположени ползваните от гимназията училищни сгради. Решението дава възможност за благоустрояване на района и изграждане на спортни съоръжения, които да бъдат финансирани по оперативни програми. Досега имотът е бил в управление на областния управител.", "date": "2018.01.03", "title": "Областната служба „Изпълнение на наказанията“ в Благоевград получава допълнителни помещения"}
{"url": "http://www.focus-news.net/news/2018/01/03/2473113/api-remontat-na-patya-prez-vladaya-ne-e-zavarshil-rabotata-shte-prodalzhi-pri-podhodyashto-vreme-za-izvarshvane-na-stroitelni-deynosti.html", "text": "Ремонтът на път I-1 (Е-79) София - Перник, през прохода Владая, не е завършил. Това съобщиха от пресцентъра на Агенция „Пътна инфраструктура”. Преди Коледните празници строителните дейности бяха преустановени, за да не се затруднява трафикът през почивните дни. Работата ще продължи при подходящо време за извършване на строителни дейности. Агенция „Пътна инфраструктура” прави това уточнение по повод сигнал за проблем с дъждоприемни шахти в участъка при местността „Черният кос”.\r\nПри подновяване на ремонтните работи е предвидено оформяне на страничните бетонови риголи и на шахтите, както и на още редица дейности, свързани с цялостното обновяване на отсечката.", "date": "2018.01.03", "title": "АПИ: Ремонтът на пътя през Владая не е завършил – работата ще продължи при подходящо време за извършване на строителни дейности"}
{"url": "http://www.focus-news.net/news/2018/01/03/2473114/pravitelstvoto-otpusna-dopalnitelni-15-mln-lv-na-ban.html", "text": "Правителството одобри проект на споразумение между Министерския съвет и Българската академия на науките. С него двете страни се договарят да работят съвместно за по-силно обвързване на научната дейност и финансирането на БАН с конкретни обществено значими, секторни или институционални задачи, като същевременно започнат обсъждане на принципите за финансиране на Академията. Това съобщиха от правителствена информационна служба.\r\nДокументът предвижда на БАН да бъдат предоставени допълнително 15 млн. лв. за 2018 г. за сметка на планираните в централния бюджет средства за наука. Те ще бъдат разпределени между звената на БАН въз основа на резултатите и оценката за научната дейност. На Министерството на образованието и науката се възлага да изработи в сътрудничество с представители на научната общност механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища. С участието на останалите министерства и на научната общност МОН ще изготви и предложи за утвърждаване от правителството проекти на национални научни програми за финансиране на научни дейности с потенциално висока обществена възвращаемост.\r\nС отделно постановление Министерският съвет отпусна предвидения в одобреното споразумение допълнителен трансфер за БАН за 2018 г. в размер на 15 млн. лева.", "date": "2018.01.03", "title": "Правителството отпусна допълнителни 15 млн. лв. на БАН"}
{"url": "http://www.focus-news.net/news/2018/01/03/2473115/aneliya-aleksova-obshtina-kyustendil-zapochva-izpalnenieto-na-merki-za-ogranichavane-sahneneto-na-iglolistni-kulturi-v-obshtinskite-gori.html", "text": "Започва изпълнението на мерки за ограничаване съхненето на иглолистни култури в общинските гори. Това каза пред Радио „Фокус” – Кюстендил Анелия Алексова, главен лесничей към Община Кюстендил. По думите й мерките са включени в приета от страна на Общински съвет – Кюстендил програма, одобрена от Регионална дирекция по горите и Лесозащитна станция – София. „Във връзка с интензивното съхнене на иглолистните култури от бял бор на територията на община Кюстендил, ние разработихме специална програма. Това е оперативен план, чиято цел е да овладеем процеса на съхнене на този вид иглолистни култури”, каза Анелия Алексова. По думите й в този план приоритетно са включени шест мерки, свързани с овладяване на процеса. Първата мярка е предприемане на действия от страна на Община Кюстендил за своевременно обследване на всички общински горски територии и да се установят засегнатите площи от болести и вредители. Другата мярка е свързана със своевременното извеждане на принудителните сечи в иглолистните насаждения и култури, в които има пострадали дървета от абиотични фактори, защото такива групи дървета са благоприятни за развитие на корояда.\r\n„В същото време трябва да се създаде организация за сигнализиране на засегнатите площи от корояд, издаване на всички позволителни за сеч и приоритетно извеждане на тези сечи, със срокове издадени от Регионалната дирекция по горите. Това ще стане със сключване на допълнителни споразумения с фирми, с които Община Кюстендил вече има предварително възлагане на сеч в такива насаждения”, каза Анелия Алексова. Другата мярка е директна продажба на стояща дървесина на корен, без провеждане на процедура за продажбата. Цените ще бъдат съобразно приетия от страна на Общински съвет ценоразпис. Освен това ще бъдат изпълнявани стриктно издадените от Лесозащитна станция – София предписания за залагане на феромонни уловки за следене числеността и развитието на вредителите.\r\nВенцеслав ИЛЧЕВ", "date": "2018.01.03", "title": "Анелия Алексова, Община Кюстендил: Започва изпълнението на мерки за ограничаване съхненето на иглолистни култури в общинските гори"}
{"url": "http://www.focus-news.net/news/2018/01/03/2473116/the-washington-post-norvegiya-preustanovyava-iznosa-na-orazhiya-i-boepripasi-za-oae.html", "text": "Норвегия преустанови износа на оръжия и боеприпаси за Обединените арабски емирства (ОАЕ), съобщава американското издание The Washington Post. \r\nВ Осло са категорични, че решението им е „израз на строга предпазна линия“ и се основава на „цялостна оценка на ситуацията в Йемен“, където водената от Саудитска Арабия регионална коалиция, в която участват и ОАЕ, вече трета година воюват с шиитските бунтовници.\r\nМинистърът на външните работи Ине Ериксен Сорейде подчерта, че правителството на скандинавската страна не разполага с информация за използването на норвежки оръжия във военните действия в Йемен, но сподели „голямата загриженост“ на Осло по повод хуманитарната ситуация в близкоизточната държава. \r\nСорейде припомни, че през 2010 г. Норвегия разреши продажба на оръжия и боеприпаси на ОАЕ. .Тереза Герова", "date": "2018.01.03", "title": "The Washington Post: Норвегия преустановява износа на оръжия и боеприпаси за ОАЕ"}
{"url": "http://www.focus-news.net/news/2018/01/03/2473117/varna-66-godishen-mazh-e-zaginal-pri-katastrofa-v-rayona-na-byala.html", "text": "66-годишен водач на лек автомобил е загинал при инцидент на пътя Варна – Бяла. Това съобщиха от Областната дирекция на МВР – Варна. Инцидентът е станал около 10.20 часа на пътя от Варна за Бяла, на около 10 км преди Бяла. 66-годишният водач на лек автомобил от Бяла по време на движението си е изгубил контрол над автомобила, излязъл е извън платното за движение и се е блъснал в крайпътно дърво. Мъжът е загинал.\r\nИзясняват се причините и обстоятелствата, довели до възникването на инцидента, както и причините за смъртта на 66-годишния водач. Процесуално-следствени действия текат към този момент на мястото.", "date": "2018.01.03", "title": "Варна: 66-годишен мъж е загинал при катастрофа в района на Бяла"}
{"url": "http://www.focus-news.net/news/2018/01/03/2473118/chavdar-angelov-park-muzey-shipka-buzludzha-ima-ideya-da-se-napravi-genetichno-izsledvane-na-kostite-na-hadzhi-dimitar-sahranyavani-v-rim-sliven.html", "text": "Има идея да сe направи генетично изследване на костите на Хаджи Димитър, съхранявани в РИМ - Сливен. Това каза директорът на Национален парк-музей „Шипка-Бузлуджа“ Чавдар Ангелов в интервю за Агенция „Фокус“ по повод 150-ата годишнина от сражението на четата на Хаджи Димитър с османските войски на връх Бузлуджа и споровете за лобното място на героя. Той коментира, че към момента Национален парк-музей Шипка – Бузлуджа и Регионален исторически музей - Сливен са се концентрирали около осигуряването на необходимите предпоставки за извършването на едно подобно изследване.  „За да постигнем успех и да можем да направим това проучване са ни необходими две важни обстоятелства. Едното е от самите кости да бъде възможно да се извлече годен за сравнение материал – проба. Другият е да имаме сравнителна проба. Нея можем да получим единствено и само от наследници на Хаджи Димитър. Провели сме един много предварителен разговор с една специализирана в тази сфера лаборатория. Оттам ни обясниха, че пробата от наследника, трябва да бъде по женска линия на рода“, каза Ангелов. Той обясни, че усилията на двата музея са насочени към откриването на наследник по линия на сестрите на Хаджи Димитър. „Те са три, едната умира при раждането си, но другите две имат потомство. След тези обстоятелства можем евентуално да пристъпим към самото проучване, но дотогава има още време“, коментира директорът на музея. \r\nДеница КИТАНОВА", "date": "2018.01.03", "title": "Чавдар Ангелов, парк – музей „Шипка – Бузлуджа: Има идея да сe направи генетично изследване  на костите на Хаджи Димитър, съхранявани в РИМ - Сливен"}
{"url": "http://www.focus-news.net/news/2018/01/03/2473120/vitsepremierat-ekaterina-zaharieva-ratifikatsiyata-na-istanbulskata-konventsiya-nyama-da-dovede-do-promyana-v-konstitutsiyata-ili-zadalzhenie-balgariya-da-razreshi-ednopolovite-brakove.html", "text": "Приехме на заседание на Министерския съвет проект на Закон за ратификация на истанбулската конвенция, която се отнася за домашното насилие и насилие от всякакъв вид върху жени и момичета. Това обяви заместник министър-председателят по правосъдната реформа и министър на външните работи Екатерина Захариева след правителственото заседание, предаде репортер на Агенция „Фокус“. Вицепремиерът Захариева припомни, че тази конвенция беше подписана март месец миналата година и от тогава работна група с участието на много министерства и неправителствени организации е обсъждала текстовете на конвенцията. „Истанбулската конвенция е приета на заседание на Съвета за съдебна реформа с абсолютно единодушие“, отбеляза Захариева. „Проведохме дебата и обсъдихме притесненията на Патриотичния фронт - аз и министър Цачева мисля че успяхме да обясним, надявам се това ще се види от дебатите в Народното събрание, че Истанбулската конвенция и нейната ратификация нито ще доведе до изменение на Конституцията, нито до задължение България да разреши еднополовите бракове“, подчерта тя. По думите й Истанбулската конвенция е изключително важна, защото ще се опита още най-ранна възраст да разчупи стереотипите за мъжете и жените. \r\nВесела АЛЕКСАНДРОВА", "date": "2018.01.03", "title": "Вицепремиерът Екатерина Захариева: Ратификацията на Истанбулската конвенция няма да доведе до промяна в Конституцията или задължение България да разреши еднополовите бракове"}
{"url": "http://www.focus-news.net/news/2018/01/03/2473121/sofiya-vazstanoveno-e-dvizhenieto-v-dvete-lenti-v-rayona-na-sela-vladaya.html", "text": "Възстановено е движението в двете ленти по път I-1 София – Перник, в района на село Владая. Това съобщиха от пресцентъра на Агенция „Пътна инфраструктура”. Временната организация на движението бе наложено поради пътнотранспортно произшествие.", "date": "2018.01.03", "title": "София: Възстановено е движението в двете ленти в района на села Владая"}
{"url": "http://www.focus-news.net/news/2018/01/03/2473122/za-ratifikatsiya-e-predlozhena-konventsiyata-na-mot-za-minimalnata-rabotna-zaplata.html", "text": "Правителството предлага на Народното събрание да ратифицира Конвенция №131 на Международната организация на труда за определяне на минимална работна заплата. Съгласно документа тя ще се договаря и преразглежда периодично след консултации с представителните организации на работодателите и работниците. Това съобщиха от правителствена информационна служба.\r\nПри определянето на МРЗ ще се отчитат важни социално-икономически критерии като инфлацията, производителността на труда, заетостта, динамиката на брутния вътрешен продукт, нуждите на работниците и техните семейства. С ратификацията ще се гарантира предвидимост в ръста на минималната заплата.\r\nРатификацията е заложена като мярка в управленската програма на правителството и ще бъде стъпка за въвеждане на съвременните международни трудови стандартни в националното законодателство. С приемането на Конвенцията ще бъде изпълнена общата цел на правителството, синдикатите и работодателите, свързана със създаването на прозрачен механизъм за определяне на минималната заплата в отговор на специфични препоръки на Съвета на ЕС.", "date": "2018.01.03", "title": "За ратификация е предложена конвенцията на МОТ за минималната работна заплата"}
{"url": "http://www.focus-news.net/news/2018/01/03/2473123/aneliya-aleksova-obshtina-kyustendil-v-ramkite-na-godina-okolo-1000-dka-iglolistni-kulturi-ot-obshtinskite-gori-sa-zasegnati-ot-varhov-koroyad.html", "text": "В рамките на година около 1000 дка иглолистни култури от общинските гори са засегнати от върхов корояд. Това каза пред Радио „Фокус” – Кюстендил Анелия Алексова, главен лесничей в Община Кюстендил. „До 2016 година имахме засегнати около 2209 дка. За 2017 година сме установили допълнително съхнене на около 1000 дка. През цялото това време сме предприемали мерки и площите са ограничени. Изготвя се необходимата документация, чрез която засегнатите площи ще бъдат включени за добив за 2018 година”, каза Анелия Алексова. По думите й след извеждането на санитарните сечи, освободените площи ще бъдат инвентаризирани с цел проследяване на процеса на естественото възобновяване. Ако след изтичане на срока от 3 години, записан в Закона за горите, се установи, че на тези площи естественото възобновяване е затруднено или не е осъществено, от страна на Община Кюстендил трябва да бъдат планирани и да се предприемат действия за цялостно възобновяване или за подпомагане на естественото възобновяване.\r\nВенцеслав ИЛЧЕВ", "date": "2018.01.03", "title": "Анелия Алексова, Община Кюстендил: В рамките на година около 1000 дка иглолистни култури от общинските гори са засегнати от върхов корояд"}
{"url": "http://www.focus-news.net/news/2018/01/03/2473124/buryata-elinor-blizo-200-hilyadi-domakinstva-v-severna-frantsiya-ostanaha-bez-elektrichestvo.html", "text": "Бурята „Елинор“, която се заформи в Атлантическия океан, остави без електричество 200 хил. домакинства в Северна Франция, предава Reuters.\r\nПо данни на местните оператори най-тежко засегната е Нормандия, но смущения в електроразпределителната мрежа има също в Пикардия, Шампан-Ардени  и в районите около столицата Париж.\r\nПо-рано бе съобщено, че близо 25 хил. домакинства са без електричество, след като бурята „Елинор“ удари Великобритания със скорост на ветровете, достигаща до 90 км/ч.\r\nБурята връхлетя острова във вторник вечерта откъм Атлантическия океан, оставяйки без ток 22 хил. домове в Северна Ирландия и около две хиляди в Мидлендс, Англия. В южните части на Северна Ирландия, Шотландия и Северна Англия вече бяха издадени предупреждения за лошо време, подчертава телевизията. Метеоролозите предупреждават, че силните ветрове може да поставят в опасност живота на хората. Видеоклипове в интернет пространството показват наводнение докове и улици под вода. Тереза Герова", "date": "2018.01.03", "title": "Бурята „Елинор“: Близо 200 хиляди домакинства в Северна Франция останаха без електричество"}
{"url": "http://www.focus-news.net/news/2018/01/03/2473125/dobrich-5-000-bali-furazh-slama-i-lyutserna-sa-izgoreli-pri-pozhar-v-selo-medovo.html", "text": "5 000 бали фураж, слама и люцерна са изгорели при пожар в село Медово. Това съобщиха от Областната дирекция на МВР – Добрич. Вчера около 20.10 часа е получено съобщение за пожар в стопански двор на територията на село Медово. Пожарът е потушен от екипи на РД ПБЗН Добрич. Вследствие на огъня са изгорели 500 м2 покривна конструкция и около 5 000 бали фураж, слама и люцерна. По първоначална информация няма улики за умисъл. По случая е образувано досъдебно производство.", "date": "2018.01.03", "title": "Добрич: 5 000 бали фураж, слама и люцерна са изгорели при пожар в село Медово"}
{"url": "http://www.focus-news.net/news/2018/01/03/2473126/silistra-kmetat-na-alfatar-yanka-gospodinova-iznenada-s-podarak-detsata-ot-dg-shtastlivo-detstvo-i-uchenitsite-ot-ou-hristo-botev.html", "text": "Кметът на Община Алфатар Янка Господинова изненада с подарък децата от ДГ „Щастливо детство“ и учениците от ОУ „Христо Ботев“. Това съобщиха от пресцентъра на Община Алфатар. Тя зарадва всички с цветни календари за Новата 2018 година, с които малчуганите от ДГ могат да се запознаят с дните и месеците в годината. \r\nГосподинова пожела на всички да са живи и здрави, усмихнати, много щастливи през Новата година. \r\nВсички деца се зарадваха на красиво изработените календари.", "date": "2018.01.03", "title": "Силистра: Кметът на Алфатар Янка Господинова изненада с подарък децата от ДГ „Щастливо детство“ и учениците от ОУ „Христо Ботев“"}
{"url": "http://www.focus-news.net/news/2018/01/03/2473127/seul-i-phenyan-vazstanovyavat-vazhen-komunikatsionen-kanal-obzor.html", "text": "В сряда, 3 януари, режимът в Пхенян обяви, че ще възстанови вътрешнокорейската линия със Сеул, след като Южна Корея по-рано предложи провеждането на разговори на високо равнище в отговор на призивите на Ким Чен-ун за по-добри отношения и индикациите, че изолираната комунистическа страна може да се включи в Зимните олимпийски игри в Пьончан.\r\n„Севернокорейската KCTV предаде, че Северът ще започне диалог със Сеул в 15.30 часа (местно време) днес (сряда – бел. р.)“, обяви говорител на Министерството на обединението в Сеул, цитиран от AFP.\r\nПо данни на информационната агенция Yonhap представители на двете страни на Корейския полуостров са провели тестов телефонен разговор – първи за последните две години. Медията уточнява, че позвъняването е направено от севернокорейски служител.\r\nСеул приветства обещанието на Пхенян да възстанови междуправителствената гореща линия като „много значимо“ събитие, заявявайки, че това е важна стъпка в рестартирането на отдавна блокирания диалог със северния му съсед.\r\n„Възстановяването на горещата телефонна линия е много значимо събитие. Това създава среда, в която комуникацията ще бъде възможна по всяко време\", заяви говорителят на Президентството на Южна Корея.\r\nРешението за възстановяването на специалния комуникационен канал бе предшествано от предложение за провеждане на преговори на 9 януари, отправено от страна на южнокорейските власти към режима на Ким Чен-ун във вторник, 2 януари. Сеул предприе стъпката, след като в речта си за Нова година лидерът на Пхенян изрази готовност за започването на диалог между Севера и Юга. \r\n„Длъжни сме да отслабим военното напрежение на Корейския полуостров и да създадем спокойна атмосфера“, подчерта в речта си Ким Чен-ун, цитиран от Deutsche Welle. Същевременно лидерът на Пхенян не пропусна да отбележи, че в този процес усилия трябва да положат и от другата страна на 38-мия паралел - разделителна линия между двете държави на Корейския полуостров.\r\nПреговорите между Сеул и Пхенян ще се проведат в демилитаризираната зона по специалния комуникационен канал. Тереза Герова", "date": "2018.01.03", "title": "Сеул и Пхенян възстановяват важен комуникационен канал (ОБЗОР)"}
{"url": "http://www.focus-news.net/news/2018/01/03/2473128/d-r-zhana-shishkova-odbh-smolyan-13-predpisaniya-sa-izdadeni-pri-proverki-v-targovski-obekti-v-pamporovo-ot-nachaloto-na-zimniya-turisticheski-sezon.html", "text": "13 предписания са издадени при проверки в търговски обекти в Пампорово от началото на зимния туристически сезон. Това каза за Радио „Фокус“ – Смолян д-р Жана Шишкова от Областната дирекция по безопасност на храните. При извършените проверки от 1 до 28 декември включително са извършени 63 проверки. 18 от тях са в обекти за търговия на дребно, 2 в подвижни и сезонни обекти, 1 в обект с дейност кетърниг и 42 в заведения за обществено хранене. По думите на д-р Шишкова са констатирани несъответствия относно поддържане и актуализация на системите за самоконтрол, както и несъответствия по сградния фонд. На база на откритите нарушения са издадени 13 предписания. \r\nПроверките в търговските обекти в зимните курорти продължават до края на активния зимен сезон, като заповедта е до 16 март, каза още д-р Шишкова.\r\nНели ГЕРГЬОВСКА", "date": "2018.01.03", "title": "Д-р Жана Шишкова, ОДБХ – Смолян: 13 предписания са издадени при проверки в търговски обекти в Пампорово от началото на зимния туристически сезон"}
{"url": "http://www.focus-news.net/news/2018/01/03/2473129/vitsepremierat-ekaterina-zaharieva-nadyavam-se-samneniyata-po-otnoshenie-na-istanbulskata-konventsiya-da-badat-izchisteni-do-glasuvaneto-y-v-parlamenta.html", "text": "Това, което се разбрахме с колегите от Патриотичния фронт е, ако трябва Истанбулската конвенция да се придружи с обяснителна декларация, която ясно да казва, че тя не води в промяна на Конституцията. Имаше дискусия. Мисля, че имаше недоразумение с част от текстовете, надяваме се в дебата да бяха изчистени. Това каза заместник министър-председателят по правосъдната реформа и министър на външните работи Екатерина Захариева след правителственото заседание, предаде репортер на Агенция „Фокус“. „Целта на Истанбулската конвенция е от най-ранна възраст да се възпитаваме в толерантност и зачитане на равенството на половете – нещо, което е и основен принцип в нашата Конституция. Тя цели и защита от най-ранна възраст на всякакви форми на насилие върху жени и момичета, както и въвеждането на мерки, които всяка една държава трябва да приеме, като незабавно извеждане от семейството и психологическа помощ“, обясни Захариева. По думите й с приемането й България ще бъде поставена сред демократичните държави, които уважават равенството на половете и излизат от стереотипите, че една жена може да бъде подлагана на насилие само защото се е родила жена. „Това е добра конвенция и за мъжете, защото тя извежда от стереотипа, че мъжът е длъжен задължително да осигурява препитанието на семейството. Тя защитава от всякакви форми на домашно насилие“, допълни вицепремиерът. Тя отбеляза, че Конвенцията е подписана от всички държави в ЕС, но за момента е ратифицирана в 17 от тях. „Процедурите са дълги точно, защото трябва да се направи анализ дали не противоречи на нашата Конституция. Ние считаме, че не противоречи и точно за това я предлагаме на ратификация“, посочи Захариева. Тя уточни, че по нея са работили десетки специалисти по международно и конституционно право. „Надяваме се в парламента дори и да има някакви съмнения, те да бъдат изчистени. Няма как България да не ратифицира Истанбулската конвенция, предвид факта, че тя поставя на най-високо ниво защитата от домашно насилие и равенството на половете. Ние се борим за това от години“, коментира още Захариева.  „В Истанбулската конвенция има много ясно определение за пол. Целта й е да се разчупи стереотипа и за жените, и за мъжете. Тя не въвежда нещо, което го нямаме в момента в нашето законодателството, но извежда задълженията на държавата и на цялото общество в по-високо ниво, тоест по-високо ниво на образование и на защита“, допълни тя. \r\nВесела АЛЕКСАНДРОВА", "date": "2018.01.03", "title": "Вицепремиерът Екатерина Захариева: Надявам се съмненията по отношение на Истанбулската конвенция да бъдат изчистени до гласуването й в парламента"}
{"url": "http://www.focus-news.net/news/2018/01/03/2473130/veliko-tarnovo-v-grada-organizirat-kampaniya-za-sabirane-na-dareniya-za-priyuta-na-otets-ivan-v-novi-han.html", "text": "Кампания за събиране на дарения за приюта на отец Иван в Нови хан стартира във Велико Търново. Това съобщи за Радио „Фокус” – Велико Търново Валентин Димов, председател на Сдружение „Лудогорие – 2012”, които са основен организатор на акцията. Набирането на дарения започна на 2 януари и ще продължи до 7-ми. Събират се дрехи и хранителни продукти. Всеки желаещ да помогне, може да се свърже с Валентин Димов по телефона 089 687 88 86. Той със собствен транспорт ходи на адреси и събира дрехите и продуктите. „Хранителни продукти са най-необходими, тъй като дрехи пристигат в приюта от много места от страната. Но не можем да накараме хората да даряват само хранителни продукти. Всяко едно дарение е един плюс”, посочи Валентин Димов. Той допълни, че много фирми също са изявили желание да помогнат на отец Иван, като те ще дарят средства по банкова сметка. Местни книжарници пък са осигурили за децата блокчета, флумастри и моливи.„Фокус” припомня:\r\nВ новогодишната нощ горя Домът за сираци „Св. Николай” на отец Иван в Нови хан. Унищожени са част от приюта, както и покривът, нанесени са щети и по инсталацията. Пожарът е възникнал от искра от комина на камината. При инцидента нямаше пострадали. Децата и живеещите там бяха евакуирани навреме. Те бяха настанени на различни места при близки на отец Иван в София, Елин Пелин, с. Доганово, до възстановяването на инсталацията и пускането на тока. По преценка на отец Иван за възстановяването на приюта са необходими дървен материал и около 50 хил. лв.\r\nСдружение „Лудогорие 2012” през лятото на 2017 година организираха в село Арбанаси Национален фолклорен събор „Болярска среща” с най-голямата автентична сватба, с която ще кандидатстват за рекорд на „Гинес”.\r\nНадежда КРЪСТЕВА", "date": "2018.01.03", "title": "Велико Търново: В града организират кампания за събиране на дарения за приюта на отец Иван в Нови хан"}
{"url": "http://www.focus-news.net/news/2018/01/03/2473131/publikamd-dvoyka-ot-moldova-stanaha-roditeli-na-parvoto-bebe-za-2018-godina-rodeno-v-rim.html", "text": "Първото бебе, родено в Рим за 2018 г., е на двойка от Молдова, предава телевизионният канал Publika.md.\r\nМомиченцето, което носи името Бианка, е родено десет минути след полунощ на Нова година. То тежи 3,3 кг и е настанено в същата стая, в което е положено последното бебе, родено за 2017 г. \r\nНовороденото бе посетено в болницата „Санта Еухения“ от кмета на града - Вирджиния Раджи, която поднесе цветя и подаръци на бебето. Тя обеща, че семейството от Молдова ще получи и допълнителна помощ.Тереза Герова", "date": "2018.01.03", "title": "Publika.md: Двойка от Молдова станаха родители на първото бебе за 2018 година, родено в Рим"}
{"url": "http://www.focus-news.net/news/2018/01/03/2473132/chavdar-angelov-park-muzey-shipka-buzludzha-prez-2018-g-shte-otbelezhim-150-ata-godishnina-ot-organiziraneto-na-legendarniya-pohod-na-chetata-na-hadzhi-dimitar-i-stefan-karadzha.html", "text": "През 2018 г. ще отбележим 150-ата годишнина от организирането на легендарния поход на четата на Хаджи Димитър и Стефан Караджа. Това каза директорът на Национален парк-музей „Шипка-Бузлуджа“ Чавдар Ангелов в интервю за Агенция „Фокус“. „За всеки българин имената Хаджи Димитър и Стефан Караджа са емблеми за себеотрицание, за чест и готовност да се жертваш за една голяма кауза, каквато е освобождението и обединението на българския народ“, каза Ангелов и отбеляза, че тяхната чета е  първият толкова сериозно и добре организиран български военен отряд, който има и действащи кадрови офицери в конкретен план за действие. „Той има политическа програма и гони постигането на конкретни цели. Резултат на разбиването и унищожаването на четата и смъртта на нейните двама войводи, е една от причините за настъпването на промени като например признаването на Българската екзархия от страна на Османската империя. Това събитие има изключително важно значение за себеутвърждаването на българския народ. На практика това е първото му признаване след турското нашествие от Средновековието, с което самата Османска империя признава пред света, че в нейните предели живее един многочислен народ, какъвто е българският“, каза Ангелов. Той посочи, че през 2018 г. предстои много работа. Ангелов изрази надежда Националният парк-музей „Шипка – Бузлуджа“ да направи всичко необходимо да отбележи по подобаващ начин важната годишнина. „Надявам се, че това ще бъде добър повод да се замислим как би следвало да живеем заедно и как да съчетаваме целите си и да ги постигаме. Призовавам всеки ваш слушател и читател да намери време през месец юли на 2018 г. да пости лично или със своето семейство местата, свързани с бойния път на четата. Да се заинтересува дали от неговия край е имало участници в четата, тъй като в нея участват над 120 души, които са били набрани от цялото българско етническо землище - от днешна Македония, Родопския край, Тракия, Мизия, Добруджа. Нека всеки един от нас да намери начин да почете паметта на тези наистина велики българи, които при средна възраст 25 години за цялата чета са си „сложили главите в торбите“ и са тръгнали да освобождават България“, допълни директорът на парк-музей „Шипка-Бузлуджа“. \r\nДеница КИТАНОВА", "date": "2018.01.03", "title": "Чавдар Ангелов, парк-музей „Шипка – Бузлуджа“: През 2018 г. ще отбележим 150-ата годишнина от организирането на легендарния поход на четата на Хаджи Димитър и Стефан Караджа"}
{"url": "http://www.focus-news.net/news/2018/01/03/2473133/d-r-emiliya-baeva-zam-kmet-na-dobrich-v-deynostta-na-obshtestveniya-savet-po-etnicheskite-i-integratsionni-vaprosi-se-vklyuchvat-i-ideite-na-romakt.html", "text": "В дейността на нашия Обществен съвет по етническите и интеграционни въпроси се включват и идеите на РОМАКТ. Това заяви д-р Емилия Баева, зам.-кмет „Хуманитарни дейности“ в Община град Добрич и секретар на съвета, предаде кореспондент на Радио „Фокус” – Варна. Община Добрич е една от общините, които работи по програма РОМАКТ, чиято цел е да подпомага кметове, общини и общински администрации за сътрудничество с ромските общности. „Споразумението на нашата Община е от първи март, ако не се лъжа, 2017 година. Като целта е в самата общност, самите роми да си излъчат хора, които да ги представляват. Нашето желание е и идеята на програмата хората да бъдат подготвени. Те трябва да търсят възможност за интегриране на ромите в нашето общество. Защотопо програмата няма да има никакво финансиране – не трябва никой да си мисли, че някой от хората в нашата община, които са част от екипа на програмата, че ще получава някакво финансово обезщетение за това, че се занимава с тази програма, нито ще има едни целенасочени средства, които да бъдат усвоени или просто така да бъдат дадени на ромите“, посочи д-р Емилия Баева. \r\nЦелта на програмата е да се излъчи една местна активна група, както са определени по програмата. В Община град Добрич с години съществува Обществен съвет по етнически и интеграционни въпроси. „Според последната заповед на кмета от март 2017 година в съвета има четирима представители на ромите. Ние им изпращаме писма и те си излъчват представител. Председателят на Обществения съвет е представител на Сдружение „Интеграция към просветление – РОМА“. Те и досега са имали представители в Обществения съвет. Сега идеята е самите те да си изберат хората, които искат да бъдат допълнително включени в този Обществен съвет, хората, които те припознават за подготвени, хора, които могат да набележат така наречените повтарящи се проблеми. Не става въпрос за непочистен двор или крушка, която не свети. Ние говорим за това там, където в нашата община е съсредоточено компактно ромско население, да видим какви проблеми споделят самите роми. Те се повтарят. И тези проблеми тази местна активна група чрез Обществения съвет да ги представи на вниманието на Общината и на кмета и да бъдат набелязани мерки. Има предложен правилник за дейността на Обществения съвет, който ще бъде достояние на всички негови членове, за да се запознаят с него. В дейността на нашия Обществен съвет по етническите и интеграционни въпроси се включват и идеите на РОМАКТ“, коментира зам.-кметът. Идеята е конкретен проблем да бъде поставен първо от ромската общност, да бъде идентифициран, да бъде представен пред Общината и да се види дали тя има капацитет, за да го реши. Ако проблемът не е общински, да се уточни къде Общината може да отнесе проблема за решаване. По този начин се създава план, който поетапно решава проблемите, отбеляза д-р Баева и допълни: „Няма как всички проблеми, трупани с години, да се решат наведнъж. Но ние ще започнем един по един“. \r\nЖулиета НИКОЛОВА", "date": "2018.01.03", "title": "Д-р Емилия Баева, зам.-кмет на Добрич: В дейността на Обществения съвет по етническите и интеграционни въпроси се включват и идеите на РОМАКТ"}
{"url": "http://www.focus-news.net/news/2018/01/03/2473134/sport-milman-nyamam-kakvo-da-gubya-sreshtu-edin-ot-nay-dobrite-v-sveta.html", "text": "„За мен стана традиция да играя с водача в основната схема във втория кръг“, коментира бъдещият съперник на Григор Димитров в Бризбейн Джон Милман, имайки предвид Анди Мъри през 2013-а и Роджър Федерер година по-късно.\r\n„Очаквам предизвикателството с нетърпение и мисля само за мача с Димитров. Той се утвърди като един от фаворитите в тура и ще бъде невероятно труден мач. Но аз усещам, че имам работа, която още не съм свършил“, заяви 128-ият в света.\r\n„Доста голямо напрежение е да играя у дома, защото искам да се представя добре. Но в същото време обичам да играя пред моето семейство, приятелите ми и прекрасната подкрепа, която получавам в Куинсланд. Надявам се да накарам хората от Бризбейн да се гордеят с мен и заедно да изживеем нещо незабравимо. Обичам да тествам себе си срещу най-добрите играчи в света, защото срещите с тях са една награда.\r\nНадявам се да мога да играя освободено срещу Григор. Нямам какво да губя и ще направим добро шоу. Той е страхотен играч и условията тук му харесват“, каза Милман.\r\nВенцислав ДРАГОМАНОВ", "date": "2018.01.03", "title": "Спорт: Милман: Нямам какво да губя срещу един от най-добрите в света"}
{"url": "http://www.focus-news.net/news/2018/01/03/2473135/slavyanka-simitchiyska-dit-blagoevgrad-5-akta-za-spirane-rabotata-po-skeleta-koito-ne-sa-bili-obezopaseni-saglasno-iziskvaniyata-sa-izdadeni-prez-noemvri.html", "text": "5 акта за спиране работата по скелета, които не са били обезопасени съгласно изискванията, са издадени през месец ноември. Това каза за Радио „Фокус” – Пирин Славянка Симитчийска, директор на Дирекция „Инспекция по труда” – Благоевград. По думите й са извършени 35 проверки относно осигуряване на здраве и безопасност при извършване на строително-монтажни работи, включително и на обекти, на които се извършват дейности по санирането по Националната програма за енергийна ефективност на многофамилни и жилищни сгради. „Констатирани са 215 нарушения на трудовото законодателство. За отстраняването им са предприети принудителни административни мерки – 214 задължителни предписания и са издадени 5 акта за спиране работата по скелета, които не са били обезопасени съгласно изискванията”, каза още Симитчийска. Тя подчерта, че са съставени 12 акта за административни нарушения, от които 11 за нарушения на ЗБУТ и 1 ПО КТ. Най-голям брой нарушения, констатирани при санирането на сградите, са липсата на квалификация и обучение на работниците и неизползването на личните предпазни средства.\r\nЛора КАЛЧЕВА", "date": "2018.01.03", "title": "Славянка Симитчийска, ДИТ – Благоевград: 5 акта за спиране работата по скелета, които не са били обезопасени съгласно изискванията, са издадени през ноември"}
{"url": "http://www.focus-news.net/news/2018/01/03/2473136/vitsepremierat-valeri-simeonov-8-ot-ministrite-glasuvaha-protiv-istanbulskata-konventsiya.html", "text": "8 от министрите гласуваха против Истанбулската конвенция. Това каза пред журналисти в Министерски съвет вицепремиерът Валери Симеонов, след като стана ясно, че правителството ще предложи на Народното събрание да ратифицира Истанбулската конвенция, предаде репортер на Агенция „Фокус“. „Не става въпрос за някакво политическо противопоставяне. Става въпрос за позиция, която са взели. Всеки взима позиция с оглед на своята компетентност и своето убеждение. Не само Обединени патриоти, 8 човека от министрите гласуваха против. Мисля, че това е нормален начин за взимане на решение. Мнозинството взима решение, така е и в Народното събрание. Дали ни харесва или не ни харесва – това е“, коментира Симеонов. На въпрос дали има опасност у нас да бъде признат третия пол Симеонов отговори: „Мисля, че не трябва да се влиза в детайли, след като сме изразили една позиция, значи имаме основания и притеснения. След обсъждането не би трябвало да има такава опасност“. \r\n„Обединени патриоти се състои от три партии и недейте очаква по всички въпроси да бъдем на едно мнение“, допълни вицепремиерът Симеонов. \r\nВесела АЛЕКСАНДРОВА", "date": "2018.01.03", "title": "Вицепремиерът Валери Симеонов: 8 от министрите гласуваха против Истанбулската конвенция"}
{"url": "http://www.focus-news.net/news/2018/01/03/2473137/kyustendil-za-poredna-godina-dobrovoltsi-sa-organizirali-kampaniya-i-poseshteniya-v-doma-za-detsa-lisheni-ot-roditelski-grizhi-v-dupnitsa.html", "text": "За поредна година доброволци са организирали кампания и посещения в Дома за деца, лишени от родителски грижи, в Дупница. Това съобщиха за Радио „Фокус” – Кюстендил от сдружение „Патриоти” – Дупница. Сдружението е участвало в коледна инициатива на хора от Дупница, живеещи в чужбина. Чрез инициативата са събрани средства за закупуване на хранителни продукти и памперси. Децата и младежите от Центъра за настаняване от семеен тип в Дупница са били посетени и от доброволци от „Плюшено мече”, които са раздали подаръци и са участвали в празнична програма, организирана за потребителите на социалната услуга.\r\nВенцеслав ИЛЧЕВ", "date": "2018.01.03", "title": "Кюстендил: За поредна година доброволци са организирали кампания и посещения в Дома за деца, лишени от родителски грижи, в Дупница"}
{"url": "http://www.focus-news.net/news/2018/01/03/2473138/ukrinform-germanskiyat-vanshen-ministar-e-na-dvudnevna-vizita-v-ukrayna.html", "text": "Министърът на външните работи на ФРГ Зигмар Габриел е на двудневна работна визита в Украйна, отбелязва информационната агенция Укринформ.\r\nСъгласно официалното съобщение, разпространено от външнополитическото ведомство в Киев, в рамките на визитата си в страната първият дипломат на Берлин ще проведе среща с украинския си колега Павло Климкин. Очаква се и двамата политици да посетят Донбас. \r\n„Ключов въпрос в преговорите ще бъде ролята на ФРГ, заедно с Франция, в рамките на нормандския формат за противодействие на руската агресия. В тази връзка министрите ще обсъдят по-нататъшните съвместни стъпки, насочени към възстановяването на териториалната цялост и суверенитет на Украйна, а също и към освобождаване на украинските политически затворници, които са държани в руските затвори“, се казва в разпространеното съобщение от МВнР на Украйна. Тереза Герова", "date": "2018.01.03", "title": "Укринформ: Германският външен министър е на двудневна визита в Украйна"}
{"url": "http://www.focus-news.net/news/2018/01/03/2473139/shumen-survakari-pozdraviha-kmeta-lyubomir-hristov-i-negoviyat-ekip.html", "text": "Сурвакари поздравиха кмета на Шумен Любомир Христов и неговият екип, предаде репортер на Радио „Фокус” – Шумен. Тържеството, с участието на възпитаници на детска градина „Звънче” в Шумен, се състоя във фоайето на втория етаж в сградата на Общината. Децата, облечени в традиционни носии, танцува, пяха и наричаха за здраве и благоденствие: „Всеки работа да има, пълни шепи и хамбари, нека всички земни дари да се трупат на камари, по Йордановден – люта, снеговита зима, по Гергьовден из нивята дъжд да напои житата, по Петровден благо слънце да погали всяко зрънце та Кръстовден да ни свари със препълнени хамбари”. \r\n„Иде пак година нова, със сурвакница от дрян да сурвакам съм готова, първи кмете си избран! Ще нареждам гласовита: таз година по-честита, а родът ни по-щастлив! По нивя и по градини нека има берекет, лошото да ни отмине, в общината нека има мир, пари и ред”, нарече Деа, която сурвака кмета Любомир Христов. Той от своя страна благодари на малките сурвакари, похвали ги за хубавата програма и ги покани в кабинета си, където ги дари. Децата получиха лакомства и книжки с приказки, а за цялата детска градина конструктори и дидактически игри.\r\nИвелина ИВАНОВА", "date": "2018.01.03", "title": "Шумен: Сурвакари поздравиха кмета Любомир Христов и неговият екип"}
{"url": "http://www.focus-news.net/news/2018/01/03/2473140/pregled-na-mezhdunarodnite-novini-do-13-chasa-agentsiya-fokus.html", "text": "България пое председателството на Съвета на Европейския съюз на 1 януари 2018 г. без действащ всеобхватен антикорупционен закон, коментира електронното издание Der Standard в редакцията си за Германия.\r\nДържавният глава на страната Румен Радев наложи вето на закона, опасявайки се, че той няма да бъде ефективен в борбата срещу корупцията и че може да доведе до политически злоупотреби. \r\nЕдинадесет години след присъединяването си към Общността, България е една от най-корумпираните държави в международната организация. За разлика от съседна Румъния, до този момент нито един високопоставен политик не е осъден за корупция в България.\r\nЗаконът за борба с корупцията беше приет едва в края на 2017 г. Той предвижда създаването на централизиран орган за борба с корупцията, който ще има правомощия да конфискува незаконно придобито имущество. \r\nНаскоро Европейската комисия потвърди напредъка на България в борбата с корупцията, но напомни на София, че е необходимо да предприеме допълнителни действия за справянето с проблема.\r\n*** В сряда, 3 януари, режимът в Пхенян обяви, че ще възстанови вътрешнокорейската линия със Сеул, след като Южна Корея по-рано предложи провеждането на разговори на високо равнище в отговор на призивите на Ким Чен-ун за по-добри отношения и индикациите, че изолираната комунистическа страна може да се включи в Зимните олимпийски игри в Пьончан.\r\n„Севернокорейската KCTV предаде, че Северът ще започне диалог със Сеул в 15.30 часа (местно време) днес (сряда – бел. р.)“, обяви говорител на Министерството на обединението в Сеул.\r\nПо данни на информационната агенция Yonhap представители на двете страни на Корейския полуостров са провели тестов телефонен разговор – първи за последните две години. Медията уточнява, че позвъняването е направено от севернокорейски служител.\r\nСеул приветства обещанието на Пхенян да възстанови междуправителствената гореща линия като „много значимо“ събитие, заявявайки, че това е важна стъпка в рестартирането на отдавна блокирания диалог със северния му съсед.\r\n„Възстановяването на горещата телефонна линия е много значимо събитие. Това създава среда, в която комуникацията ще бъде възможна по всяко време\", заяви говорителят на Президентството на Южна Корея.\r\nРешението за възстановяването на специалния комуникационен канал бе предшествано от предложение за провеждане на преговори на 9 януари, отправено от страна на южнокорейските власти към режима на Ким Чен-ун във вторник, 2 януари. Сеул предприе стъпката, след като в речта си за Нова година лидерът на Пхенян изрази готовност за започването на диалог между Севера и Юга. \r\n„Длъжни сме да отслабим военното напрежение на Корейския полуостров и да създадем спокойна атмосфера“, подчерта в речта си Ким Чен-ун. Същевременно лидерът на Пхенян не пропусна да отбележи, че в този процес усилия трябва да положат и от другата страна на 38-мия паралел - разделителна линия между двете държави на Корейския полуостров.\r\nПреговорите между Сеул и Пхенян ще се проведат в демилитаризираната зона по специалния комуникационен канал.\r\n*** Министърът на външните работи на ФРГ Зигмар Габриел е на двудневна работна визита в Украйна.\r\nСъгласно официалното съобщение, разпространено от външнополитическото ведомство в Киев, в рамките на визитата си в страната първият дипломат на Берлин ще проведе среща с украинския си колега Павло Климкин. Очаква се и двамата политици да посетят Донбас. \r\n„Ключов въпрос в преговорите ще бъде ролята на ФРГ, заедно с Франция, в рамките на нормандския формат за противодействие на руската агресия. В тази връзка министрите ще обсъдят по-нататъшните съвместни стъпки, насочени към възстановяването на териториалната цялост и суверенитет на Украйна, а също и към освобождаване на украинските политически затворници, които са държани в руските затвори“, се казва в разпространеното съобщение от МВнР на Украйна.\r\n*** Руски военен хеликоптер Ми-24 се е разбил в Сирия.\r\nИнцидентът, за който от Министерството на отбраната в Москва потвърдиха в сряда, 3 януари, се е случил в последния ден на изминалата 2017 г., при извършване на полет над летище Хама, Централна Сирия. \r\nСъгласно разпространената от руското военно ведомство информация, двамата пилоти на машината са загинали. Причините за катастрофата са свързани с техническа неизправност, става ясно още от съобщението.\r\n*** В сряда от пресслужбата на президента на Палестинската автономия Махмуд Абас направиха изявление, в което подчертаха, че „Ерусалим не е за продан“ – уверение, което бе направено в отговор на заплахата на американския президент Доналд Тръмп да намали годишната помощ от над 300 млн. щатски долара, за да принуди палестинците да седнат на масата за преговори.\r\n„Ерусалим е вечната столица на Палестинската държава и не се продава за злато или милиарди\", категоричен бе говорителят на Аббас.\r\nСлед ключовата реч на американския президент от 6 декември, в която той призна Ерусалим за столица на Израел, Аббас заяви, че САЩ вече не са в състояние да играят никаква роля в мирния процес в Близкия изток.\r\n*** Норвегия преустанови износа на оръжия и боеприпаси за Обединените арабски емирства (ОАЕ).\r\nВ Осло са категорични, че решението им е „израз на строга предпазна линия“ и се основава на „цялостна оценка на ситуацията в Йемен“, където водената от Саудитска Арабия регионална коалиция, в която участват и ОАЕ, вече трета година воюват с шиитските бунтовници.\r\nМинистърът на външните работи Ине Ериксен Сорейде подчерта, че правителството на скандинавската страна не разполага с информация за използването на норвежки оръжия във военните действия в Йемен, но сподели „голямата загриженост“ на Осло по повод хуманитарната ситуация в близкоизточната държава. \r\nСорейде припомни, че през 2010 г. Норвегия разреши продажба на оръжия и боеприпаси на ОАЕ.\r\n*** Турските власти са издали заповеди за арест на 68 акционери на бившата „Банк Азия“ заради предполагаеми връзки с Фетхуллах Гюлен, сочен от Анкара като организатор на опита за държавен преврат от лятото на 2016 г.\r\nСъгласно разпространената информация, повече от половината от тях (49 души) вече са задържани от правоохранителните органи в рамките на операция, проведена в сряда на територията на девет града в страната. Двама от издирваните вероятно са зад граница, убедени са властите. \r\nТурските власти закриха „Банк Азия“ през 2016 г. заради предполагаеми връзки на организацията с мрежата на гюленистите. Институцията бе поставена под надзор на държавата още през май 2015 г. с мотива, че застрашава сигурността на финансовата и банковата система в страната.\r\n*** Близо три месеца след изборите за федерален парламент в Берлин, лидерите на Съюза (ХДС/ХСС) и Германската социалдемократическа партия (ГСДП) подновяват усилията за създаване на нова голяма коалиция.\r\nНа срещата в Берлин ще присъства канцлерът Ангела Меркел (ХДС), председателя на Християнсоциалния съюз (ХСС) Хорст Зеехофер, лидерът на социалдемократите Мартин Шулц, а също и фракционните лидери на трите партии – Фолкер Каудер (Съюза (ХДС/ХСС), Александер Добринд (ХСС) и Андреа Налес (ГСДП). Не се планират публични изявления след приключването на срещата. Същинската част от междупартийните консултации в по-широк кръг ще започнат в неделя, 7 януари, припомнят от редакцията. \r\nНа 19 ноември свободните демократи (СвДП) на Кристиан Линднер обявиха излизането си от преговорите за „ямайска“ коалиция със Съюза (ХДС/ХСС) и „Зелени“. В отговор президентът на ФРГ се нагърби със задачата да изведе страната от безпрецедентната политическа криза, в която навлезе. След серия разговори в двореца Белвю в Берлин бе взето решение за започване на преговори за нова черно-червена коалиция. В случай на провал ще се стигне до правителство на малцинството, водено от Ангела Меркел, или до нови избори.\r\n***", "date": "2018.01.03", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/01/03/2473141/sofiya-busove-zarezhdashti-stoka-zatrudnyavat-dvizhenieto-v-rayona-na-krastovishteto-mezhdu-uloborishte-i-ulcherkovna.html", "text": "Бусове, зареждащи стока, затрудняват движението в района на кръстовището между ул.\"Оборище\" и ул.\"Черковна\". За това сигнализираха до Агенция \"Фокус\" граждани. Автомобилите заемат изцяло едната лента за движение, което води до задръстване в района и предприемане на опасни маневри за заобикаляне, които са предпоставка за пътнотранспортни произшествия.", "date": "2018.01.03", "title": "София: Бусове, зареждащи стока, затрудняват движението в района на кръстовището между ул.\"Оборище\" и ул.\"Черковна\""}
{"url": "http://www.focus-news.net/news/2018/01/03/2473142/blagoevgrad-zhitelite-na-bansko-otnovo-shte-blokirat-parvoklasen-pat-e-79-na-4-yanuari.html", "text": "Жителите на Банско отново ще блокират първокласен път Е-79 на 4 януари. Това каза за Радио „Фокус” – Пирин Димитър Руксов, представител на Сдружение „Бъдеще за Община Банско”. Отново протестиращите с искане за изграждане на втори кабинков лифт в курорта ще се съберат на моста на главен път Е-79 в Симитли. Блокадата на пътя ще започне в 18.30 часа, като се очаква жителите на Банско да бъдат подкрепени от жители на съседни общини.„Фокус” припомня:\r\nНа 13 декември жителите на Банско, водени от кмета Георги Икономов, както и кметовете на общините Разлог – Красимир Герчев, Симитли – Апостол Апостолов, Петрич – Димитър Бръчков, Сандански – Кирил Котев, Якоруда –  Нуредин Кафелов и Струмяни – Емил Илиев, затвориха Главен път Е-79 край Симитли. Движението към и от Гърция беше спряно за няколко минути от протестиращите, които бяха стотици. Протестът бе в отговор на исканията на природо-защитниците да не се развива ски зона Банско и да не се изграждат нови съоръжения в концесионната зона. Протестиращите бяха подкрепени също от кметовете на Гоце Делчев, Белица и Гърмен, които бяха възпрепятствани да присъстват, но заявиха своята съпричастност. На място бяха и народните представители от Благоевградска област Александър Мацурев и Атанас Стоянов. С плакати и скандирания „Народът на Банско срещу зеления рекет”, „Българите срещу зелената мафия” и „Искаме бъдеще за децата си”, протестиращите заявиха своята категоричност „ЗА” развитието на Банско и „Против” псевдо еколозите, които се намесват в регионалното развитие, без да успеят да извадят нито един екологичен довод.\r\nНа 28 декември протестиращи жители на Банско и околните населени места отново блокираха главния път Е-79 край Симитли, Най-малко 200 души се събраха при входа на Симитли, за да настояват отново за изграждането на втори кабинков лифт в Банско. Събралите се носеха плакати, на които пише: „Народът на Банско срещу зеления рекет”, „Искаме бъдеще за децата си”, „Българите срещу зелената мафия” и др. На протеста присъства и кметът на Банско Георги Икономов, кметът на Симитли Апостол Апостолов и кметът на Добринище Китан Галчев. Те очакваха решението на Министерски съвет, с което ще стане ясно ще има или не втори лифт в курорта. Като изключително несъстоятелни и лъжливи Икономов определи твърденията на природозащитниците, които в този час протестират пред сградата на Министерски съвет в столицата срещу изграждане на въпросното съоръжение, че ще бъдат изсичани вековни гори в Пирин. Протестиращите край Симитли са придружени от кукерска група. В крайна сметка още същия ден Министерски съвет подкрепи изграждането на втора кабинка.\r\nЛора КАЛЧЕВА", "date": "2018.01.03", "title": "Благоевград: Жителите на Банско отново ще блокират първокласен път Е-79 на 4 януари"}
{"url": "http://www.focus-news.net/news/2018/01/03/2473143/ria-novosti-nad-170-poleta-sa-otmeneni-ot-letishte-shiphol-v-amsterdam-zaradi-loshoto-vreme.html", "text": "Бурен вятър наложи отлагането и анулирането на десетки полети от международното летище Схипхол в Амстердам, предава руската информационна агенция РИА Новости.\r\n„Силният вятър днес (сряда, 3 януари – бел. р.) доведе до забавяне и отмяна на полети. Към настоящия момент са отменени 176 полета от общо 1200 планирани. По-голямата част от тях са по направление Европа“, потвърдиха представители на летището в социалната мрежа „Туитър“.\r\nПо-рано бе съобщено, че ураганният вятър в Нидерландия е довел до изкореняване на дървета. Съобщава се за материални щети, предимно по покривите на домове. Един човек е пострадал. В няколко провинции на кралството остава в сила в оранжев предупредителен код за силен вятър. Тереза Герова", "date": "2018.01.03", "title": "РИА Новости: Над 170 полета са отменени от летище Схипхол в Амстердам заради лошото време"}
{"url": "http://www.focus-news.net/news/2018/01/03/2473144/ministar-krasimir-valchev-otpusnatite-sredstva-za-ban-shte-se-razpredelyat-ot-akademiyata-diferentsirano-v-zavisimost-ot-nauchnite-rezultati-i-drugi-savmestno-poeti-angazhimenti.html", "text": "Приехме споразумение между Министерски съвет и Българска академия на науките за сътрудничество и за предоставяне на допълнителни средства в размер на 15 млн. лева от централния бюджет към бюджета на БАН. Това е в съответствие с договореностите, които постигнахме в края на миналата година. Това каза министърът на образованието и науката Красимир Вълчев след правителственото заседание, предаде репортер на Агенция „Фокус“. „Средствата ще се разпределят от БАН диференцирано, зависимо от научните резултати и другите ангажименти, които сме поели съвместно. Ще работим по отношение на популяризиране на резултатите от българската наука и по отношение на финансирането на обектите от националната пътна карта за научна инфраструктура“, допълни министър Вълчев. \r\nПредседателят на БАН академик Юлиан Ревалски отбеляза, че само една от точките в подписаното споразумение касае допълнителното финансиране, а останалите са свързани с подобряването на ефективността на научните изследвания в България като цяло. „Тоест те касаят всички учени, както младите, така и не толкова младите Това е изключително важно в този момент. Нашите колеги от БАН изключително много оцени диалога с премиера Борисов. Тази сума е изключително важна в един момент, в който ние правим всичко възможно да задържим и да развием научния потенциална на БАН“, каза още акад. Ревалски. \r\nВесела АЛЕКСАНДРОВА", "date": "2018.01.03", "title": "Министър Красимир Вълчев: Отпуснатите средства за БАН ще се разпределят от Академията диференцирано, в зависимост от научните резултати и други съвместно поети ангажименти"}
{"url": "http://www.focus-news.net/news/2018/01/03/2473145/stolichnata-gradska-organizatsiya-na-abv-i-abv-mladezhi-organizirat-chestvaniya-posveteni-na-140-ta-godishnina-ot-osvobozhdenieto-na-sofiya-ot-osmansko-robstvo.html", "text": "Столичната градска организация на АБВ и АБВ – Младежи, в сътрудничество с Национален съюз „Единение” организират чествания, посветени на 140-та годишнина от освобождението на София от османско робство, съобщиха от пресцентъра на АБВ. На 4 януари от 11.00 часа в черквата „Св. ап. Андрей Първозвани” в столичния квартал „Банишора” ще се проведе молебен и кратка беседа, посветена на историческите събития, свързани с освобождаването на София. \r\nОт 11.30 часа ще започне литийно шествие до Паметника на опълченците, намиращ се на ул. „Пиротска” №76 до православен храм „Св. Николай Софийски”, където в 12.00 часа ще бъдат поднесени венци и цветя. Слово ще произнесе полковник Георги Маринов – председател на Национален съюз „Единение”.  \r\nМероприятието ще протече с почетен караул от членовете на Национален съюз „Единение” пред Паметника на опълченците, които ще бъдат облечени в автентични униформи и оръжия от периода на освобождението на България от османско иго. Ще бъде изложено Самарското знаме.", "date": "2018.01.03", "title": "Столичната градска организация на АБВ и АБВ – Младежи организират чествания, посветени на 140-та годишнина от освобождението на София от османско робство"}
{"url": "http://www.focus-news.net/news/2018/01/03/2473146/kyustendil-365-bebeta-sa-sas-sastaven-akt-za-razhdane-prez-2017-godina-v-dupnitsa.html", "text": "365 бебета са със съставен акт за раждане през 2017 година в Дупница. Това съобщи за Радио „Фокус” – Кюстендил Христо Апостолов, експерт към Община Дупница. По думите му 95 от бебетата са родени в чужбина: 28 от тях са родени във Великобритания, а останалите в Италия, САЩ, Германия, Белгия, Чехия и други държави. 73 от новородените бебета са записани с постоянен адрес в селата от Община Дупница, а останалите са в града. \r\n„За първи път от десет години преобладават момчетата – 192, а 163 са момичетата. Общият брой на ражданията в двете отделения на дупнишките болници е 455, но сред тях има и от други общини”, каза Христо Апостолов. Данните сочат, че най-предпочитаното име при момчетата е Александър, докато при момичетата има голямо разнообразие.\r\nВенцеслав ИЛЧЕВ", "date": "2018.01.03", "title": "Кюстендил: 365 бебета са със съставен акт за раждане през 2017 година в Дупница"}
{"url": "http://www.focus-news.net/news/2018/01/03/2473147/anadolu-agency-nad-chetiri-hilyadi-nelegalni-migranti-sa-zaloveni-v-turtsiya-prez-2017-g.html", "text": "През изминалата 2017 г. турските власти са заловили 4250 мигранти без документи, които са се опитвали да достигнат Европа по нелегални канали, предава Anadolu Agency, като се позовава на информация от източник от силите за сигурност, пожелал анонимност.\r\nПо-голямата част от нелегалните мигранти са от Сирия, Афганистан, Мианмар, Пакистан, Палестинската автономия и Ирак. \r\nСъгласно разпространената информация, през същия период турските власти са артестували 105 трафиканти, които са организирали превеждането на мигрантите през територията на страната. \r\nТурция е основен маршрут за мигрантите, насочили се към Европа, особено след началото на гражданския конфликт в Сирия, припомнят от редакцията. Тереза Герова", "date": "2018.01.03", "title": "Anadolu Agency: Над четири хиляди нелегални мигранти са заловени в Турция през 2017 г."}
{"url": "http://www.focus-news.net/news/2018/01/03/2473148/burgas-priemat-se-plashtaniya-za-danak-varhu-nedvizhimite-imoti-taksa-bitovi-otpadatsi-i-danak-varhu-prevoznite-sredstva-za-tekushtata-godina.html", "text": "От началото на месец януари се приемат плащания за данък върху недвижимите имоти, такса битови отпадъци и данък върху превозните средства за текущата година. Това съобщиха от пресцентъра на Община Бургас. Заплащането на задълженията за цялата 2018 в срок до 30 април носи 5% отстъпка.\r\nОбщина Бургас напомня, че съгласно нормативната уредба, задълженията за съответния местен налог се погасяват по реда на възникването им, тоест за заплащане на текущи задължения, следва предходните данъчни периоди да бъдат надлежно погасени.\r\nЗа улеснение на данъкоплатците, Община Бургас предоставя възможност за плащания в брой и чрез ПОС терминали в:\r\n– Касов салон на ул. „Александровска“ № 83;\r\n– ЦИОГ в централна сграда на Общината, ул. „Александровска“ №26;\r\n– ЦАУ „Възраждане“ – к-с „Меден рудник“, до бл. 26;\r\n– ЦАУ „Освобождение“ – к-с „Славейков“, до бл. 49;\r\n– ЦАУ „Изгрев“ – к-с „Зорница“, бл. 47;\r\n– ЦАУ „Зора“ – к-с „Лазур“, ул. „Перущица“ 67;\r\n– ЦАУ „Долно Езерово“.\r\nПлащания могат да се извършват и на касите на Банка ДСК, „Български Пощи“ ЕООД и Изипей АД в цялата страна.\r\nСправки за задължения и плащания чрез виртуален ПОС терминал могат да се правят в официалния сайт на Община Бургас , с ПИН код, който е посочен в годишните съобщения, а може да бъде получен лично или от упълномощено с писмено пълномощно лице в Дирекция „МПДТР“ на ул. „Александровска“ № 83.", "date": "2018.01.03", "title": "Бургас: Приемат се плащания за данък върху недвижимите имоти, такса битови отпадъци и данък върху превозните средства за текущата година"}
{"url": "http://www.focus-news.net/news/2018/01/03/2473149/rumen-petkov-abv-za-nerednostite-okolo-antikoruptsionniya-zakon-tryabva-da-badat-sezirani-konstitutsionniyat-sad-i-venetsianskata-komisiya.html", "text": "Годината приключи силно и активно за АБВ. Младежката организация на партията стартира серия от силни инициативи, посветени на бъдещето на младите хора у нас. Това заяви Румен Петков, член на Изпълнителното Бюро на Алтернатива за българско възраждане, пред водещия на сутрешния блок на БТВ Антон Хекимян, на когото подари календар на АБВ-Младежи под надслов „Оставам в България“. Това съобщиха от пресцентъра на АБВ. „Това е много силно решение - „Оставам в България“, защото тук и сега трябва младите ни хора да имат път и да им дадем шанса да променят страната към по-добро. Имахме много силен финал на политическата година. Организирахме серия от инициативи, сред които и  един футболен турнир с участието на младежи от шест политически партии“, посочи той. \r\nПетков бе категоричен, че още в началото на отминалата година новото ръководство на АБВ е дало и пример за това как трябва да се прави почтена политика. „Трябва да отбележа, че председателят ни показа какво е морал в политиката. Защото буквално на следващия ден след като бе избран за лидер на АБВ, той напусна една много добре платена работа. Така се прави, ако искаш да бъдеш почтен към хората, които са ти гласували доверие и искаш да докажеш, че не си зависим от финансови интереси.“\r\nРумен Петков коментира и новия Антикорупционен закон, на който вече е наложено и президентско вето. Той за пореден път подчерта, че в одобрените текстове има редица недомислици като механичното събиране в един мегаорган на пет служби с разнопосочни функции, сред които Сметната палата, Комисията за отнемане на незаконно придобитото имущество, Комисията за предотвратяване и разкриване на конфликт на интереси, Специалната дирекция „Корупция“ към ДАНС и БОРКОР. „Ние вече имаме пример за един такъв механичен сбор на служби от ДАНС с много спорен резултат. Второ, оказва се, че с този закон „огромната“ България ще изгражда трета самостоятелна служба за използване на СРС-та. В същото време никъде в текстовете не се споменава, че тя ще бъде под контрола на Бюрото за използване на специални разузнавателни средства. В Германия има две такива звена, във Франция има две. Трябва да вземем предвид броя на населението там, а ние с нашите колебливи шест милиона души изграждаме трета служба, която ще може да ползва пълния спектър на специалните разузнавателни средства. И тук не говоря за техниката и парите, които ще бъдат похарчени, а за това каква държава изграждаме.“\r\n„Борисов и Ко показаха, че могат да правят компромиси с темата лекарства, с ценообразуване на еди-какво си и т.н., но когато става дума за борба с корупцията, те са абсолютно безкомпромисни. Там се структурират служби, там се вадят звена от едно място и се слагат на друго. Никой  не се интересува, какво стана с разпиляването на службата за борба с организираната престъпност. И чест прави на сегашния ѝ директор, че някак си я овладява и управлява.“\r\n„Ще отбележа още, че в закона е предвидено всички служители да минават тестове за проверка на лоялността, но за петимата души, които ще застанат начело на това мега антикорупционно звено, такова нещо не е предвидено. Също така, априори се гласува доверие на председателя да предложи на Народното събрание да гласува зам.-председателя и другите трима членове на ръководството“, посочи Румен Петков. Той  подчерта още, че намаляването в последния момент на изискването за стаж към бъдещите ръководни кадри на мегаоргана, означава че за позициите вече има предвидени конкретни лица. Според него за случващото се трябва да бъде уведомена Венецианската комисия, а поне няколко структури и институции като президентската, Висшия адвокатски съвет и опозицията в парламента, трябва да сезират Конституционния съд, че този антикорупционен закон нарушава човешките права в България. \r\nОтносно предстоящия вот на недоверие, членът на ИБ на АБВ заяви: „В едно свое интервю премиера Борисов казва: „Какъв е този вот на недоверие, да си вадим кирливите ризи“. А те повече от половин година вече вадят суджуци, плочки в НДК, вадят дупки в оградата, вадят депутати от парламента за щяло и нещяло… Е, те очевидно имат само кирливи ризи, той какво очаква да извадят? Тези кирливи ризи всъщност са резултат от неговия подход при формирането на парламентарната му група и управлението. И въобще, един премиер да атакува процедурата вот на недоверие с нелепи аргументи, показва, че има едно „отлепяне от земята“, което ще бъде последвано от падане и натрошаване. Аз не мисля, че този мандат на правителството ще бъде изкаран до край. Целият този етюд, който се разиграва - ще правим тоалетна, няма да правим, ще строим лифт, няма да строим, ще опъваме ограда, а всъщност няма ограда показва, че няма провеждане на качествени политики и няма способност да се отговори на обществените очаквания“.", "date": "2018.01.03", "title": "Румен Петков, АБВ: За нередностите около Антикорупционния закон трябва да бъдат сезирани Конституционният съд и Венецианската комисия"}
{"url": "http://www.focus-news.net/news/2018/01/03/2473150/sport-grigor-dimitrov-i-rayan-harisan-s-vtora-pobeda-na-dvoyki.html", "text": "Григор Димитров откри сезон 2018-а с две победи се класира за полуфиналите на двойки на Brisbane International за четвърти път в кариерата си. В тандем с Райън Харисън двамата се справиха с австралийската двойка Кирьос и Рийд след два тайбрека - 7:6(2), 7:6(3).\r\nВ мач за място на финала Димитров и Харисън ще играят срещу поставените под №1 в схемата на двойки Континен и Пиърс, които сразиха с 6:4, 6:3 Милман и Ебдън.\r\nГригор Димитров започва защита на титлата си утре по обяд. В двубой от осминафиналите той излиза в  12:30 часа наше време срещу участващия с \"уайлд кард\" австралиец Джон Милман.", "date": "2018.01.03", "title": "Спорт: Григор Димитров и Раян Харисън с втора победа на двойки"}
{"url": "http://www.focus-news.net/news/2018/01/03/2473151/dobrich-natrupanite-zadalzheniya-kam-vik-nezakonnite-smetishta-i-nezakonnoto-stroitelstvo-sa-sred-problemite-na-romskata-obshtnost-za-koito-obshtinata-tarsi-reshenie.html", "text": "Натрупаните огромни задължения към ВиК, незаконните сметища и незаконното строителство са сред проблемите на ромската общност в града, за които Общината търси решение. Това каза д-р Емилия Баева, зам.-кмет „Хуманитарни дейности“ в Община град Добрич и секретар на Обществения съвет по етническите и интеграционни въпроси, предаде кореспондент на Радио „Фокус” – Варна. Сформирана е група, която провежда анкета сред ромската общност в Добрич и след като допитването обхване определен брой семейства от нея, обобщените резултати ще покажат кои са повтарящите се проблеми. „Ние сме провели срещи сред ромската общност. Това, което ромите споменават като проблеми на тези срещи, са огромните сметки към ВиК. Там се създаде един проблем, когато стартира водният цикъл на града. Съвпадна с кампанията на водното дружество да си събира дълговете, което е тяхно право. И аз мисля, че тогава и местната активна група, експертите на РОМАКТ, които бяха тук, помогнаха проблемът да се потуши – да се стигне до някакво разбирателство. Сметките трябва да се плащат. Ние се опитаме да обясняваме на всички, защото целта на програмата е да разясни, че трябва да се спазват законите. Няма как натрупвани с години огромни суми самите роми да платят. Но се стигна до някакво споразумение и се тушира напрежението. \r\nДругият проблем например е със сметосъбирането. Имало е в един голям участък голямо сметище, което е било разчистено. Въпросът е някой да назове проблема и той да бъде забелязан. Разбира се знаете, друг проблем е този с незаконното строителство. Някъде между 8% и 10% от ромската общност, които живеят при крайна бедност. Също нуждата от образование. Аз мисля, че държавата прави много, за да интегрира ромските деца в образователната система. Включително и ние като Община каквото можем, правим“, каза д-р Баева. Работата на Общината включва проекти за деца билингви, за да имат допълнителни часове за изучаване на български език в подготвителните групи на детските градини и училища, за да могат в първи клас да влязат ромски деца, които знаят български език. \r\n Жулиета НИКОЛОВА", "date": "2018.01.03", "title": "Добрич: Натрупаните задължения към ВиК, незаконните сметища и незаконното строителство са сред проблемите на ромската общност, за които Общината търси решение"}
{"url": "http://www.focus-news.net/news/2018/01/03/2473152/plovdiv-remontat-po-ul-aleksandar-stamboliyski-v-asenovgrad-shte-priklyuchi-do-kraya-na-sedmitsata.html", "text": "Ремонтът по ул. „Александър Стамболийски” в Асеновград, свързан с проекта за рехабилитация на канализационната и водопреносна мрежа, ще приключи до края на седмицата. Това съобщиха за Радио „Фокус“ – Пловдив от пресцентъра на Общината. В тази връзка днес и на 5 януари ул. „Александър Стамболийски“, в участъка от ул. „Плиска” до ул. „Пере Тошев”, ще бъде затворен за движение на автомобили поради полагане на предпоследен и последен износващ пласт асфалт. На 4 януари в същия участък ще се извършва повдигане на канализационни шахти и движението ще осъществява с временна реорганизация и повишено внимание от страна на водачите.\r\nТони МИХАЙЛОВ", "date": "2018.01.03", "title": "Пловдив: Ремонтът по ул. „Александър Стамболийски” в Асеновград ще приключи до края на седмицата"}
{"url": "http://www.focus-news.net/news/2018/01/03/2473153/sofiya-zapochna-pochistvane-na-regulite-na-stolichnite-ulitsi.html", "text": "По нареждане на кмета на София Йорданка Фандъкова екипи на фирмите, ангажирани с поддържане на чистотата в града, днес почистват регулите на улиците от наноси, съобщиха от пресцентъра на Столична община. Извършва се и машинно метене на мостовите съоръжения. Почистват се улици в районите „Лозенец“ и „Овча купел“. \r\nПрез днешния ден в районите на София се почистват дъждоприемни шахти, извозват се едрогабаритни, биоразградими и зелени отпадъци и се извършват оборки на зелените площи. Почистват се и афиши и рекламни листовки, които са неправомерно разпространени.", "date": "2018.01.03", "title": "София: Започна почистване на регулите на столичните улици"}
{"url": "http://www.focus-news.net/news/2018/01/03/2473154/obshtinite-kyustendil-treklyano-i-nevestino-sa-obyavili-obshta-obshtestvena-porachka-za-tretirane-na-bitovite-otpadatsi.html", "text": "Общините Кюстендил, Трекляно и Невестино са обявили обща обществена поръчка за третиране на битовите отпадъци. Това каза пред Радио „Фокус” – Кюстендил Радко Петрунов, кмет на Община Трекляно. По думите му по този начин се решава проблемът с липсата на регионално депо за битови отпадъци, което трябва да бъде изградено на територията на Община Дупница. Трите общини са част от Сдружение „Рила еко”.\r\nОбявената обществена поръчка е със срок за подаване на офертите до 29 януари. В предмета са включени дейности по предварително третиране, транспортиране, предаване за оползотворяване и предаване за обезвреждане на отпадъци, генерирани на територията на общините Кюстендил, Невестино и Трекляно. Годишното количество смесен битов отпадък, което се генерира от трите общини, възлиза общо на около 19 500 тона. В същото време на общините е предоставена възможност да депонират битовите отпадъци на регионалните депа край Перник и Самоков.\r\nВенцеслав ИЛЧЕВ", "date": "2018.01.03", "title": "Общините Кюстендил, Трекляно и Невестино са обявили обща обществена поръчка за третиране на битовите отпадъци"}
{"url": "http://www.focus-news.net/news/2018/01/03/2473155/ulrike-demer-govoritel-na-pravitelstvoto-na-frg-protestirashtite-v-iran-zasluzhavat-uvazhenie.html", "text": "В сряда властите в Германия изразиха загриженост по повод ситуацията в Иран, но подчертаха, че протестиращите срещу икономическото положение в близкоизточната република заслужават уважение, предава Reuters.\r\n„Федералното правителство е на мнение, че е законно, когато хората смело протестират срещу икономическите и политическите си притеснения по улиците, както се случва в Иран в момента, така че те имат нашето уважение\", заяви говорителят на правителството Улрике Демер.\r\nТя призова иранските власти да започнат диалог с протестиращите и да реагират адекватно срещу демонстрантите, които прилагат насилие, като добави, че Германия е разтревожена от съобщенията за смъртните случаи по време на демонстрациите, които продължават вече седми ден в Иран. Тереза Герова", "date": "2018.01.03", "title": "Улрике Демер, говорител на правителството на ФРГ: Протестиращите в Иран заслужават уважение"}
{"url": "http://www.focus-news.net/news/2018/01/03/2473156/veliko-tarnovo-rayonnata-prokuratura-predade-na-sad-19-godishen-mladezh-za-grabezh-i-poboy-na-66-godishen-mazh.html", "text": "Районна прокуратура – Велико Търново внесе в съда обвинителен акт срещу 19-годишен младеж за извършен грабеж на 66-годишен мъж, съобщиха от пресцентъра на Прокуратурата. Обвинението срещу Алиш Х. е за това, че на 5 май миналата година в град Велико Търново на ул. „Панайот Типографов“ отнел 2320 лева от мъжа с инициали Б. С., като нанесъл множество удари в главата и съборил на земята 66-годишния мъж. На 4 май около 21.00 часа пострадалият отишъл в игрална зала в града. Носел 2 700 лева, които бил спечелил предните дни в същата зала. Играл продължително време, като спечелил общо 2300 лева. След като печалбата му била изплатена си тръгнал. По същото време обвиняемият и негови приятели  били в дискотека. Двама от кампанията отишли в близко казино и когато се върнали в дискотеката споделили, че някакъв дядо спечелил 2000 лева. Малко след това обвиняемият излязъл от дискотеката и отишъл в казино. След като излязъл от казиното пострадалият тръгнал към дома си, като през цялото време бил следван на известно разстояние от обвиняемия. Когато застанал пред входната врата и извадил ключовете си, за да отключва вратата, обвиняемият го нападнал, като го ударил по главата,  казал „дай парите” и се опитал да бръкне в джоба на панталона му. Пострадалият го хванал за ръката и казал: „Спри се, ще ти дам пари”. Въпреки това обвиняемият продължил да го удря, докато мъжа паднал на земята. Тогава бръкнал в левия джоб на панталона на пострадалия и взел всичките 2320 лева, които били там.\r\nПредстои насрочване на делото за разглеждане от съда.", "date": "2018.01.03", "title": "Велико Търново: Районната прокуратура предаде на съд 19-годишен младеж за грабеж и побой на  66-годишен мъж"}
{"url": "http://www.focus-news.net/news/2018/01/03/2473157/nelina-tsarova-obshtina-veliko-tarnovo-izpratihme-2017-godina-s-poveche-ot-500-sabitiya-v-kulturniya-kalendar.html", "text": "Велико Търново изпрати 2017 година с повече от 500 събития в културния календар, утвърдил се като един от най-разнообразните в цяла България. Това каза директорът на общинската дирекция „Култура, туризъм и международни дейности“ Нелина Църова, съобщиха от пресцентъра на Общината. Тя подчерта, че както музеите в Старата столица отчитат ръст на посетителите, така и публиката за проявите също се увеличава. \r\nВторият летен сезон на българските оперни театри „Сцена на вековете“ е най-посещаваното събитие. Цели два месеца крепостта Царевец бе арена на опера, оперета, мюзикъл и балет на открито. Спектаклите бяха дело на най-големите оперни театри в България. Голям интерес за публиката предизвикаха също Международният фолклорен фестивал, Фестивалът на военните оркестри, Дикси джаз фест, Нощта на Самоводската чаршия.\r\n„Разнообразните събития във Велико Търново през последните шест години доведоха и до създаването на нови пространства за култура, които са малко по-камерни, но за сметка на това са наситени с много и различни дейности. Всичко това привлича допълнително внимание. Пример е партньорският ни проект с Фондация „Арт лято“ – самият проект се нарича „Арт лято“. Това е една прекрасна културна програма в района на Паметника на Асеневци и Художествената галерия, където  гостуват много известни имена във всички жанрове на изкуството – и музика, и танц, и фотография, театър“, коментира Нелина Църова.\r\nЕдин от акцент бе поставен и върху съчетанието на арт прояви с облагородяване на градската среда. Великотърновски художници вече създадоха пластики, чието монтиране на различни обществени места в Старата столица предстои. През изминалото лято продължи преобразяването на парковата зона „Ксилифор“ в приказна гора, резултат от съвместен проект на общината, Факултета за изобразителни изкуства и Туристическо дружество „Трапезица – 1902“.  \r\nПоложителен отзвук предизвикаха и редица нови събития, сред които първият за Велико Търново 3D Стрийт пейнтинг фестивал, 48-часово филмово предизвикателство в Стария град, по време на което бяха заснети 12 късометражни филма. Криптата на музей „Възраждане и Учредително събрание“ и дворът на Археологическия музей приеха атрактивния „GuitАrт festival“. Много концерти и изложби също белязаха културния календар в старопрестолния град.  \r\nЗа да подпомага творците, Община Велико Търново всяка година финансира различни проекти чрез програмата „Изкуство и култура“. „Богатият календар доказва доброто партньорство между местната власт и хората на изкуството. През новата година очакваме още идеи и предизвикателства, които творците ще поставят пред нас. Има и утвърдени събития, които ние ще се постараем да надградим, да привлечем нова публика, нови участници, за да има приемственост“, каза още Нелина Църова.", "date": "2018.01.03", "title": "Нелина Църова, Община Велико Търново: Изпратихме 2017 година с повече от 500 събития в културния календар"}
{"url": "http://www.focus-news.net/news/2018/01/03/2473158/plyus-info-makedoniya-balgarskoto-predsedatelstvo-e-zlatna-vazmozhnost-za-skopie-makedoniya-shte-chuka-boyko-borisov-shte-puska-na-vratata.html", "text": "Ако Македония изпусне шанса да започне преговори за присъединяване към Европейския съюз и НАТО през 2018 г., то тогава ще трябва да се прости в дългосрочен план с възможността за разговори, коментира скопската електронна медия „Плюс Инфо“, като се позовава на мнения на експерти.\r\nНовата година е голямо предизвикателство за България, тъй като от първия ден на януари тя пое председателството на Съвета на ЕС за срок от шест месеца. Както твърдят експерти по външна политика, новата позиция на България може да бъде от решаващо значение за бъдещето на Македония, а според декларираните ангажименти и предприетите стъпки на София, председателството трябва да бъде нова възможност за евроатлантическата интеграция на Македония и за окончателно извървяване на трънливия път, който ще отведе югозападната ни съседка пред вратите на ЕС и НАТО. \r\nМакедонският вицепремиер по европейските въпроси Буяр Османи прогнозира, че страната ще получи дата за преговори през юни, но местните политически експерти предупреждават, че ако Македония не се възползва от шанса през първата половина на годината, тогава трябва в дългосрочен план да се прости от евентуални нови преговори за присъединяване в двете международни организации.\r\nБългария за първи път ще председателства Съвета на ЕС в периода от 1 януари до 30 юни 2018 г., а в официалната програма за председателство е посочено, че страната ще се стреми към постигане на реални резултати, следвайки принципите на прозрачност и отчетност.Тереза Герова", "date": "2018.01.03", "title": "„Плюс Инфо“ (Македония): Българското председателство е златна възможност за Скопие - Македония ще чука, Бойко Борисов ще пуска на вратата"}
{"url": "http://www.focus-news.net/news/2018/01/03/2473159/d-r-kostadin-koev-kmet-na-velingrad-obshtinata-raboti-za-podobryavane-na-usloviyata-v-detskite-gradini.html", "text": "Община Велинград работи за подобряване на условията в детските градини. Това каза за Радио „Фокус“ – Пазарджик кметът на Велинград д-р Костадин Коев. Той обясни, че при по-добри условия учат децата в детските градини „Радост“ и „Еделвайс“ във Велинград и ДГ „Пролет“ в село Драгиново. „Имаме осигурени средства от правителството за нова детска градина в Драгиново и цялостно реновиране на детската градина в село Пашови. Културният ни календар е наситен, тъй като имаме над 170 културни събития и прояви само за тази година“, отбеляза д-р Коев. „Със сигурност средствата, които заделяме през бюджета на Общината, не са достатъчни, но въпреки това ние не сме абдикирали от тази своя функция и ще продължим да подкрепяме усилията на всички с сферата на културата и изкуството“, каза още кметът на Община Велинград. Той уточни, че се работи и по осигуряване на геотермално отопление на читалищата в кв. „Каменица“ в курорта и село Драгиново.\r\nВаня НИКОЛОВА", "date": "2018.01.03", "title": "Д-р Костадин Коев, кмет на Велинград: Общината работи за подобряване на условията в детските градини"}
{"url": "http://www.focus-news.net/news/2018/01/03/2473160/krasimir-georgiev-zam-kmet-na-dupnitsa-obshtinata-nyama-problem-s-bitovite-otpadatsi-ot-nachaloto-na-godinata.html", "text": "Община Дупница няма проблем с битовите отпадъци от началото на годината. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му на 8 януари ще бъде сключен договор с избраната фирма изпълнител по обявената обществена поръчка за управление на битовите отпадъци за общините Дупница, Сапарева баня и Бобов дол. „Определена е фирмата, има срок от 10 дни за обжалване, ако всичко е наред ще сключим договора и дейността ще започне”, каза Красимир Георгиев. По думите му до тогава битовите отпадъци се събират и съхраняват в специални преси, които след това ще бъдат извозвани от фирмата изпълнител. Според зам.-кмета новите изисквания и условия по управлението на битовите отпадъци няма да се отразят на заплащаната такса от страна на жителите на Дупница.\r\nВенцеслав ИЛЧЕВ", "date": "2018.01.03", "title": "Красимир Георгиев, зам.-кмет на Дупница: Общината няма проблем с битовите отпадъци от началото на годината"}
{"url": "http://www.focus-news.net/news/2018/01/03/2473161/dimitar-ruskov-sdruzhenie-badeshte-za-obshtina-bansko-shte-blokirame-glaven-pat-e-79-za-da-podkrepim-izgrazhdaneto-na-vtori-kabinkov-lift-i-da-se-opalchim-na-zelenata-mafiya.html", "text": "Ще блокираме първокласен път Е-79, за да подкрепим решението на Министерски съвет и да се опълчим на „зелената мафия“. Това каза за Радио „Фокус“ - Пирин Димитър Руксов, представител на Сдружение „Бъдеще за Община Банско“. „Опасяваме се, че протестите на зелените могат да обърнат решението на Министерски съвет. Също така изразяваме нашата позиция, тъй като те ще протестират в София против това решение. Ние ще блокираме Е-79, за да подкрепим Правителството и по-скоро да подкрепим тяхното решение в посока изграждане на втора кабинка“, каза още Русков. Той подчерта, че те ще изразят своята позиция. „Не искаме да стане така, че ето има вече решение и всички се покриха. Ние искаме да си отстояваме позицията докрай“, каза Русков.\r\nЛора КАЛЧЕВА", "date": "2018.01.03", "title": "Димитър Русков, Сдружение „Бъдеще за Община Банско“: Ще блокираме главен път Е-79, за да подкрепим изграждането на втори кабинков лифт и да се опълчим на „зелената мафия“"}
{"url": "http://www.focus-news.net/news/2018/01/03/2473162/radostina-tsenova-balgarska-fondatsiya-bioraznoobrazie-mirno-shestvie-v-podkrepa-za-pirin-shte-se-provede-v-burgas.html", "text": "Мирно шествие в подкрепа за Пирин ще се проведе утре в Бургас, съобщи за Радио „Фокус” - Бургас Радостина Ценова от Българска фондация „Биоразнообразие”. Сборното място е на Часовника на ул. „Богороди” в 18.30 часа, след което хората ще се отправят към пл. „Тройката”. Исканията са преразглеждане на решението на Министерски съвет от 28 декември 2017 година за промяна Плана за управление на Национален парк „Пирин” от 2004, с което се отваря за строителство 48% от територията на парк „Пирин” и оставка на министъра на околната среда и водите. „Много груби изказвания направи не само преди това, но най-вече след решението, включително и днес. Един министър на околната среда не може да си позволи да каже, че Законът за защитените територии и Законът за биологичното разнообразие са рестриктивни и че трябва да бъдат преразгледани. Неговата основна задача е да опазва природата на България”, каза още Ценова. По думите й е важно да се покаже, че Пирин е въпрос нито от местно, нито от регионално значение, а е национален казус. „Той е световен казус, защото той попада в световното наследство на ЮНЕСКО и заслужава да му се обърне по-специално внимание”, добави Ценова. По думите й сигналите, които се чуват от страна на министъра Нено Димов са много тревожни. „Защото той заговори и за Витоша, и за Стара планина, и за Родопите, така че не е ясно какво още ни очаква през 2018 година, но няма да стоим безучастни”, каза Ценова.\r\nМария РУСЕВА", "date": "2018.01.03", "title": "Радостина Ценова, Българска фондация „Биоразнообразие”: Мирно шествие в подкрепа за Пирин ще се проведе в Бургас"}
{"url": "http://www.focus-news.net/news/2018/01/03/2473163/podrobnosti-vav-vrazka-s-izvarsheno-tezhko-kriminalno-prestaplenie-shte-badat-opovesteni-na-brifing-pred-sgrada-na-sdvr.html", "text": "Пред сградата на СДВР представители на МВР и прокуратурата ще оповестят подробности във връзка с извършено тежко криминално престъпление, съобщиха от пресцентъра на МВР. Брифингът ще се състои днес от 18.00 часа.", "date": "2018.01.03", "title": "Подробности във връзка с извършено тежко криминално престъпление ще бъдат оповестени на брифинг пред сграда на СДВР"}
{"url": "http://www.focus-news.net/news/2018/01/03/2473164/dobrich-kmetat-yordan-yordanov-dari-parvoto-bebe-rodeno-v-grada-za-2018-g-sas-srebarna-moneta.html", "text": "Кметът Йордан Йорданов посети болница и дари със сребърна монета първото бебе, родено в Добрич за 2018 г., съобщиха от пресцентъра на Общината. Монетата е с фотография на Ан Гедес, която е известна в целия свят със своите творби и е придружена със сребърна гривна. Кметът поднесе цветя на младата майка и пожела на малката госпожица да расте безгрижно и спокойно, много да радва родителите си и те да я подкрепят в нейния житейски път. Първото новородено бебе в Добрич е проплакало на 1 януари в 04.15 часа. Момиченцето е с тегло 2 460 г. и дължина 50 см. Тя е второ дете за Назик Диляверова от село Ляхово, община Балчик. И двете се чувстват добре и с нетърпение очакват да се приберат у дома. През 2017 г. в добричката болница отичат 998 раждания, а новородените бебета са 1011. Лекарите са дали живот на 15 двойки близнаци през миналата година. \r\nАн Гедес е един от най-талантливите фотографи на нашето време. Нейните работи са публикувани в над 83 държави, а книгите й са отпечатани в над 18 милиона копия по целия свят. В тях главни действащи лица са бебетата - настанени по един удивителен начин в цвете, облечени като мечета или сладко заспали в най-сладката поза.", "date": "2018.01.03", "title": "Добрич: Кметът Йордан Йорданов дари първото бебе родено в града за 2018 г. със сребърна монета"}
{"url": "http://www.focus-news.net/news/2018/01/03/2473165/veliko-tarnovo-obshtina-svishtov-shte-osiguri-bezplaten-transport-do-mestnostta-pametnitsite-na-yordanovden.html", "text": "Безплатен транспорт до местността Паметниците ще осигури Община Свищов на Йордановден, съобщиха от пресцентъра на Общината. На 6 януари, след празничната литургия в храм „Св. Троица“, от пл. „Свобода“ ще тръгне безплатен автобус за местността Паметниците, където ще се проведе традиционното хвърляне на богоявленския кръст във водите на река Дунав. В обратната посока общинският автобус ще тръгне след приключване на мероприятието. Всички желаещи да присъстват на християнския ритуал на брега на река Дунав могат да се възползват от безплатния общински транспорт.", "date": "2018.01.03", "title": "Велико Търново: Община Свищов ще осигури безплатен транспорт до местността Паметниците на Йордановден"}
{"url": "http://www.focus-news.net/news/2018/01/03/2473166/shumen-ulichnoto-osvetlenie-v-selo-belokopitovo-shte-bade-podmeneno-s-led-lampi.html", "text": "Уличното осветление в село Белокопитово ще бъде подменено с LED лампи. Това съобщи пред журналисти кметът на Шумен Любомир Христов, предаде репортер на Радио „Фокус“ - Шумен. Старите светлини се заменят с енергоспестяващи, като се очаква до края на месеца в селото вече да функционира т. нар. “умно“ осветление. „Ще експериментираме с тази нова система за улично осветление в село Белокопитово, ще проверим как функционира и дали е приложима за Шумен и другите населени места“, заяви Любомир Христов. Ремонтът и подмяната на уличното осветление в Шумен е сред приоритетите в работата на кметския екип, като проектът ще обхваща подмяна на кабели, стълбове и осветителни тела, заданието за обществената поръчка е на прогнозна стойност 2.5 млн. лв. Осветена вече е детелината на входа на Шумен. „Искаме да осветим и целия бул. “Ришки проход“ на влизане в града, от детелината до кръговото кръстовище, така както е входната артерия на 5 км“, каза още кметът. Той посочи, че е отпусната двойно по-голяма сума за улично осветление - около 240 000 лв., като поетапно ще се извърши подмяна с LED светлини.\r\nИвелина ИВАНОВА", "date": "2018.01.03", "title": "Шумен: Уличното осветление в село Белокопитово ще бъде подменено с LED лампи"}
{"url": "http://www.focus-news.net/news/2018/01/03/2473167/premierat-boyko-borisov-i-kmetat-na-general-toshevo-obsadiha-rezultatite-ot-mestniya-referendum-po-vaprosa-za-dobiv-na-priroden-gaz.html", "text": "Министър-председателят Бойко Борисов и кметът на Генерал Тошево Валентин Димитров обсъдиха резултатите от провелия се референдум в общината по въпроса за добив на природен газ, съобщиха от правителствената информационна служба. Премиерът разпореди на министрите на околната среда и водите Нено Димов, на енергетиката Теменужка Петкова и на земеделието, храните и горите Румен Порожанов в спешен порядък да намерят решение на въпроса.", "date": "2018.01.03", "title": "Премиерът Бойко Борисов и кметът на Генерал Тошево обсъдиха резултатите от местния референдум по въпроса за добив на природен газ"}
{"url": "http://www.focus-news.net/news/2018/01/03/2473168/faz-zigmar-gabriel-shte-prieme-turskiya-vanshen-ministar-za-sreshta-v-goslar.html", "text": "В опит за преодоляване на кризата в двустранните отношения между Берлин и Анкара министърът на външните работи на ФРГ Зигмар Габриел ще приеме турския си колега за среща в родния му град Гослар, провинция Долна Саксония, отбелязва националният ежедневник Die Frankfurter Allgemeine Zeitung.\r\nПресаташето на Мевлют Чавушоглу потвърди, че срещата между двамата дипломати ще се състои на 6 януари. По данни на турските медии пътуването на турския външен министър е по покана на Зигмар Габриел. \r\nОт редакцията припомнят, че последната среща между двамата министри се състоя през ноември в турския курорт Анталия.Тереза Герова", "date": "2018.01.03", "title": "FAZ: Зигмар Габриел ще приеме турския външен министър за среща в Гослар"}
{"url": "http://www.focus-news.net/news/2018/01/03/2473169/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "Точно 10 дни остават до едно от най-важните и чакани събития за Общината - фестивалът на маскарадните игри „Симитлия – Древната земя на кукерите“. Тъй като тази година изданието ще бъде 15-то юбилейно, организаторите подготвят зрелищно шоу с много изненади както за публиката, така и за самите участници. По повод фестивала в днешното издание на предаването „Симитли – минало, настояще и бъдеще“ на Радио „Фокус“ – Пирин ще говорим именно за него. Какво да очаквате тази година и какво определи жребият за групите на Симитли по отношение представянето им на „Симитлия – древната земя на кукерите“ предстои да разберете само на нашите честоти. Наши гости ще бъдат кметовете на селата Полето и Крупник – Иван Манчев и Иванка Чакалска.\r\nТелефоните за връзка със студиото ни са 0885 303 373 и 073/ 88-55-81. Може да ни пишете и на имейл: pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.01.03", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/01/03/2473170/haskovo-obshtinata-organizira-tarzhestvena-tseremoniya-po-povod-170-godini-ot-rozhdenieto-na-poeta-revolyutsioner-hristo-botev.html", "text": "Тържествена церемония по повод 170 години от рождението на поета-революционер Христо Ботев организира община Хасково, съобщиха от пресцентъра на Общината. То ще се проведе на 6 януари, събота, от 11.00 часа пред паметника на Христо Ботев (пред читалище „Заря”). \r\nВ ритуала по поднасяне на венци и цветя ще участват военнослужещи и Духовият оркестър на община Хасково. Поканени са обществени организации, политически партии и граждани.", "date": "2018.01.03", "title": "Хасково: Общината организира тържествена церемония по повод 170 години от рождението на поета-революционер Христо Ботев"}
{"url": "http://www.focus-news.net/news/2018/01/03/2473171/noi-na-8-yanuari-zapochva-izplashtaneto-na-pensiite.html", "text": "Изплащането на пенсиите през месец януари от Националния осигурителен институт ще започне на 8 януари, понеделник и ще приключи на 22 януари, понеделник, съобщиха от пресцентъра на НОИ. Лицата, върху чиито пенсии са наложени запори по реда на чл. 446 от Гражданско-процесуалния кодекс, ще имат промяна в размера на удръжката, продиктувана от определения нов размер на минималната работна заплата за страната, който от 1 януари 2018 г. е 510 лв. Тези лица ще получат пенсиите си след 8 януари 2018 г. в зависимост от начина на изплащането им - с пенсионен запис, ако се изплащат чрез пощенска станция, или с превод по личната сметка, ако се изплащат чрез банка.", "date": "2018.01.03", "title": "НОИ: На 8 януари започва изплащането на пенсиите"}
{"url": "http://www.focus-news.net/news/2018/01/03/2473172/ria-novosti-dostapat-na-turisti-do-ayfelovata-kula-v-parizh-e-ogranichen-zaradi-buryata-elinor.html", "text": "Основната забележителност във френската столица – Айфеловата кула, бе временно закрита за посетители заради силния вятър, който донесе бурята „Елинор“ на територията на страната, предава РИА Новости. \r\n„Заради неблагоприятните метеорологични условия Айфеловата кула е закрита за посетители“, се казва в разпространеното съобщение.\r\nПо данни на френските синоптици заради силния вятър, чиято скорост достига до 140 км/ч, в 51 департаменти на страната остава в сила оранжев предупредителен код. Тереза Герова", "date": "2018.01.03", "title": "РИА Новости: Достъпът на туристи до Айфеловата кула в Париж е ограничен заради бурята „Елинор“"}
{"url": "http://www.focus-news.net/news/2018/01/03/2473173/dobrich-obshtina-balchik-e-sas-zaporirani-smetki.html", "text": "Община Балчик има два издадени изпълнителни листа за задължения към Община град Добрич, касаещи разходите и отчисленията за сметоизвозването на битовите отпадъци в Регионалното депо в село Стожер, съобщиха от общинската администрация в Добрич. Първият изпълнителен лист на стойност 205 787 лева е изцяло погасен. Вторият изпълнителен лист е на стойност 737 749 лева като по него няма плащане до настоящия момент. Затова са предприети принудителни действия чрез наложен запор на банковата сметка на Община Балчик. Водят се преговори за подписване на споразумение, но до сега няма подписано такова. Община Добрич е освободила сума в размер на 600 000 лева от запора, за да бъдат изплатени заплатите на служителите на Община Балчик през декември. Към края на 2017 година задълженията към Община град Добрич за използване на Регионалното депо за битови отпадъци край село Стожер на трите морски общини в област Добрич – Шабла, Каварна и Балчик, възлизаха на над 800 000 лева, като сумите на задълженията нарастват с всеки изминал ден.\r\nЖулиета НИКОЛОВА", "date": "2018.01.03", "title": "Добрич: Община Балчик е със запорирани сметки"}
{"url": "http://www.focus-news.net/news/2018/01/03/2473174/kyustendil-300-leva-e-godishniyat-danak-za-izvarshvane-na-taksimetrova-deynost-na-teritoriyata-na-obshtina-dupnitsa.html", "text": "300 лева е годишният данък за извършване на таксиметрова дейност на територията на община Дупница. Това каза пред Радио „Фокус” – Кюстендил Христо Апостолов, експерт в Община Дупница. По думите му таксата се заплаща на база прието решение на Общински съвет. Освен определения патентен данък се заплаща и такса от 66 лева, която също е годишна и включва ползването на таксиметрови стоянки, издаване на разрешително и стикери. „До момента са издадени 148 разрешения за извършване на таксиметрова дейност за територията на общината. Това е броят на автомобилите, които законно могат да изпълняват пътнически превоз”, каза Христо Апостолов. Годишно броят на таксиметровите автомобили е 180.\r\nВенцеслав ИЛЧЕВ", "date": "2018.01.03", "title": "Кюстендил: 300 лева е годишният данък за извършване на таксиметрова дейност на територията на община Дупница"}
{"url": "http://www.focus-news.net/news/2018/01/03/2473175/d-r-yanka-draganova-rzi-varna-gripat-zapochva-vnezapno-i-ostro.html", "text": "Грипът започва внезапно и остро. Това каза за Радио „Фокус” – Варна д-р Янка Драганова, директор на Дирекция „Надзор на заразните болести” към Регионалната здравна инспекция (РЗИ) във Варна. По думите ѝ за грипа е характерно внезапното и остро начало с втрисане, висока температура, мускулни болки. „Има сериозна отпадналост, болки в очните ябълки, липса на апетит и състояние, което налага постелен режим. Може да се появи дихателна недостатъчност и при подобни симптоми трябва незабавно да се търси лекарска помощ в болнично заведение“, заяви д-р Янка Драганова. Усложненията на грипа са пневмонии, синуити, отити, миокардити и др. Най-уязвими за развитието на усложнения са малките деца и възрастните с хронични заболявания. Често това са вторични бактериални инфекции. Според д-р Янка Драганова ваксинирането със сезонна противогрипна ваксина е най-ефективният метод за предпазване от грипна инфекция. По думите ѝ противогрипната ваксина тушира тези тежки усложнения и това тежко протичане на грипа, но хората не желаят да се имунизират. Д-р Янка Драганова отбеляза, че към момента в Националната референтна лаборатория „Грип и ОРЗ“ при Националния център за заразни и паразитни болести със специфичния метод от региона на Варна няма изолиран грипен вирус. “До този момент в централната лаборатория има доказан един случай, но не на грип, а на друга вирусна инфекция“, каза д-р Драганова. През следващата седмица предстои изпращането на нови проби. Грип се изолира серологично в лабораторията на болница „Света Марина“ във Варна, но това са единични случаи, които не са доказани в централната лаборатория, каза още д-р Драганова. През последната седмица на миналата година в централната лаборатория има изолиран грипен вирус А H1N1 или т.нар. пандемичен щам свински грип. Преди това повече се е изолирал грипен вирус тип В.\r\nМарияна ВАЛЕНТИНОВА", "date": "2018.01.03", "title": "Д-р Янка Драганова, РЗИ – Варна: Грипът започва внезапно и остро"}
{"url": "http://www.focus-news.net/news/2018/01/03/2473176/orf-nay-malko-14-dushi-sa-zaginali-pri-samoubiystven-atentat-v-dzhamiya-v-nigeriya.html", "text": "Най-малко 14 души са загинали при самоубийствен атентат в джамия в Нигерия, предава ORF, най-голямата обществена медия в Австрия.\r\nНападението е извършено в град Гамбору, щата Борно, по време на сутрешната молитва. Уточнява се, че джамията е напълно разрушена след атаката, зад която се предполага, че стоят членове на терористичната милиция „Боко Харам“. Единственият оцелял след нападението е мюезинът.\r\nКонфликтът между „Боко Харам“ и правителствените сили на Нигерия отне живота на повече от 20 хил. души от 2009 г. насам. Над 2,6 млн. души бяха принудени да напуснат домовете си, припомня медията.Тереза Герова", "date": "2018.01.03", "title": "ORF: Най-малко 14 души са загинали при самоубийствен атентат в джамия в Нигерия"}
{"url": "http://www.focus-news.net/news/2018/01/03/2473177/pernik-na-296-litsa-v-neravnostoyno-polozhenie-sa-predostaveni-uslugi-po-proekta-za-sotsialno-vklyuchvane-v-obshtnostta-ili-v-domashna-sreda.html", "text": "На 296 лица в неравностойно положение са предоставени услуги по проект „Създаване на нов Център за предоставяне на услуги за социално включване в общността или в домашна среда в Община Перник“. Това обяви на заключителна пресконференция главният експерт по социални дейности към Общината Анита Сарафска, съобщиха от пресцентъра на Общината. Проектът се  осъществява с финансовата подкрепа на Оперативна програма „Развитие на човешките ресурси 2014-2020г.”, съфинансирана от Европейския социален фонд на Европейския съюз. \r\nВ изпълнение на дейностите му е създаден нов Център за почасово предоставяне на услуги за социално включване в общността или в домашна среда. Потребителите на услугите са хора с увреждания и хора над 65 години в невъзможност за самообслужване. Услугите са комплексни и иновативни по своя характер. Центърът развива дейност в сграда частна общинска собственост, ремонтирана, обзаведена и оборудвана за нуждите.\r\nВ рамките на проекта са сключени трудови договори с асистенти за хора в неравностойно положение със 176 лица, а 1070 броя са изготвените индивидуални планове за грижа.  \r\nПроектът е на стойност 874 963,84 лв. и е с продължителност 25 месеца. \r\nВ пресконференцията участва зам.-кметът Йордан Павлов, представители на общинската администрация, Дирекция „Бюро по труда“, Регионална и общинска дирекция „Социално подпомагане“.", "date": "2018.01.03", "title": "Перник: На 296 лица в неравностойно положение са предоставени услуги по проекта за социално включване в общността или в домашна среда"}
{"url": "http://www.focus-news.net/news/2018/01/03/2473178/interfaks-aleksey-navalni-obzhalva-reshenieto-na-varhovniya-sad-za-nedopuskaneto-mu-do-uchastie-v-prezidentskite-izbori.html", "text": "Руският опозиционен политик Алексей Навални обжалва решението на първа инстанция на Върховния съд, с което призна за законни действията на Централната избирателна комисия (ЦИК) да не го допусне като кандидат за президентските избори в страната, предава Интерфакс.\r\n„Решението е обжалвано. Що се отнася до практиката за разглеждане на случаи от тази категория, заседанието по нашата жалба може да се състои преди края на празниците\", информира адвокатът на Навални – Иван Жданов. Агенция „Фокус“ припомня:\r\nНа 30 декември 2017 г. Върховният съд на Руската федерация отхвърли иска на критика на Кремъл за признаване за незаконно на решението на ЦИК.  По-рано, на 25 декември, Централната избирателна комисия (ЦИК) на Руската федерация отказа да регистрира опозиционния лидер Алексей Навални като кандидат за президентските избори в страната.\r\nПо думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи условна присъда за незаконно присвояване на средства. Още тогава бе обявено, че той ще има право да се кандидатира за президентския пост в Русия не по-рано от 2028 г. \r\nМалко по-късно Навални призова руските избиратели да бойкотират президентските избори в страната, насрочени за март 2018 г. \r\n„Обявяваме стачка на избирателите. Процедурата, в която ни предлагат да участваме, не представлява избори. В нея участва само (Владимир) Путин и тези кандидати, които той лично е избрал, такива, каквито не представляват ни най-малка заплаха за него. Владимир Путин е страшно изплашен, страхува се от конкуренцията в мое лице, вижда в нея заплаха, и в пълно съответствие с това, което каза по-рано, даде указания на своите слуги от ЦИК да ми откажат регистрация“, отбеляза Навални в съобщение, публикувано на уеб страницата на официалния му блог.\r\nКритикът на Кремъл увери, че оттук насетне неговият предизборен щаб ще стачкува. Симпатизантите му ще наблюдават за избирателната активност и ще агитират против участие на гражданите в предстоящия вот за нов държавен глава на Руската федерация. И накрая – опозиционерът призова резултатите от гласуването да не бъдат признавани – точно както и властта, която ще бъде избрана на изборите. Тереза Герова", "date": "2018.01.03", "title": "Интерфакс: Алексей Навални обжалва решението на Върховния съд за недопускането му до участие в президентските избори"}
{"url": "http://www.focus-news.net/news/2018/01/03/2473179/okolo-170-yazovira-v-yugozapadna-balgariya-shte-badat-inspektirani-sled-zemetresenieto-kray-doyranskoto-ezero.html", "text": "Междинният доклад с резултатите от проверките на язовирите в Югозападна Българи ще бъде изготвен до края на седмицата. Това каза в интервю за Радио „Фокус“ Иван Бузов, началник регионален отдел „Югозападна България“ към Главна дирекция „Надзор на язовирните стени и съоръженията към тях“ по повод започналите от днес проверки след регистрираното вчера земетресение в района на Дойранското езеро. По думите му с приоритет ще са по-големите съоръжения. „До края на седмицата очакваме да се проверят 18 от по-големите язовири, като крайната бройката ще достигне до около 170 язовира. Югозападният отдел на главна дирекция „Надзор на язовирни стени“ е подкрепен от два софийски екипа. При необходимост ще бъдат изпратени още хора, за да бъде извършена изцяло проверката на язовирните стени“, обясни Иван Бузов. Той допълни, че не съществуват безстопанствени язовири, тъй като отговорни лица на всички язовири с неизвестен собственик са областните управители.", "date": "2018.01.03", "title": "Около 170 язовира в Югозападна България ще бъдат инспектирани след земетресението край Дойранското езеро"}
{"url": "http://www.focus-news.net/news/2018/01/03/2473180/desislava-kostadinova-gerb-tazi-godina-chetiri-obshtini-v-oblast-pazardzhik-shte-poluchat-sredstva-po-op-regioni-v-rastezh.html", "text": "През тази година общините в област Пазарджик ще получат средства по различни оперативни програми. Това каза за Радио „Фокус“ – Пазарджик депутатът от ГЕРБ Десислава Костадинова. Тя обясни, че за образователна инфраструктура по оперативна програма „Региони в растеж“ 2014-2020 г. ще бъдат усвоени 631.9 милиона лева. От тях близо 17 млн. лева ще бъдат предоставени на четирите общини от Пазарджишка област, които са част от ОП “Региони в растеж“. Това са Пазарджик, Велинград, Панагюрище и Пещера. „Първите три са част от 39-те големи общини у нас. За обновяване и модернизиране на образователната инфраструктура в община Пазарджик ще бъдат инвестирани 7 941 085.71 лв. В Панагюрище ще бъдат финансирани проекти за 5 929 237.02 лв. Проектите са за ремонт, въвеждане на мерки за енергийна ефективност и достъпност на средата, доставка на ново оборудване и обзавеждане и благоустрояване на прилежащи площи. За обновяване и доизграждане на материално-техническата база на Професионална гимназия по горско стопанство „Христо Ботев“ – Велинград са предвидени 1.3 млн. лева. Там ще се изгради  многофункционална зала, включваща физкултурен салон, съблекални със санитарни помещения, фитнес и заседателна зала. За подобряване качеството на образователната спортна среда  ПГСС „Царица Йоанна“ Пазарджик ще получи 1.3 млн. лева“, коментира Костадинова. Тя добави, че Община Пещера вече е усвоила 388 330.10 лева за повишаване на енергийна ефективност на Общински детски комплекс.\r\nВаня НИКОЛОВА", "date": "2018.01.03", "title": "Десислава Костадинова, ГЕРБ: Тази година четири общини в област Пазарджик ще получат средства по ОП „Региони в растеж“"}
{"url": "http://www.focus-news.net/news/2018/01/03/2473181/kyustendil-2-870-zayavleniya-za-izdavane-na-bezplatni-vinetni-stikeri-sa-podadeni-v-sotsialnite-sluzhbi-na-teritoriyata-na-oblastta.html", "text": "2 870 заявления за издаване на безплатни винетни стикери са подадени в социалните служби на територията на областта. Това каза пред журналисти Светослава Макенджиева, директор на Регионална дирекция „Социално подпомагане” – Кюстендил, предаде репортер на Радио „Фокус” – Кюстендил. Приемът на заявления е започнал от началото на месец декември 2017 година. Заявленията се подават в самите дирекции, а сред необходимите документи са копия от застрахователна полица, от експертно решение на ТЕЛК, както и на регистрационния талон на лекия автомобил. „Към момента са раздадени 100 безплатни винетки в Бобов дол. В другите общини все още не е започнало раздаването”, каза Светослава Макенджиева. На този етап няма направени откази за отпускане на безплатен винетен стикер. Най-много заявления са подадени на територията на община Дупница – 1 405 заявления, а в Кюстендил – 1 274. На територията на Бобошево са подадени 91 заявления.\r\nВенцеслав ИЛЧЕВ", "date": "2018.01.03", "title": "Кюстендил: 2 870 заявления за издаване на безплатни винетни стикери са подадени в социалните служби на територията на областта"}
{"url": "http://www.focus-news.net/news/2018/01/03/2473182/shumen-prodalzhavat-deynostite-po-rehabilitatsiyata-na-bul-simeon-veliki-v-uchastaka-ot-ul-stantsionna-do-ul-lyuleburgas.html", "text": "Продължават дейностите по рехабилитацията на бул. „Симеон Велики“ в участъка от ул. „Станционна“ до ул. „Люлебургас“, съобщиха от пресцентъра на Община Шумен. Въведена е временна организация без спиране на движението на автомобили. От общинската администрация призовават шофьорите да бъдат по-внимателни при преминаване през този участък и да се съобразяват с поставената сигнализация за ограничаване на движението в едната лента. “В момента времето позволява и фирма „Барс“ работи. Отнема се горната част на асфалта, след което ще се извърши и преасфалтиране“, каза пред журналисти кметът Любомир Христов. Светофарната уредба пред бившия магазин „Пени“ ще бъде премахната, пешеходните пътеки в района на кръстовището ще бъдат обозначени със светлини от бягащи човечета. Очаква се дейностите по ремонта да приключат до средата на следващата седмица.\r\nРемонтът се извършва от фирма „Барс“, която спечели обявената от Община Шумен обществена поръчка.", "date": "2018.01.03", "title": "Шумен: Продължават дейностите по рехабилитацията на бул. „Симеон Велики“ в участъка от ул. „Станционна“ до ул. „Люлебургас“"}
{"url": "http://www.focus-news.net/news/2018/01/03/2473183/dobrich-priemaneto-na-novi-chlenove-ot-romskata-obshtnost-i-pravilnik-za-rabota-shte-badat-obsadeni-na-zasedanie-na-obshtestveniya-savet-po-etnicheskite-i-integratsionni-vaprosi.html", "text": "Приемането на нови членове от ромската общност и на правилник за работа е в дневния ред на януарското заседание на Обществения съвет по етническите и интеграционни въпроси. Това каза д-р Емилия Баева, зам.-кмет „Хуманитарни дейности“ в Община град Добрич и председател на съвета, предаде кореспондент на Радио „Фокус” – Варна. „Аз съм работила много с роми и покрай професията ми, лекар съм, и от там, от където идвам. Смятам, че винаги съм намирала правилния език и форма, когато разговарям в границите на така нареченото разширено семейство. При Обществения съвет обаче става въпрос за общност, която трябва да излъчи свой лидер. Прави впечатление, че те трудно могат да направят избор и техните „лидери“, хората, които те са си избрали за техни представители, те самите помежду си нямат диалог и консенсус. Аз мисля, че има разбиране след последното заседание, че този съвет не е място за махленски свади и нашата задача е да покажем, че има правила в работата и те трябва да се спазват. Разбира се някога ще има по-разгорещени дебати, но нека те са по проблеми, а не между личности“, коментира д-р Баева. \r\nВ самия Обществен съвет има четирима ромски представители на различни сдружения. Тези представители са излъчени от самата ромска общност. На последното заседание на съвета бяха представени още трима представители, двама от тях са ромски медиатори. Единият от тях е зам.-председател на съвета. \r\nЖулиета НИКОЛОВА", "date": "2018.01.03", "title": "Добрич: Приемането на нови членове от ромската общност и правилник за работа ще бъдат обсъдени на заседание на Обществения съвет по етническите и интеграционни въпроси"}
{"url": "http://www.focus-news.net/news/2018/01/03/2473184/ministar-neno-dimov-vse-oshte-nyama-polucheno-investitsionno-namerenie-za-vtori-lift-nad-bansko.html", "text": "Към днешна дата не е получено инвестиционно намерение за втори лифт над Банско. Това каза министърът на околната вода и водите Нено Димов посредством жива видео връзка във „Фейсбук“ страницата на Министерство на околната среда и водите във връзка с Национален парк „Пирин“, предаде репортер на Агенция „Фокус“. Нено Димов уточни, че измененият план е инструмент за управление и контрол, а не инструмент, в който да се дават конкретни инвестиционни намерения. Той обърна внимание, че може да има инвестициионни намерения за втори кабинков лифт над Банско, но всичко това трябва да премине през екологични оценки. Министърът обясни, че съгласно измененията на плана могат да се изграждат спортни съоръжения в рамките на спортната зона над Банско, която е общо 2 % от територията на целия парк. Той поясни, че под спортни съоръжения има предвид кабинков лифт, други съоръжения, свързани със ски спорта и писти. Той поясни, че след изменението на плана на територията на парка се разрешават и водохващания само за питейни нужди, каквито са разрешени и от Закона за защитените територии.", "date": "2018.01.03", "title": "Министър Нено Димов: Все още няма получено инвестиционно намерение за втори лифт над Банско"}
{"url": "http://www.focus-news.net/news/2018/01/03/2473185/sport-kvalifikant-otstrani-misha-zverev-v-brizbeyn.html", "text": "Миша Зверев отпадна от турнира в Бризбейн след загуба от Майкъл Мо. Поставеният под № 8 в схемата на турнира германец, бе победен от преминалия през квалификациите тийнейджър Майкъл Мо с 2:6, 7:5, 4:6. До този момент, роденият в Саудитска Арабия американски поданик има само две титли от турнири „Чаланджър“.\r\nДругата изненада за деня поднесе 18-годишният австралиец Алекс де Минор, който отстрани поставеният под № 4 канадец и шампион от 2016 година Милош Раонич.\r\nВ следващия кръг Майкъл Мо и Алекс де Минор играят един срещу друг.\r\nВенцислав ДРАГОМАНОВ", "date": "2018.01.03", "title": "Спорт: Квалификант отстрани Миша Зверев в Бризбейн"}
{"url": "http://www.focus-news.net/news/2018/01/03/2473186/plovdiv-25-godishen-shofyor-e-schupil-s-raka-staklo-na-vratata-na-mezhdugradski-avtobus-sreshtu-mazha-e-obrazuvano-barzo-proizvodstvo.html", "text": "Бързо производство е образувано срещу 25-годишен шофьор за проявена агресия на пътя. Това съобщиха от Областната дирекция на МВР – Пловдив. Вчера на телефон 112 постъпила информация, че на ул. „Васил Левски” в Пловдив водач на лек автомобил „Фолксваген” нанесъл удар с ръка и счупил стъкло на врата на междуградски автобус. Явилите се на сигнала служители на Трето Районно управление „Полиция” – Пловдив установили самоличността на извършителя – 25-годишен пловдивчанин. По предварителни данни, действията му били провокирани при възникнал спор с 46-годишния шофьор на автобуса за отнето предимство.", "date": "2018.01.03", "title": "Пловдив: 25-годишен шофьор е счупил с ръка стъкло на вратата на междуградски автобус, срещу мъжа е образувано бързо производство"}
{"url": "http://www.focus-news.net/news/2018/01/03/2473187/afp-mladezh-zagina-sled-sblasatsi-mezhdu-izraelskata-armiya-i-palestintsi-v-rayona-na-zapadniya-bryag.html", "text": "Палестински младеж беше застрелян след сблъсъци с  израелската армия в сряда, в близост до столицата на Автономията Рамала в района на Западния бряг на река Йордан, предава AFP, като се позовава на информация от палестинското министерство на здравеопазването.\r\nМусаб Фираш ал Тамими, на 17 години, стана 14-ият загинал палестинец в хода на сблъсъците, избухнали в резултат от решението на американският президент Доналд Тръмп да признае официално Ерусалим за столица на Израел миналия месец.\r\nАрмията на Израел все още не е коментирала случая.\r\nПревод и редакция:", "date": "2018.01.03", "title": "AFP: Младеж загина след сблъсъци между  израелската армия и палестинци в района на Западния Бряг"}
{"url": "http://www.focus-news.net/news/2018/01/03/2473188/kyustendil-zatvoren-e-uchastak-ot-patya-kocherinovo-kirilova-polyana-za-tseliya-zimen-period.html", "text": "За зимния сезон е затворен участък от пътя Кочериново – Кирилова поляна. Това съобщиха за Радио „Фокус” – Кюстендил от Община Рила. В администрацията е получено уведомление от Областно пътно управление – Кюстендил. В него се посочва, че за зимния период е затворен за движение пътният участък от пещерата на свети Иван Рилски до Кирилова поляна. Причината е липсата на постоянно население, което да живее в района и на автомобилен трафик. Другата причина са сложните планински и атмосферни условия.\r\nВенцеслав ИЛЧЕВ", "date": "2018.01.03", "title": "Кюстендил: Затворен е участък от пътя Кочериново – Кирилова поляна за целия зимен период"}
{"url": "http://www.focus-news.net/news/2018/01/03/2473189/smolyan-namalyava-broyat-na-sluchaite-na-ostri-respiratorni-zabolyavaniya-v-oblastta.html", "text": "През последната седмица на 2017 г. в Регионалната здравна инспекция – Смолян са регистрирани 19 случая на остри респираторни заболявания, при 36 за предходната седмица. Това сочи справка в сайта на РЗИ – Смолян. Заболяемостта е 67.4 на 10 000 и е под епидемичните стойности. 6 от случаите са във възрастовата група от 0 до 4 години, 8 в тази от 5 до 14 години и 5 при хората между 30 и 64 години. През отчетния период са регистрирани заразни заболявания. При чревните инфекции има два случая на ентероколит и един случай на вирусен хепатит тип А. От въздушно-капковите инфекции през седмицата са регистрирани един случай на варицела и три случая на туберкулоза.", "date": "2018.01.03", "title": "Смолян: Намалява броят на случаите на остри респираторни заболявания в областта"}
{"url": "http://www.focus-news.net/news/2018/01/03/2473190/tass-vanshniyat-ministar-na-germaniya-zayavi-che-ne-smyata-konflikta-v-ukrayna-za-zamrazen.html", "text": "Германия не смята конфликта в Източна Украйна за замразен. Това заяви в сряда министърът на външните работи на ФРГ Зигмар Габриел, преди да излети за двудневното си посещение в Киев, предава ТАСС.\r\n„За нас конфликтът не е замразен и не е забравен. Той е актуален и много опасен“, заяви той. В същото време министърът определи като „знак на надеждата“ последния обмен на пленници в Донбас и споразумението за примирие по време на празниците. „Така трябва да продължава и по-нататък“, подчерта Габриел, отбелязвайки, че германските власти продължават да работят за намирането на път, който да позволи възцаряването на мир в Донбас.\r\nКакто по-рано в сряда съобщи представителят на външнополитическото ведомство на Германия Райнер Бройл, Габриел ще посети Киев, откъдето в четвъртък ще се отправи на разграничителната линия край град Мариупол. Той ще проведе преговори със своя украински колега Павел Климкин и представители на мисията за наблюдение на ОССЕ (Организацията за сигурност и сътрудничество в Европа). Предмет на преговорите с украинското правителство ще бъде, освен другото, напредък в реформите и борбата с корупцията.\r\nПревод и редакция:", "date": "2018.01.03", "title": "ТАСС: Външният министър на Германия заяви, че не смята конфликта в Украйна за замразен"}
{"url": "http://www.focus-news.net/news/2018/01/03/2473191/kyustendil-izgotvya-se-programa-za-planovo-pochistvane-na-rechnite-korita-na-teritoriyata-na-oblastta.html", "text": "Изготвя се програма за планово почистване на речните корита в региона. Това съобщиха за Радио „Фокус” – Кюстендил от Областна администрация – Кюстендил. Програмата ще бъде включена в годишния план за изпълнение на Националната програма за намаляване на риска от бедствия за 2018 година. Проверка на междуведомствена комисия е констатирала, че към момента речните корита на територията на областта са в естествено състояние и осигуряват нормална проводимост на високи води. Въпреки това е необходимо подобряване проводимостта на участъци, намиращи се в или близо до урбанизирани територии, с цел намаляване риска за населението и изградената инфраструктура. В случаи на влошаване на климатичните условия и обилни валежи, има готовност за предприемане на мерки и действия за недопускане на аварийни ситуации с негативни последици.\r\nВенцеслав ИЛЧЕВ", "date": "2018.01.03", "title": "Кюстендил: Изготвя се програма за планово почистване на речните корита на територията на областта"}
{"url": "http://www.focus-news.net/news/2018/01/03/2473192/pravitelstvoto-shte-podkrepi-investitsionen-proekt-v-peshtera.html", "text": "Министерският съвет одобри проект на Меморандум за разбирателство между правителството и „Биовет” АД за изпълнение на инвестиционен проект. Той предвижда изграждането на завод за производство на лекарствени вещества за хуманната медицина и фуражни добавки върху терен на инвеститора. Това съобщиха от правителствена информационна служба.\r\nОбщият размер на инвестицията e 293 374 000 лева. Очаква се производството да започне през март 2020 г. Над 90% от произвежданите продукти ще се реализират на световните пазари. С осъществяването на проекта ще бъдат създадени и 100 нови работни места.\r\nИнвеститорът ще ползва насърчителни мерки, свързани със сроковете и предоставяне на административно обслужване от съответните администрации, както и придобиване на ограничени вещни права върху имоти по реда на Закона за насърчаване на инвестициите.", "date": "2018.01.03", "title": "Правителството ще подкрепи инвестиционен проект в Пещера"}
{"url": "http://www.focus-news.net/news/2018/01/03/2473193/burgas-trima-dushi-sa-postradali-pri-katastrofa-mezhdu-lek-avtomobil-i-troleybus-na-gradskiya-transport.html", "text": "Трима души са пострадали при катастрофа между лек автомобил и тролейбус на градския транспорт. Това съобщиха от ОДМВР - Бургас. Инцидентът е станал в 14.26 часа на ул. “Иван Вазов“ в града. Пострадали трима души, единият от които е с травма на гърдите. Вторият е с наранявания в областта на лицето, а третият е с неустановена към момента диагноза. И тримата за откарани за лечение в УМБАЛ - Бургас. Причината за пътнотранспортното произшествие е движение с несъобразена скорост от страна на водача на лекия автомобил. Трафикът в района не е затруднен.", "date": "2018.01.03", "title": "Бургас: Трима души са пострадали при катастрофа между лек автомобил и тролейбус на градския транспорт"}
{"url": "http://www.focus-news.net/news/2018/01/03/2473194/proizvoditelite-i-targovtsite-na-elektroenergiya-veche-nyama-da-podavat-predvaritelni-mesechni-spravki-kam-fond-sels.html", "text": "Търговците и производителите на електроенергия вече няма да са задължени да подават предварителни месечни справки към фонд „Сигурност на електроенергийната система“. Това е регламентирано в измененията на Наредбата за реда и начина за набирането, разходването, отчитането и контрола на средствата по фонда, одобрени от Министерския съвет на днешното му заседание. Промените се налагат, за да бъде приведен документът в съответствие с чл. 36е от Закона за енергетиката. Там е регламентирано, че лицата, които правят вноски във фонда, подават информация до 20-о число, вместо до 5-о число, на текущия месец. Поради това отпада необходимостта от подаване на предварителни месечни справки. Това съобщиха от правителствена информационна служба.\r\nС друга промяна в Наредбата се въвежда изискване до 30-о число на месеца, следващ отчетния, участниците на пазара (с изключение на крайните клиенти), да предоставят на Фонда справка за стойността и количествата фактурирана електроенергия, както и за счетоводните документи за закупуването й. Такава информация се изисква и в момента с писма до търговците, но липсата на ясна уредба води до непоследователното й представяне. Данните са необходими с оглед правилно начисляване на 5-процентните вноски на задължените лица. Практиката досега показва, че около 15% от всички задължени лица не подават информация към фонда, а в много случаи справките са непълни.\r\nС измененията в Наредбата се въвежда и регламент за реда и начина за набиране на вноски от трите нови категории задължени лица – операторът на електропреносната мрежа, операторите на газопреносни мрежи и операторите на съоръжения за съхранение на природен газ. До момента това се определяше от Управителния съвет на фонда.", "date": "2018.01.03", "title": "Производителите и търговците на електроенергия вече няма да подават предварителни месечни справки към фонд СЕлС"}
{"url": "http://www.focus-news.net/news/2018/01/03/2473195/ventseslava-genova-ruo-varna-8873-e-poseshtaemostta-v-uchilishtata-v-oblastta-v-parviya-ucheben-den-sled-vakantsiyata.html", "text": "88.73% е посещаемостта в училищата във Варненска област в първия учебен ден след ваканцията. Това каза за Радио „Фокус“ – Варна Венцеслава Генова, началник на Регионалното управление на образованието във Варна. „Към момента това, което директорите са подали към Регионалното управление, е средна посещаемост на учениците в часове 88,73%. Няма данни за завишен процент отсъствия от учебни занятия“, каза Венцеслава Генова. По думите ѝ отсъстващите ученици по болест също нямат изискуемите над 30%, за да се говори за прилагане на марка, свързана с прекъсване на учебни занятия поради епидемиологична обстановка. Венцеслава Генова припомни, че за да бъде приложена подобна мярка, отсъстващите по болест ученици трябва да са над 30%, а подобна мярка се прилага по преценка на епидемиологичната обстановка във всяко едно учебно заведение. „Нямаме към днешния ден информация за такъв процент отсъствия по болест“, посочи началникът на Регионалното управление на образованието във Варна. Венцеслава Генова добави, че от над 100 училища в областта само от 9 има подадена информация за отсъстващи ученици по болест. До този момент в Регионалното управление на образованието във Варна няма и постъпили сигнали за ниски температури в класните стаи или за проблеми в отоплителните системи на учебните заведения.\r\nМарияна ВАЛЕНТИНОВА", "date": "2018.01.03", "title": "Венцеслава Генова, РУО – Варна: 88.73% е посещаемостта в училищата в областта в първия учебен ден след ваканцията"}
{"url": "http://www.focus-news.net/news/2018/01/03/2473196/burgas-vtoroto-izdanie-na-astronomicheskiya-forum-v-grada-shte-se-provede-v-kulturen-tsentar-morsko-kazino-na-7-yanuari.html", "text": "Второ издание на Астрономическия форум в Бургас ще се проведе на 7 януари в зала „Георги Баев“ на Културен център „Морско Казино“ от 11.00 до 17.30 часа. Това съобщиха от пресцентъра на Община Бургас. Лектори тази година ще бъдат астрономи от български и английски университети, както и водещи астрономически институти в България и Европа. Лекциите ще имат за цел да запознаят участниците във форума със структурата на атомите, стигайки до най-плътните обекти във Вселената - черните дупки. На срещата ще бъдат разгледани още различните видове звезди и начините, по които може да бъдат наблюдавани, както и какво представляват гравитационните вълни. Форумът ще завърши с наблюдаване на нощното небе с телескопи от терасата на Културен център „Морско Казино“.", "date": "2018.01.03", "title": "Бургас: Второто издание на Астрономическия форум в града ще се проведе в Културен център „Морско Казино“ на 7 януари"}
{"url": "http://www.focus-news.net/news/2018/01/03/2473197/blagoevgrad-obshtina-simitli-shte-raboti-za-razvitie-na-integriranite-sotsialni-uslugi.html", "text": "Занапред Община Симитли не отдава развитието на социалните услуги в посока количество, а качество. Това каза за Радио „Фокус“ – Пирин Ивайло Гоцев, ръководител на Социалното звено към Общината. По думите му ще бъдат положени усилия за развиването на интегрираните социални услуги, за да улеснят достъпа до децата, възрастните и семействата в риск. „Идеята ни е да може да предоставяме услугите по домовете, защото не всички могат да бъдат обхванати от социалните заведения. Има хора, които имат нужда от задоволяването на ежедневни потребности от социално-битов характер“, каза още Гоцев. Той добави, че  някои от тях имат и нужда от медицинска грижа, каквото дори в момента предоставят по един проект. „Други се нуждаят от рехабилитационна грижа. Искаме да постигнем иновативен вид социална услуга и мисля, че Община Симитли ще се справи в работата си по отношение нейното развиване“, подчерта Гоцев.\r\nЛивия НИНОВА", "date": "2018.01.03", "title": "Благоевград: Община Симитли ще работи за развитие на интегрираните социални услуги"}
{"url": "http://www.focus-news.net/news/2018/01/03/2473198/georgi-tsekov-rd-sotsialno-podpomagane-montana-maykata-rodila-parvoto-bebe-v-oblastta-za-2018-g-se-e-otkazala-ot-nego.html", "text": "Майката, родила първото бебе в Монтана за 2018 г., се е отказала от него. Това каза за Радио „Фокус“ – Видин Георги Цеков, директор на РД „Социално подпомагане“ – Монтана. Той посочи, че майката е подписала декларация, че оставя момиченцето за осиновяване. „Бебето в момента се намира в отделение по неонатология в МБАЛ - Монтана. Детето е само 1 800 грама и трябва да бъде обгрижвано в болнична обстановка. След като го изпишат от болницата то ще бъде настанено в приемно семейство и в последствие ще се задвижи процедурата по осиновяване“, каза Георги Цеков. Той обясни, че към бебетата интересът за осиновяване е много голям от страна на българските семейства, вписани в националния регистър за осиновяване. „По-големите деца обикновено се осиновяват от чужденци“, обясни Георги Цеков.\r\nМомиченцето, което се казва Елвира се роди в Монтанската болница вчера сутринта. Родителите му живеят във Вълчедръм, а майката е на 17 години. 13 новородени бебета са били изоставено през миналата година в болницата в Монтана.\r\nАнна ЛОЗАНОВА", "date": "2018.01.03", "title": "Георги Цеков, РД „Социално подпомагане“ – Монтана: Майката, родила първото бебе в областта за 2018 г., се е отказала от него"}
{"url": "http://www.focus-news.net/news/2018/01/03/2473199/mariela-kitova-sdruzhenie-sos-ptp-intsidentite-na-patya-prodalzhavat-da-sa-ezhednevie-vapreki-usiliyata-i-prevantivnite-deynosti-za-namalyavane-broya-na-zhertvite.html", "text": "Големите пътувания преди и след празниците винаги са критични по отношение на тежките инциденти. Това коментира за Радио „Фокус“ – Пирин Мариела Китова, координатор на Сдружение „SOS-ПТП“ за Югозападна България. По думите ѝ в дните с натоварен трафик пътните инциденти се увеличават. Според Китова хората от една страна бързат, за да започнат възможно най-бързо с празнуването, а от друга страна след това бързат, за да се приберат и да си починат от самото празнуване. „Сред основните причини отново е превишената и несъобразена скорост. Силно се надявам, че оттук нататък хората ще проявят повече разум и приоритетно ще бъдат по-бдителни на пътя, защото в крайна сметка всички ние действително искаме да празнуваме и да се забавляваме по празниците, а не да ги прекараме в болницата“, добави Китова. Мариела Китова добави, че инцидентите на пътя продължават да бъдат ежедневие въпреки усилията и превантивните дейности, които ежедневно се провеждат за намаляване броя на жертвите.\r\nЛивия НИНОВА", "date": "2018.01.03", "title": "Мариела Китова, Сдружение „SOS-ПТП“: Инцидентите на пътя продължават да са ежедневие въпреки усилията и превантивните дейности за намаляване броя на жертвите"}
{"url": "http://www.focus-news.net/news/2018/01/03/2473200/sliven-yordanovden-shte-bade-otbelyazan-v-grada-po-initsiativa-na-grazhdansko-sdruzhenie-sveti-georgi-pobedonosets.html", "text": "Йордановден – Богоявление ще бъде отбелязан в Сливен по инициатива на гражданско сдружение „Свети Георги – Победоносец”. Това съобщи пред Радио „Фокус” – Сливен представителят на организацията Стефан Христов. По случай християнски празник ще бъде отслужен водосвет. Богослужението ще се състои на 6 януари от 11.00 часа и ще завърши с хвърлянето на кръста във водите на реката.\r\nСлед това ще се проведе вече традиционното „Мъжко хоро”.\r\nПразникът се организира съвместно със Сливенската Митрополия.", "date": "2018.01.03", "title": "Сливен: Йордановден ще бъде отбелязан в града по инициатива на гражданско сдружение „Свети Георги – Победоносец”"}
{"url": "http://www.focus-news.net/news/2018/01/03/2473201/daily-sabah-redzhep-taiyp-erdogan-i-hasan-rouhani-obsadiha-protestite-v-iran.html", "text": "Президентите на Турция и Иран Реджеп Таийп Ердоган и Хасан Роухани проведоха телефонен разговор в сряда, в рамките на който са обсъдили разразилите се протести в Ислямската република и важността от поддържането на стабилността в двете страни, пише турското издание Daily Sabah.\r\nЕрдоган е заявил, че напълно споделя мнението на Роухани, че иранците не трябва да нарушават законите на страната, докато упражняват правото си на протест. Иранският президент, от своя страна, е изразил надежда, че демонстрациите ще затихнат в близките дни.Агенция „Фокус“ припомня, че на 28 декември в Иран започнаха протести, които бързо се превърнаха в антиправителствени демонстрации, съпътствани от насилие. Жертвите от безредиците, до този момент, са 20 протестиращи и един полицай.\r\nХиляди привърженици на властите също излязоха по улиците, за да изкажат несъгласието си с антиправителствените демонстрации и насилието по улиците на иранските градове.\r\nПревод и редакция:", "date": "2018.01.03", "title": "Daily Sabah: Реджеп Таийп Ердоган и Хасан Роухани обсъдиха протестите в Иран"}
{"url": "http://www.focus-news.net/news/2018/01/03/2473202/ivaylo-slavov-broker-ochakva-se-povishenie-na-tsenite-na-imotite-koito-granichat-s-trasetata-na-avtomagistralite-hemus-i-ruse-veliko-tarnovo.html", "text": "Очаква се повишение на цените на имотите, които граничат с трасетата на автомагистралите „Хемус“ и „Русе – Велико Търново“. Това каза за Радио „Фокус“ – Велико Търново Ивайло Славов, брокер на недвижими имоти. Той отбеляза, че намерението на правителството да започне изграждането на двете високоскоростни трасета е оказало влияние върху стойността на тези имоти, но то все още е минимално. „Все още няма на 100% яснота откъде точно ще минават тези главни пътища. Боя се, че това е известно на много малко хора и няма как да се отрази пряко на пазара, преди да има на 100% информация от къде точно би минавала автомагистрала „Хемус“ или главният път за Русе. Така че в близкото бъдеще изграждането на двете магистрали би се отразило на недвижимите имоти и то позитивно“, посочи Ивайло Славов. Той подчерта, че все още няма информация нито от къде ще преминава трасето на двата високоскоростни пътя, нито кога точно ще започне строителството.\r\nНадежда КРЪСТЕВА", "date": "2018.01.03", "title": "Ивайло Славов, брокер: Очаква се повишение на цените на имотите, които граничат с трасетата на автомагистралите „Хемус“ и „Русе – Велико Търново“"}
{"url": "http://www.focus-news.net/news/2018/01/03/2473203/kmetat-na-sofiya-yordanka-fandakova-shte-prisastva-na-predstavyaneto-na-gaz-analizatorite-za-proverka-na-avtomobili.html", "text": "Кметът на София Йорданка Фандъкова, министърът на околната среда и водите Нено Димов ще присъстват на представянето на газ анализаторите за проверка на автомобили на 4 януари от 11.30 часа, съобщиха от пресцентъра на Столична община. \r\nСтолична община закупи и осигури доставка на 7 газ анализатори. Те са предоставени на отдел „Пътна полиция” при Столичната дирекция на вътрешните работи за извършване на проверки на показателите на отработените газове на автомобилите при извършване регистрация и текущ контрол.", "date": "2018.01.03", "title": "Кметът на София Йорданка Фандъкова ще присъства на представянето на газ анализаторите за проверка на автомобили"}
{"url": "http://www.focus-news.net/news/2018/01/03/2473204/ivan-manchev-kmet-na-selo-poleto-vav-festivala-simitliya-drevnata-zemya-na-kukerite-shte-se-opitame-da-spechelim-publikata-i-zhurito-s-unikalnost-i-atraktivnost.html", "text": "Във фестивала „Симитлия – древната земя на кукерите“ ще се опитаме да спечелим публиката и журито с уникалност и атрактивност. Това каза за предаването „Симитли – минало, настояще и бъдеще“ на Радио „Фокус“ – Пирин Иван Манчев, кмет на село Полето по повод XV юбилейно издание на фестивала, което ще се проведе на 13 януари на стадион „Септември“ в град Симитли. По думите му, въпреки че жребият им е отредил първото място при представянето, те нямат претенции да спечелят и първото място в игрите. „Нашата група ще бъде доста атрактивна. В нея имаме много млади участници. Стремим се да се развиваме и да бъдем все по-оригинални“, каза още Манчев. Според него вече набират „скорост“ и отново ще се опитат да бъдат интересни, за да забавляват и зарадват публиката.\r\nЛивия НИНОВА", "date": "2018.01.03", "title": "Иван Манчев, кмет на село Полето: Във фестивала „Симитлия – древната земя на кукерите“ ще се опитаме да спечелим публиката и журито с уникалност и атрактивност"}
{"url": "http://www.focus-news.net/news/2018/01/03/2473205/tass-iranskata-armiya-obyavi-kraya-na-smutovete-i-porazhenie-na-metezhnitsite-v-stranata.html", "text": "Командващият Корпуса на стражите на ислямската революция (КСИР, елитните подразделения на Въоръжените сили на Иран) Мохамед Али Джафари обяви края на „смутовете“ в градовете на Ислямската република, предава ТАСС, като се позовава на информация от иранската преса.\r\n„Нашите врагове трябва да знаят, че военните заплахи или заплахите за сигурността няма да проработят срещу Иран“, заяви той. „Днес можем да обявим края на смутовете и поражението на метежа“, отбеляза Джафари, имайки предвид безредиците, саботажите и вандализма, случили се в редица ирански градове през изминалите няколко дни.\r\nПо-рано представителят на КСИР Рамазан Шариф заяви, че полицията и силите за вътрешна сигурност „напълно контролират обстановката в Техеран и другите градове на Иран, където са се провеждали улични протести“.Агенция „Фокус“ припомня: \r\nПовод за антиправителствените демонстрации, започнали на 28 декември, стана недоволството на жителите на страната от ръста на цените. Ръководството на Иран призна, че хората имат конституционното право да протестират, а исканията им са справедливи. В същото време, Техеран обвини САЩ и техните съюзници – Саудитска Арабия и Израел – в опит за дестабилизация на обстановката в страната.\r\nПо време на сблъсъците между протестиращите и полицията загинаха най-малко 20 души от двете страни. Иранските власти съобщиха, че са арестували най-малко 450 демонстранти, които в близко време ще бъдат изправени пред съда.\r\nПревод и редакция:", "date": "2018.01.03", "title": "ТАСС: Иранската армия обяви края на „смутовете“ и поражение на метежниците в страната"}
{"url": "http://www.focus-news.net/news/2018/01/03/2473206/kyustendil-poveche-ot-30-000-sa-bili-poseshteniyata-v-regionalnata-biblioteka-prez-2017-godina.html", "text": "Повече от 30 000 са били посещенията в библиотеката през изминалата година. Това каза пред Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. „Традиционно, за да направим тази равносметка, ние наблюдаваме някои показатели в нашата дейност. Броят на читателите, посетителите и потребителите за тази година запазват един добър ръст от няколко години назад – около 3000 – 3200”, каза София Пейчева. По думите ѝ расте и броят на децата, ползващи услугите на библиотеката. Друг наблюдаващ показател е потреблението на документите, книгите и услугите, които се предлагат в библиотеката. И тази година тази цифра е около 53 000. „Предпочитанията на читателите се променят спрямо тяхната информираност дотолкова, доколкото вече живеем в един много информационен свят, където каналите за информация са много. Живеем и съществуваме в една конкуренция на интернет. Това е една напълно допълваща се ситуация. Хората идват подготвени със своите търсения или очакват да бъдат насочвани от нашите колеги, което също предполага ние да бъдем на едно добро професионално ниво и да бъдем подготвени на нивото на техните потребности”, каза София Пейчева. По думите ѝ информационната система на библиотеката може да проследи класации за най-търсени автори, най-четените книги и най-активните читатели. „Някои имена като най-търсени и най-четени автори традиционно през последните няколко години се запазват. Това са така наречените женски автори, които пишат по-развлекателни, по-лесно възприемащи се за свободното време четива като Нора Робъртс, Сара Браун, Агата Кристи”, каза още София Пейчева.\r\nВенцеслав ИЛЧЕВ", "date": "2018.01.03", "title": "Кюстендил: Повече от 30 000 са били посещенията в Регионалната библиотека през 2017 година"}
{"url": "http://www.focus-news.net/news/2018/01/03/2473207/tass-premierat-na-litva-prizova-za-provezhdane-na-dvustranen-dialog-s-rusiya.html", "text": "Министър-председателят на Литва Саулюс Сквернялис смята, че между неговата страна и Русия трябва да започне диалог, предава ТАСС, като се позовава на съобщение на литовския лидер, публикувано в социалната мрежа „Фейсбук“.\r\n„За воденето на активна политика са необходими комуникационни канали. Фактически, в момента ние нямаме такива, но трябва да ги създадем“, отбеляза той. Сквернялис подчерта, че Литва е единствената държава в ЕС, която „не поддържа никакви работни контакти с Русия на политическо ниво“ и че между Вилнюс и Москва „трябва да се води двустранен диалог“.\r\nТой напомни, че всички други страни-членки на Съюза, както и на НАТО, са съхранили каналите си за комуникация с Русия. „Директен и принципен разговор е по-добре от никакъв разговор. Тази позиция се подкрепя и от НАТО, която усилва източния си фланг, но едновременно с това съхранява комуникационните си канали с Москва“, написа премиерът.\r\nСпоред неговото мнение, Вилнюс трябва да излага своите принципни установки откровено и достойно, без да принизява руската държава и нейните граждани. „Ние не сме русофоби“, подчерта Сквернялис.\r\nПревод и редакция:", "date": "2018.01.03", "title": "ТАСС: Премиерът на Литва призова за провеждане на двустранен диалог с Русия"}
{"url": "http://www.focus-news.net/news/2018/01/03/2473208/nikola-petrov-nao-rozhen-dve-sini-luni-i-dve-lunni-zatamneniya-shte-mozhe-da-se-nablyudavat-prez-2018-g.html", "text": "Две Сини Луни и две лунни затъмнения ще може да се наблюдават през 2018 г. Това каза за Радио „Фокус” – Смолян Никола Петров, директор на Националната астрономическа обсерватория „Рожен”. „На практика още в началото на новата година – на 1 януари имаше Супер Луна. Това беше първото пълнолуние за месеца. Фазите на Луната са през 27 – 28 дни и очакваме второ пълнолуние до края на месеца. В такива случаи, когато има две пълнолуния в рамките на един месец, явлението се нарича Синя Луна. Това е народно популярно название на явлението”, обясни Петров. Той уточни, че в края на месеца ще има и лунно затъмнение, като рядко се случва да има натрупване на такива събития, но за съжаление то няма да може да се види от територията на България. Ще може да се наблюдава от Австралия и Източна Азия. \r\nСинята Луна ще се повтори и през месец март, тъй като се очакват отново две пълнолуния в един месец: на 2 и на 31 март, допълни Петров. Той издаде, че пълно лунно затъмнение тази година ще има на 27 юли и то ще може да се наблюдава от България. „Очаква се то да бъде хубаво събитие, защото е през лятото. Веднага след залеза ще се покаже пълна Луна и бавно ще се закрива от сянката на Земята. Около полунощ ще има оранжево-червена Луна, навлязла в сянката на Земята. Това ще е едно от хубавите астрономически събития на годината, в която ще има две Сини Луни и две лунни затъмнения”, каза още Никола Петров.\r\nНели ГЕРГЬОВСКА", "date": "2018.01.03", "title": "Никола Петров, НАО „Рожен”: Две Сини Луни и две лунни затъмнения ще може да се наблюдават през 2018 г."}
{"url": "http://www.focus-news.net/news/2018/01/03/2473209/nzok-ne-e-redno-da-se-dezinformira-obshtestvoto-s-neprofesionalno-manipulirana-informatsiya.html", "text": "Не е редно да се дезинформира обществото с непрофесионално манипулирана информация. Това посочват от НЗОК във връзка с пресконференция на тема „Кой изнася лекарствата на българския пациент?“, състояла се днес в Българската телеграфна агенция, на която председателят на Асоциация „Хипофиза“ Ваня Добрева и председателят на Центъра за защита правата в здравеопазването д-р Стойчо Кацаров, изказаха напълно неверни твърдения, че „...Касата не знае за какво плаща“ и че „...броят опаковки по активни протоколи са повече от броя платени опаковки, както и обратното – платени опаковки от здравната каса, срещу които не стоят протоколи“. \r\nВъв връзка с поискана информация по Закона за достъп до обществена информация от председателя на Асоциация „Хипофиза“, Националната здравноосигурителна каса (НЗОК) е предоставила детайлна информация по месеци на два екселски файла.\r\nПредставената на медиите, присъстващи на пресконференцията, от пациентската организация таблица, представлява некоректно обобщена  справка от двата екселски файла, отразяваща сумарен сбор от несравними данни, а именно – данните от протоколите отразяват  точните индивидуални дози на всеки пациент и са съответно в конкретната лекарствена форма за този продукт - таблетки или флакони, а заплащането  се отчита на база окончателната опаковка.\r\nНапример: В таблицата на Асоциация „Хипофиза“ е отбелязан лекарствен продукт за трансплантирани пациенти Cellcept с код  LF 120, като се сравняват 857 423 таблетки, изписани на пациенти по протоколи, със заплатени от НЗОК 6772 опаковки. \r\nНационалната здравноосигурителна каса, като коректен партньор на пациентските организации, винаги е откликвала на всички проблеми, поставяни от тях и е търсила начин те да бъдат решени в полза на пациентите. Не е редно да се предоставя на обществото непрофесионални и недобронамерени манипулации върху коректно предоставена подробна и достоверна информация от институцията. Остава неприятният привкус от неверни внушения, които водят до подронване на доверието на обществото в НЗОК – единствения платец на здравни услуги за здравноосигурените.", "date": "2018.01.03", "title": "НЗОК: Не е редно да се дезинформира обществото с непрофесионално манипулирана информация"}
{"url": "http://www.focus-news.net/news/2018/01/03/2473210/sofiyska-voda-publikuva-deystvashtite-ot-1-yanuari-tseni-za-uslugite-koito-predostavya.html", "text": "„Софийска вода” АД информира, че действащите от 1 януари цени се намират на . Те са на разположение на клиентите ни и в Центровете за обслужване на клиенти. \r\nВ съответствие със законовите разпоредби, решението на КЕВР от 15 декември 2017 г. за цени на предоставяните от ВиК дружеството услуги е обнародвано в броеве на два централни вестника на 22 декември 2017 г.: в. „24 часа” – стр. 7 и в. „Стандарт” – стр. 5.", "date": "2018.01.03", "title": "„Софийска вода” публикува действащите от 1 януари цени за услугите, които предоставя"}
{"url": "http://www.focus-news.net/news/2018/01/03/2473211/reuters-ungariya-i-polsha-iskat-mnenieto-im-za-badeshteto-na-es-da-ima-po-golyama-tezhest.html", "text": "Министър-председателят на Унгария Виктор Орбан заяви, че Будапеща и Варшава искат мнението им за бъдещето на Европа да има по-голяма тежест, както и че те твърдо се противопоставят на квотното разпределение на мигранти в ЕС. Той направи тези коментари след края на срещата с полския си колега Матеуш Моравиецки, проведена в Будапеща в сряда, предава Reuters.\r\n“Миграционната политика на Европеския съюз се провали“, заяви Орбан. „Искаме мнението ни да има по-голяма тежест, тъй като страните от Централна Европа имат собствена визия за бъдещето на Европа“.\r\nУнгарският премиер, който е дългогодишен съюзник на Полша в рамките на ЕС, заяви през декември, че Унгария ще блокира всички опити за спиране на правото на глас на Варшава в органите на ЕС.\r\nПревод и редакция:", "date": "2018.01.03", "title": "Reuters: Унгария и Полша искат мнението им за бъдещето на ЕС да има по-голяма тежест"}
{"url": "http://www.focus-news.net/news/2018/01/03/2473212/lyubomir-hristov-kmet-na-shumen-zavarshvaneto-na-arena-shumen-i-proektite-po-op-regioni-v-rastezh-sa-sred-prioritetite-prez-novata-godina.html", "text": "Завършването на „Арена Шумен“ и проектите за градска среда по ОП „Региони в растеж“ са сред приоритетите през новата година. Това каза пред журналисти кметът на Шумен Любомир Христов, предаде репортер на Радио „Фокус“ - Шумен. „Освен многофункционалната спортна зала, визирам и  благоустрояването на целия район около нея с  изграждането на двете кръстовища, с разширяването на ул. „Перуника“ и др., така че когато прережем лентата при официалното откриване, всичко да е готово“, каза Любомир Христов. Очаква се приключването на някои процедури, за да бъде направена и първа копка по проекта за кв. \"Тракия\". „После ще се работи по ул. „Тича“ и по ул. „Съединение“. Това също ще е приоритет през 2018 година“, каза кметът на Шумен. Любомир Христов посочи, че предстои цялостно обновяване на учебната база на четири учебни заведения в града – СУ „Васил Левски“, СУ „Трайко Симеонов“, НУ „Илия Р. Блъсков“ и СУ „Панайот Волов“. “Обществените поръчки са пуснати, има  обжалвания за две училища, надяваме се и там процедурите да приключат и да започнем работа“, каза Любомир Христов. Той посочи, че продължава и ремонтът по „малкия“ бул. Преслав в града. „Очакваме там да приключим дейностите след месец. Това са основни неща за тази година. Ще тръгнем и по кварталите за почистване, обновяване на занемарени детски площадки, а там, където експертите посочат, че няма такава необходимост, ще бъдат премахвани. С други думи предстои една тежка година с оглед на задачите и работата, която предстои“, каза кметът на Шумен. Той отбеляза, че ще продължи и дейността по премахване на опасни дървета, като на тяхно място Общината предвижда активна залесителна дейност. „Ако премахнем пет дървета, на тяхно място ще засадим десет. Там, където предстои ремонт на тротоари, ще се премахват големите и стари дървета, чийто корени повдигат плочките и ще се засаждат нови с по-малка коренова система и корона. Където средата позволява, ще се сеят и липи, и чинари, но ще бъдат подредени, за да има някаква естетика“, каза Любомир Христов. Той посочи, че Общината ще закупи и пейки и маси, които да заменят част от направените самоделки пред жилищните блокове в кварталите. Ако времето позволява, от началото на следващата седмица ще продължи и принудителното премахване на незаконни кабели в Шумен. По график ще се отстранява незаконно изградената въздушна оптична мрежа, която преминава по стълбовете за улично осветление, по дървета и сгради. Любомир Христов отново призова гражданите предварително да проучват операторите, чиито услуги за интернет и телевизия използват.\r\nИвелина ИВАНОВА", "date": "2018.01.03", "title": "Любомир Христов, кмет на Шумен: Завършването на „Арена Шумен“ и проектите по ОП „Региони в растеж“ са сред приоритетите през новата година"}
{"url": "http://www.focus-news.net/news/2018/01/03/2473213/nzok-ofitsialno-startiraha-pregovorite-po-nrd-2018.html", "text": "Националната здравноосигурителна каса (НЗОК), Българският лекарски съюз (БЛС) и Българският зъболекарски съюз (БЗС) официално дадоха старт на преговорите за сключване на националните рамкови договори за медицински и за дентални дейности за 2018 г., съобщиха от пресцентъра на НЗОК. Постигнато е споразумение по начина, сроковете и графика за водене на преговорите. Съгласуван е съставът на преговарящите екипи от страна на НЗОК и на съсловните организации на лекарите и на лекарите по дентална медицина.\r\nСъздадена е организация, успоредно с хода на преговорите, да се работи по изготвяне на проекти за Наредба за основния пакет, Наредба за профилактичните прегледи и за диспансеризацията, както и за медицинските стандарти.\r\nПостигнато бе съгласие и по отношение на финансовите параметри за работа в периода от 1. януари – 1. април 2018 г. (до влизане в действие на новите НРД) при условията и реда на действие на НРД 2017 за медицинските и за денталните дейности.\r\nПреговорите продължават интензивно през следващите дни.\r\nНадзорният съвет на Националната здравноосигурителна каса на свое заседание от 19 декември 2017 г. даде мандат на ръководството на институцията за водене на преговори с БЛС за НРД 2018 за медицинските дейности.", "date": "2018.01.03", "title": "НЗОК: Официално стартираха преговорите по НРД 2018"}
{"url": "http://www.focus-news.net/news/2018/01/03/2473214/monika-yanakieva-mms-natsionalnata-programa-za-izpalnenie-na-mladezhkite-deynosti-privlicha-mladite-spravyayki-se-sas-savremennite-problemi-na-obshtestvoto.html", "text": "Националната програма за изпълнение на младежките дейности е един от най-добрите методи за привличане на младежите в България, справяйки се със съвременните проблеми на обществото, като рисково поведение и различни зависимости. Това каза в предаването „България обича младите” на Радио „Фокус” Моника Янакиева, началник отдел „Младежки програми и проекти” към Министерството на младежта и спорта (ММС). По думите й целта на програмата е оптимизиране времето на младите хора най-вече през летния сезон. „Интересът към програмата е много голям, имахме подадени 315 проектни предложения от кандидатстващи организации. Характерното за програма е, че участват предимно младежи между 19 и 29 години. Така връстници обучават връстници, като се постигат най-добри резултати”, обясни тя. \r\nЯнакиева коментира още, че бюджетът на програмата в 2 милиона лева, като определен процент са внос от различни хазартни игри. „Това стана възможно с промени в Закона за хазарта у нас, като практиката за финансиране на различни младежки дейности със средства, събрани от хазарт, не е нова нито за България, нито за други европейски страни”, каза още тя. Според нов доклад на Министерството на младежта и спорта младите хора у нас все по-активно се занимават със спорт, интерес представлява и здравословният начин на живот, добави Моника Янакиева.", "date": "2018.01.03", "title": "Моника Янакиева, ММС: Националната програма за изпълнение на младежките дейности привлича младите, справяйки се със съвременните проблеми на обществото"}
{"url": "http://www.focus-news.net/news/2018/01/03/2473215/afp-vanshniyat-ministar-na-germaniya-shte-prieme-turskiya-si-kolega-v-kraya-na-tazi-sedmitsa-v-opit-za-razseyvane-na-naprezhenieto-mezhdu-dvete-strani.html", "text": "Министрите на външните работи на Германия и Турция Зигмар Габриел и Мевлют Чавушоглу ще се срещнат в края на тази седмица, за да се опитат да разсеят напрежението, което възникна между Анкара и Брюксел през 2017 година, предава AFP, като се позовава на информация от турските власти.\r\nГабриел ще приеме Чавушоглу в родния си град Гослар, провинция Долна Сакскония, в събота. Визитата на турския външен министър е в отговор на визитата на Габриел в родния му град Анталия, през ноември 2017-а. \r\nОтношенията между двете страни се влошиха много след неуспешния опит за преврат в Турция през юли 2016 година.\r\nПревод и редакция:", "date": "2018.01.03", "title": "AFP: Външният министър на Германия ще приеме турския си колега в края на тази седмица, в опит за разсейване на напрежението между двете страни"}
{"url": "http://www.focus-news.net/news/2018/01/03/2473216/burgas-odmvr-utochnyava-che-pri-katastrofata-na-ul-ivan-vazov-sa-postradali-dvama-dushi-ediniyat-ot-koito-e-s-opasnost-za-zhivota.html", "text": "При катастрофата на ул. “Иван Вазов“ са пострадали двама души, единият от които е с опасност за живота. Това съобщиха от ОДМВР - Бургас. По-рано днес от Областната дирекция на МВР съобщиха, че произшествието е между тролейбус и лек автомобил. Според информация от полицията става дума за лек автомобил, който се е блъснал в стълб на контактната мрежа на тролейбусния транспорт в града. По последни данни в катастрофата не е участвал тролейбус, като пострадалите са двама, а не трима, както беше съобщено по-рано. Единият от пострадалите е с диагноза политравматизъм и е с опасност за живота. Състоянието на другия е в процес на изясняване.", "date": "2018.01.03", "title": "Бургас: ОДМВР уточнява, че при катастрофата на ул. “Иван Вазов“ са пострадали двама души, единият от които е с опасност за живота"}
{"url": "http://www.focus-news.net/news/2018/01/03/2473217/veliko-tarnovo-vavezhda-se-vremenna-organizatsiya-na-dvizhenieto-za-yordanovden.html", "text": "Във връзка с подготовката, организацията и провеждането на военен ритуал“ Водосвет на бойните знамена“ на празника Богоявление – Йордановден ще настъпят временни промени в организация движението във Велико Търново, съобщиха от пресцентъра на Общината. \r\nНа 6 януари, събота, за времето от 09.00 до 14.00 часа (или до приключване на събитието) ще бъде затворен за движение Площад „Цар Асен I“, както и прилежащите улици:\r\n- ул. „Иван Вазов“ в участъка от кръстовището с ул. „Читалищна“ до Площад „Цар Асен I“;\r\n- ул. „Читалищна“ в участъка от кръстовището с ул. „Михаил Кефалов“ до Площад „Цар Асен I“;\r\n- ул. „Климент Охридски“ в участъка от Площад „Цар Асен I“ до пресечката, водеща до Владишки мост над река Янтра;\r\n- ул. „Никола Пиколо“;\r\n- ул. „Михаил Кефалов“ – за посоката на движение от кръстовище „Обходен път хълм Царевец“ - ул. „Крайбрежна“- ул. „Сливница“ до кръстовището с ул. „Читалищна“.:\r\n- за автобусни линии №№ 20,40 и 110 крайна и начална спирка става Площад „Цар Асен I“ след затварянето на посочените по-горе улични участъци;\r\n- автобусна линия № 50 ще се движи с временно променен маршрут - след спирка пл. „Майка България“ продължава по ул. „Христо Ботев“, Южен пътен възел, ЖП гора - кв. „Света гора“ - пътя около хълма Царевец - кв.“Асенов“-спирка „Мавриков“ и обратно;\r\n- автобусна линия № 5 след спирка „Сливница“ - обръща на кръстовището на ул. Михаил Кефалов“ - ул. „Крайбрежна“ - обходен път хълм Царевец - през кв. „Света гара“ - жп Гара-Южен пътен възел - ул. „Христо Ботев“ и продължава по обичайният си маршрут.", "date": "2018.01.03", "title": "Велико Търново: Въвежда се временна организация на движението за Йордановден"}
{"url": "http://www.focus-news.net/news/2018/01/03/2473218/tass-vladimir-putin-i-narendra-modi-obsadiha-dvustrannite-otnosheniya-mezhdu-rusiya-i-indiya-i-drugi-mezhdunarodni-vaprosi.html", "text": "Президентът на Русия Владимир Путин и министър-председателят на Индия Нарендра Моди обсъдиха по телефона двустранните отношения и актуални въпроси от международния дневен ред, предава ТАСС, като се позовава на съобщение от пресслужбата на Кремъл.\r\n„Руският и индийският лидери размениха поздравления за Нова година. Те обсъдиха развитието на двустранните отношения, както и актуални въпроси от международния дневен ред. Двамата са потвърдили взаимната настройка за по-нататъшното развитие на особено привилигерованото стратегическо партньорство между Русия и Индия“, се казва в съобщението. Страните са се договорили да продължат контактите на високо ниво. Разговорът се е състоял по инициатива на индийската страна.\r\nПревод и редакция:", "date": "2018.01.03", "title": "ТАСС: Владимир Путин и Нарендра Моди обсъдиха двустранните отношения между Русия и Индия и други международни въпроси"}
{"url": "http://www.focus-news.net/news/2018/01/03/2473219/pazardzhik-prez-2018-godina-shte-priklyuchi-remontat-na-ploshtada-v-panagyurskoto-selo-oborishte.html", "text": "През 2018 година предвиждаме да приключим успешно ремонта на площада в село Оборище. Това каза за Радио „Фокус“ – Пазарджик кметът на панагюрското село Милко Ангелов. Той обясни, че ще бъде облагороден и районът около Руския паметник в селото. „Със средствата от новата капиталова програма за годината ще реализираме тези дейности. Очакваме те да са или, колкото бяха миналата година – около 60 000 лева, или да са повече. Имаме разработен проект за реконструкция на улици и тротоари. Ще кандидатстваме и очакваме одобрение. Друго, което ни предстои, е да бъдем одобрени по проект за енергийна ефективност на обществените сгради – читалището и кметството“, коментира Ангелов. Той добави, че е доволен от ремонта на кметството, а децата в новата детска градина, която е санирана, се радват на добре отоплена сграда.\r\nВаня НИКОЛОВА", "date": "2018.01.03", "title": "Пазарджик: През 2018 година ще приключи ремонтът на площада в панагюрското село Оборище"}
{"url": "http://www.focus-news.net/news/2018/01/03/2473220/desislava-kostadinova-gerb-sas-sredstva-otpusnati-ot-pravitelstvoto-shest-obshtini-v-pazardzhishki-region-shte-izpalnyavat-infrastrukturni-proekti.html", "text": "Със свое постановление правителството одобри в края на миналата година допълнителен трансфер по бюджетите на 6 общини от Пазарджишкия регион. Това каза за Радио „Фокус“ – Пазарджик депутатът от ГЕРБ Десислава Костадинова. Тя обясни, че средствата ще се използват приоритетно за ремонт на общинска улична мрежа на територията на различни населени места и за реализиране на инфраструктурни проекти в подкрепа на общинската социална и жилищна среда. „Най-голямата сума от близо 3 милиона лева е за Община Пещера. Средствата са за ремонта на Околовръстното шосе. С предишно постановление на Министерски съвет на Общината бяха предоставени 2 милиона лева. Така с двата транша вече ще е налична цялата сума за пълна рехабилитация на отсечката, свързваща пътя Пазарджик – Батак с шосето Пещера – Брацигово, където ще се изгради и кръгово движение. 1 милион лева правителството отпусна на Община Септември за ремонт на улици във Виноградец. За ремонт на улици в Нова махала Община Батак ще получи 417 000 лева, 733 000 лева допълнително ще има Община Велинград за аналогични дейности в селата Долна Дъбева, Юндола и Бутрева. 500 000 лева ще получи Община Ракитово и 400 000 лева са за Община Сърница“, коментира Костадинова. \r\nТя уточни, че според справка в системата ИСУН в община Пазарджик по европрограми се усвояват почти 25 милиона лева. „Близо 19 милиона лева е стойността на проектите в община Пещера, малко над 17 800 000 е цифрата за община Панагюрище. В община Велинград се усвояват малко под 11 милиона лева, за община Септември сумата е малко над 5 300 000 лв. Или общо само в тези 5 общини има одобрени проекти за почти 78 милиона лева“, каза още Костадинова и допълни, че това е един огромен финансов ресурс, с който се подобряват условията на живот, на труд, градската среда.\r\nВаня НИКОЛОВА", "date": "2018.01.03", "title": "Десислава Костадинова, ГЕРБ: Със средства, отпуснати от правителството, шест общини в Пазарджишки регион ще изпълняват инфраструктурни проекти"}
{"url": "http://www.focus-news.net/news/2018/01/03/2473221/nzok-osigureni-sa-zdravnoosiguritelnite-plashtaniya-za-nachaloto-na-2018-g.html", "text": "В изпълнение на Закона за държавния бюджет за 2018 г. и Постановление № 332 от 22.12.2017 г. за изпълнението на държавния бюджет, Надзорният съвет на Националната здравноосигурителна каса (НЗОК) прие решение за извършване на здравноосигурителни плащания през януари т.г. в размер до 1/12 от средствата, заложени в Закона за бюджета на НЗОК за 2018 г. Това съобщиха от пресцентъра на НЗОК.\r\nРешението е в сила до приемане на месечното разпределение на параметрите по Закона за бюджета на НЗОК за 2018 г., което ще се осъществи още през януари т.г.", "date": "2018.01.03", "title": "НЗОК: Осигурени са здравноосигурителните плащания за началото на 2018 г."}
{"url": "http://www.focus-news.net/news/2018/01/03/2473222/kyustendil-suhi-i-prohodimi-pri-zimni-usloviya-sa-patishtata-v-regiona.html", "text": "Сухи и проходими при зимни условия са пътищата в региона. Това съобщиха за Радио „Фокус” – Кюстендил от Областното пътно управление – Кюстендил. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. \r\nС нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.03", "title": "Кюстендил: Сухи и проходими при зимни условия са пътищата в региона"}
{"url": "http://www.focus-news.net/news/2018/01/03/2473223/blagoevgrad-predaden-e-na-sad-obvinyaem-za-bludstveni-deystviya-s-maloletno-momiche-s-umstvena-izostanalost.html", "text": "Районна прокуратура – Благоевград внесе за разглеждане в съда обвинителен акт срещу П.К. за извършено от него престъпление по чл. 149, ал. 2, т. 3, вр. ал. 1 от НК. Това съобщиха от пресцентъра на Апелативна прокуратура – София . В продължение на няколко месеца през периода от юни до септември 2016 г. обвиняемият К. извършвал действия с цел да възбуди и удовлетвори полово желание без съвкупление по отношение на малолетно момиче, ненавършило 14-годишна възраст. Блудствата ставали на поляна, в района на ж.п. линиите в кв. Грамада в гр. Благоевград, като П.К. използвал безпомощното състояние на момичето поради ниската й възраст и умствена изостаналост. \r\nПредстои насрочване на делото от съда.", "date": "2018.01.03", "title": "Благоевград: Предаден е на съд обвиняем за блудствени действия с малолетно момиче с умствена изостаналост"}
{"url": "http://www.focus-news.net/news/2018/01/03/2473224/pazardzhik-navarshvat-se-57-godini-ot-otkrivaneto-na-peshterata-snezhanka.html", "text": "Пещерата Снежанка навършва днес 57 години от откриването си. Това каза за Радио „Фокус“ – Пазарджик председателят на Туристическо дружество „Купена“ в Пещера Георги Киев. Той обясни, че всяка година в първата събота на месец януари туристи от цялата страна се събират по този повод пред пещерата. „През тази година очакваме да се съберат повече хора, тъй като времето е хубаво. Обаждат се хора от цялата страна, може би над 200 души ще дойдат на 6 януари“, обясни Киев. Той добави, че участниците ще разгледат пещерата, ще пеят туристически песни, ще разкажат за своите преживявания през годината. „Снежанка работи без почивен ден и е отворена за посещения от 10.15 часа до 15.15 часа, когато е последното влизане. В нея е забранено снимането с фотоапарати със светкавици, за да не се безпокои пещерната фауна и прилепите, които също обитават пещерата“, коментира Киев. Той уточни, че всички, които искат да се включат в проявата в събота, могат да дойдат пред пещерата в 11.30 часа.\r\nВаня НИКОЛОВА", "date": "2018.01.03", "title": "Пазарджик: Навършват се 57 години от откриването на пещерата Снежанка"}
{"url": "http://www.focus-news.net/news/2018/01/03/2473225/stara-zagora-459-bebeta-sa-rodeni-v-akushero-ginekologichnoto-otdelenie-na-mbal-d-r-hristo-stambolski-v-kazanlak.html", "text": "459 бебета са родени в Акушеро-гинекологичното отделение на МБАЛ „Д-р Христо Стамболски” в Казанлък, каза за Радио „Фокус” началникът на отделението д-р Тодор Гаргов. През 2017 година са родени две двойки близнаци. Последното бебе за 2017 година е родено на 31 декември в 10.00 часа. Момиченцето носи името Глория, тежи 2 килограма и 950 грама и е 50 см. \r\nПървото бебе за 2018 година, родено в казанлъшката болница, е момиченце. То е родено в първия ден на 2018 в 14.00 часа. Новороденото тежи 2 300 грама, 43 сантиметра е и носи името Невена.\r\n„През 2017 година се очерта тенденция към увеличаване на ражданията на повече български жени, които да избират и се доверяват на грижите на родилното отделение в МБАЛ „Д-р Христо Стамболски”. Крайно време е държавата да предприеме мерки срещу зачестилия в последните години проблем – деца да раждат деца”, каза д-р Гаргов. \r\n33 души е персоналът на отделението: 8 лекари и 17 акушерки и медицински сестри. МБАЛ „Д-р Христо Стамболски” обслужва пет общини на територията на Старозагорска област.\r\nСлавяна ГАЙДАРОВА", "date": "2018.01.03", "title": "Стара Загора: 459 бебета са родени в Акушеро-гинекологичното отделение на МБАЛ „Д-р Христо Стамболски” в Казанлък"}
{"url": "http://www.focus-news.net/news/2018/01/03/2473226/mariela-kitova-sdruzhenie-sos-ptp-povedenieto-na-uchastnitsite-v-dvizhenieto-e-osnoven-faktor-za-nastapvaneto-na-intsidenti.html", "text": "Поведението на участниците в движението е основен фактор за настъпването на инциденти. Това каза за Радио „Фокус” – Пирин Мариела Китова, координатор на Сдружение „SOS – ПТП” за Югозападна България. Според нея водачите на моторни превозни средства и неправилно пресичащите пешеходци са тези, които сами избират безумието по пътищата да продължава. По думите на Китова всеки ден има информация за пострадали: пешеходци, водачи, пасажери. „В повечето случаи те са тежко пострадали. Понякога неволно ставаме свидетели на смачкани до неузнаваемост автомобили. Резултатът реално са десетки хиляди хора, които остават разбити семейства. В последно време хората започват да губят търпение към нарушителите на пътя, но въпреки това като цяло все още сме пасивни и не взимаме отношение към тези, които проявяват рисково поведение преди да настъпи самият инцидент”, каза още Китова. Тя уточни, че реакцията на хората обикновено идва след инцидента, което обаче не носи ползите на превантивната дейност и предотвратяването на инцидентите.\r\nЛивия НИНОВА", "date": "2018.01.03", "title": "Мариела Китова, Сдружение „SOS – ПТП”: Поведението на участниците в движението е основен фактор за настъпването на инциденти"}
{"url": "http://www.focus-news.net/news/2018/01/03/2473227/veliko-tarnovo-sabrani-sa-dva-kamiona-s-dareniya-za-priyuta-na-otets-ivan-v-novi-han.html", "text": "Два камиона с дарения ще отпътуват от Велико Търново за приюта на отец Иван в Нови хан на Ивановден. Това съобщи за Радио „Фокус“ – Велико Търново Валентин Димов, председател на Сдружение „Лудогорие - 2012″, които са основен организатор на дарителската кампания във Велико Търново. Той посочи, че акцията е започнала вчера, но вече са събрани около 35 кашона с дрехи и хранителни продукти. Още толкова желаещи да помогнат са се обадили по телефона на Валентин Димов, като тепърва предстои той да посети адресите и да събере даренията. Очаква се да се съберат около 60 - 70 кашона, които ще бъдат натоварени на два камиона и в неделя ще отпътуват за Дома за сираци „Св. Николай“. Валентин Димов посочи, че хората помагат предимно с дрехи. Той отбеляза, че това е поредна дарителска акция, която Сдружение „Лудогорие - 2012″ организира за приюта на отец Иван. До момента са направени над 10 дарения през годините. Миналата година от сдружението са закарали на децата леща, боб и други хранителни продукти. Валентин Димов посочи, че Сдружение „Лудогорие - 2012″ е организатор на най-големите автентични сватби в България, състояли се по време на  Национален фолклорен събор „Лудогорие” и Национален фолклорен събор „Болярска среща“. Всички младоженци са били благословени от отец Иван.\r\nНадежда КРЪСТЕВА", "date": "2018.01.03", "title": "Велико Търново: Събрани са два камиона с дарения за приюта на отец Иван в Нови хан"}
{"url": "http://www.focus-news.net/news/2018/01/03/2473228/sofiya-turski-grazhdanin-e-zadarzhan-za-nezakonno-preminavane-na-balgaro-srabskata-granitsa.html", "text": "По искане на Районна прокуратура – Сливница съдът е определил мярка за неотклонение „задържане под стража“ спрямо Г.Б., гражданин на Турция, привлечен в качеството на обвиняем за извършено от него престъпление по чл. 279, ал. 1, пр. 2, вр. чл. 18, ал. 1, пр. 1 от НК. Това съобщиха от пресцентъра на Апелативна прокуратура – София . \r\n         Около 17.00 часа на 22 декември на ГКПП „Калотина“, на трасе „Изход“, Г.Б. направил опит незаконно да излезе през границата на страната от България в Сърбия. Чужденецът се намирал в автобус с италиански регистрационен номер. Деянието му останало недовършено поради намеса на граничните власти. \r\n         По случая е било образувано досъдебно производство, наблюдавано от РП-Сливница. \r\n         Разследването продължава.", "date": "2018.01.03", "title": "София: Турски гражданин е задържан за незаконно преминаване на българо-сръбската граница"}
{"url": "http://www.focus-news.net/news/2018/01/03/2473229/ivan-manchev-kmet-na-selo-poleto-okolo-20-sa-detsata-koito-vzemat-uchastie-v-kukerskata-ni-grupa-za-festivala-simitliya-drevnata-zemya-na-kukerite.html", "text": "Около 20 са децата, които вземат участие в кукерската ни група за фестивала „Симитлия – древната земя на кукерите“. Това каза за предаването „Симитли – минало, настояще и бъдеще“ на Радио „Фокус“ – Пирин Иван Манчев, кмет на село Полето по повод XV юбилейно издание на фестивала, което ще се проведе на 13 януари на стадион „Септември“ в град Симитли. Общия брой на участниците в групата е близо 40 човека. „На този етап това са нашите възможности. Радостното е, че с всяка година броят на хората, които искат да са в групата, се увеличава и имаме по 2 – 3 нови. Надявам се, че след още няколко години ще станем поне 100 човека“, каза още Манчев. Той добави, че групата на селото е най-младата в община Симитли. Манчев каза още, че в тазгодишното XV юбилейно издание на фестивала най-много им се иска да спечелят награда за оригиналност. „Ние не можем да се мерим с другите групи в общината. Амбицията ни е да бъдем по-интересни и по-атрактивни, за да направим по-добро впечатление на публиката и на журито“, подчерта Манчев.\r\nЛивия НИНОВА", "date": "2018.01.03", "title": "Иван Манчев, кмет на село Полето: Около 20 са децата, които вземат участие в кукерската ни група за фестивала „Симитлия – древната земя на кукерите“"}
{"url": "http://www.focus-news.net/news/2018/01/03/2473230/blagoevgrad-uchastnik-v-6-telefonni-izmami-e-predaden-na-sad.html", "text": "Районна прокуратура – Разлог предаде на съд Ю.Ц., обвинен за участие в шест измами, извършени в периода 13 април до 25 април 2017 г. – престъпление по чл. 210, ал. 1, т. 1, вр. чл. 209, ал. 1, вр. чл. 20, ал. 4, вр. ал. 1, вр. чл. 26, ал. 1 от НК. Това съобщиха от пресцентъра на Апелативна прокуратура – София . \r\n         Обвиняемият Ц. действал като помагач на неустановено по делото лице с цел набавяне на имотна облага чрез въвеждане в заблуждение на различни граждани. Въпросният извършител се представял като служител в криминална полиция и под предлог за разкриване на престъпления и задържане на престъпници искал от пострадалите пари и златни накити. На свой ред, Ю.Ц. улеснявал извършването на измамата като вземал паричните суми от хората, транспортирал ги и предавал на неустановеното лице срещу възнаграждение. \r\n         В резултат на тези действия била причинена вреда в общ размер 18 456.99 лева, в това число изделия от злато – пръстени, халка, гривна и синджир. \r\n         Предстои насрочване на делото от съда.", "date": "2018.01.03", "title": "Благоевград: Участник в 6 телефонни измами е предаден на съд"}
{"url": "http://www.focus-news.net/news/2018/01/03/2473231/yambol-vavezhda-se-treti-etap-ot-razshiryavaneto-na-sinyata-zona-v-grada.html", "text": "От 15 януари се въвежда таксуване за кратковременно паркиране в пет нови обособени зони в Ямбол, съобщиха от пресцентъра на Общината. Районите са в централната част на града, като мерките целят облекчаване на паркирането и по-уреден достъп до близките административни и търговски обекти, както и до прилежащите жилищни сгради.:\r\n1. Обособена зона за паркиране на ул. „Елена Янкова“ от кръстовището с ул. „Жорж Папазов“ до кръстовището с ул. „Анка Александрова“, с 12 паркоместа.\r\n2. Обособена зона за паркиране на ул. „Паисий Хилендарски“ от кръстовището на ул. „Елена Янкова“ до кръстовището с ул. „Стилияна Параскевова“, с 13 паркоместа, както и обособена зона, представляваща паркинг на ул. „Паисий Хилендарски“ с идентификатор № 87374.536.20 по кадастралната карта на гр. Ямбол, намиращ се на североизток от кръстовището на ул. „Елена Янкова“ и  ул. „Паисий Хилендарски“, с 10 паркоместа. \r\n3. Обособена зона за паркиране на ул. „Анка Александрова“ от кръстовището с ул. „Елена Янкова“ до кръстовището с ул. „Стилияна Параскевова“, включително паркинг пред търговски обект „Вилтон“ на ул. „Стилияна Параскевова“, с 11 паркоместа. \r\n4. Обособена зона за паркиране, включваща  ул. „Константин Иречек“ от кръстовището с ул. „Цар Освободител“ до кръстовището с ул. „Волга“, с 10 паркоместа.\r\n5. Обособена зона за паркиране на ул. „Цар Иван Александър“ от кръстовището с ул. „Бузлуджа“ до кръстовището с ул. „Георги Дражев“ включващи и междублоковите пространства на ул. „Цар Иван Александър“ с 40 паркоместа.\r\nТретият етап на режима за платено кратковременно паркиране в „Синя зона“ – Ямбол се въвежда със заповед на кмета на общината от декември 2017 г. Мерките се прилагат спрямо водачи на леки и лекотоварни автомобили с общо тегло до 2,5 тона и на микробуси с до 12 пътникоместа, и важи за делнични дни в часовия пояс от 08.00 до 18.00.\r\nПаркиралите в „Синя зона“ водачи могат да заплатят престоя си по избран от тях начин: с таксуване от инкасатор чрез касов бон; предварително закупен билет от паркинг автомат; SMS таксуване на № 1346 за всички мобилни оператори или с  предварително закупен талон.\r\nЖивущите в районите, обхванати от новото разширяване на Синята зона, които желаят да ползват преференциално паркиране по местоживеене, е необходимо в срок до 15.01.2018г. да подадат заявление в офиса на ОП „Платени зони за паркиране“ на ул. „Александър Стамболийски“ №29. Същото се отнася и за фирми които желаят да паркират в „Синя зона“ чрез служебен абонамент на определено паркомясто.", "date": "2018.01.03", "title": "Ямбол: Въвежда се трети етап от разширяването на Синята зона в града"}
{"url": "http://www.focus-news.net/news/2018/01/03/2473232/plovdiv-na-4-yanuari-zapochva-plashtaneto-na-zadalzheniyata-za-danak-varhu-prevoznite-sredstva-patenten-i-turisticheski-danak-za-2018-godina.html", "text": "От 4 януари в Пловдив започва плащането на задълженията за данък върху превозните средства, патентен и туристически данък за 2018 година. Това съобщиха за Радио „Фокус“ – Пловдив от Дирекция „Местни данъци и такси“ към Общината. Няма промяна в размерите им, съобщават още от общинската дирекция. Плащането на задълженията за данък върху превозните средства се извършва на две равни вноски, съответно до 2 юли за първа и до 31 октомври за втора вноска. Патентният данък се изплаща на 4 равни вноски, съответно до 31 януари, до 30 април, до 31 юли и до 31 октомври. Срокът за внасяне на туристическия данък е до 15-то число на месеца, следващ месеца, през който са предоставени нощувките. Задълженията си гражданите могат да платят в брой и чрез ПОС терминални устройства на касите на дирекция „Местни данъци и такси” в Пловдив.\r\nТони МИХАЙЛОВ", "date": "2018.01.03", "title": "Пловдив: На 4 януари започва плащането на задълженията за данък върху превозните средства, патентен и туристически данък за 2018 година"}
{"url": "http://www.focus-news.net/news/2018/01/03/2473233/mrrb-vazlozhi-izgotvyaneto-na-proekt-za-podroben-ustroystven-plan-za-lot-32-na-avtomagistrala-struma.html", "text": "Възложено е изработването на Подробен устройствен план-парцеларен план (ПУП-ПП) за изграждането на лот 3.2 на автомагистрала „Струма” между Крупник и Кресна, съобщиха от пресцентъра на МРРБ. Със заповед на Министерството на регионалното развитие и благоустройството, Агенция „Пътна инфраструктура” трябва да изготви проекта, необходим за участъка, преминаващ през Кресненското дефиле. Заповедта включва изработването на проект на ПУП-ПП за строителството на общо 24 км от лявото платно на магистралата, в посока София, както и обходен път на град Кресна, който е част от дясното платно на магистралата - в посока Кулата. Обходното трасе е с дължина около 5 км. \r\nПроектът на ПУП ще се изготви според действащата нормативна уредба, след утвърдено от МРРБ задание. След приключване на процедурата, според изискванията на Закона за устройството на територията, проектът ще бъде внесен за разглеждане от Националния експертен съвет по устройство на територията и регионална политика. \r\nПроектът е от изключително значение с оглед изграждането на автомагистрала „Струма”, която ще поеме транзитния трафик по международния коридор Ориент/Източно-Средиземноморски в границите на страната ни. С решение на Министерския съвет от 2013 г. обектът е определен за национален и от национално значение. \r\nВисшият експертен екологичен съвет (ВЕЕС) при Министерството на околната среда и водите одобри осъществяването на инвестиционното предложение за изграждане на трасето на Лот 3.2 от автомагистрала „Струма” по т. нар. Източен вариант Г10.50. \r\nПриблизителната стойност на целия проект е около 1,2 млрд. лв. и включва строителство, надзор, отчуждения и др. Проектът предвижда разделяне на двете платна. Лявото платно Кулата – София се намира на няколко километра източно от дефилето, минава източно край Симитли, пресича път II-19 за Банско, минава между Полето и Брежани, западно от Мечкул, пресича пътя Стара Кресна – Ощава източно от Стара Кресна. След това продължава западно от Влахи и се спуска след Кресна, западно от път Е-79. Дясното платно София –Кулата ползва пътя през дефилето с малки подобрения и габарит 10.5 м с две ленти и проектна скорост 80 км/час, и продължава по новия обходен път на Кресна. Километър преди края на лот 3.2 лявото и дясното платно се събират в магистрален габарит Г29 - две платна с по две ленти в посока, и се включва в лот 3.3 - между Кресна и Сандански, който в момента се изгражда.", "date": "2018.01.03", "title": "МРРБ възложи изготвянето на проект за Подробен устройствен план за лот 3.2 на автомагистрала „Струма”"}
{"url": "http://www.focus-news.net/news/2018/01/03/2473234/pazardzhik-predstoi-oblagorodyavane-na-parka-v-tsentara-na-selo-panagyurski-kolonii.html", "text": "През тази година трябва да асфалтираме алеите в парка, който е в центъра на село Панагюрски колонии. Това каза за Радио „Фокус“ – Пазарджик кметът на панагюрското село Петко Стоев. Той уточни, че там ще бъдат поставени и пейки. „Имаме и още един обект за довършване. Това е детска площадка и предполагам, че средствата от капиталовата програма ще отидат за тези дейности“, коментира Стоев. Той каза още, че 30% от стойността на продажбите на имоти в Панагюрски колонии остават в бюджета на селото. „Планираме ремонти в зависимост от възможностите ни и средствата, с които разполагаме.  Имаме и готови проекти за водопровод и канализация и ако Общината реши и те бъдат одобрени, ще очакваме средства“, коментира Стоев. Той добави, че желанието му е да продължи да се развива туризма в Панагюрски колонии. „Искам най-после да бъде отворен един по-голям хотел, за да може да отговорим на потребностите на желаещите да почиват тук. Има вече инвеститорски интерес и се надявам през тази година хотелът да бъде построен и да разполага с необходимата леглова база, която да се използва“, обясни Стоев.\r\nВаня НИКОЛОВА", "date": "2018.01.03", "title": "Пазарджик: Предстои облагородяване на парка в центъра на село Панагюрски колонии"}
{"url": "http://www.focus-news.net/news/2018/01/03/2473235/mevlyut-chavushoglu-rusiya-e-po-blizko-do-turskata-pozitsiya-za-siriyskite-kyurdi-ot-sasht.html", "text": "Министърът на външните работи на Турция Мевлют Чавушоглу проведе среща с репортери в Анкара за насоките на външната политика на страната през 2018-а година, в рамките на която засегна широк спектър от теми, включително конфликта в Сирия, връзките с Европейския Съюз и САЩ, както и протестите в Иран, пише турското издание Daily Sabah.\r\nТой подчерта, че Турция е твърдо против участието на терористични организации на мирните преговори за Сирия в руския черноморски курорт Сочи, заявявайки, че кюрдските „Сили за самоотбрана“(YPG/PYD), свързани с „Работническата партия на Кюрдистан“(ПКК), включена в списъка на терористичните организации на Турция, не са легитимен представител на кюрдите, които могат да бъдат представлявани от други организации.\r\n„След операцията „Щита на Ефрат“, около 100 хиляди сирийски араби се завърнаха (от Сирия в Турция). Но, въпреки че PYD контролират една четвърт от територията на Сирия, 300 хиляди кюрди  в Турция не могат да се завърнат, защото те дискриминират дори собствените си сънародници“, заяви Чавушоглу.\r\nОсвен това, той съобщи, че Иран подкрепя турската позиция по въпроса, както и Русия, която е потвърдила, че „Силите за самоотбрана“ няма да бъдат поканени на преговорите в Сочи.\r\nЧавушоглу подчерта, че резолюция 2254 на Съвета за сигурност на ООН трябва да бъде приложена за постигането на разрешение на сирийската криза.\r\nОтговаряйки на съответстващ въпрос на журналистите, турският външен министър заяви, че „между Русия и САЩ има състезание кой да използва кюрдските „Сили за самоотбрана“ в Сирия“, но „Москва е по-близо до турската позиция по въпроса“ и я разбира.Отношенията със САЩ\r\nЧавушоглу коментира и обтегнатите отношения със съюзниците си в рамките на НАТО – САЩ. Той отправи критики към политиката на Вашингтон по няколко въпроса, но най-вече за присъствието на ислямския проповедник Фетуллах Гюлен в страната.\r\nТой посочи, че САЩ не са предприели мерки срещу организацията на Гюлен и добави, че подобрението на двустранните отношения зависи изцяло от ходовете на американската администрация.\r\n„Няма нужда да представяме доказателства на САЩ ( за вината и екстрадицията на Гюлен). Те знаят много по-добре от нас кой и как е участвал в опита за преврат, вдъхновен от Вашингтон“.\r\nПревод и редакция:", "date": "2018.01.03", "title": "Мевлют Чавушоглу: Русия е по-близко до турската позиция за сирийските кюрди от САЩ"}
{"url": "http://www.focus-news.net/news/2018/01/03/2473236/stara-zagora-narodnite-predstaviteli-ot-gerb-organizirat-priemni-za-grazhdani-prez-yanuari.html", "text": "През януари народните представители от ГЕРБ от Старозагорски избирателен район ще проведат приемни дни за граждани в Стара Загора и Казанлък, съобщиха от пресцентъра на партията.\r\n15 януари, понеделник, от 10.00 до 12.00 часа с граждани ще се срещне Емил Христов;\r\n22 януари, понеделник, от 09.00 до 11.00 часа приемна организира Радостин Танев;\r\n22 януари, понеделник, от 10.00 до 12.00 часа ще приеме граждани Маноил Манев.\r\nЗаписвания за приемните дни и повече информация може да получите на тел. 042/ 635 197, 0885 023 919 – технически сътрудник Ивелина Андреева, или на място в офиса на партията: бул. „Митрополит Методий Кусев” № 5. \r\n15 и 29 януари, понеделник, от 10.00 до 12.00 часа с граждани ще се срещне Борис Кърчев. Записвания и информация на тел. 0885 023 905 – технически сътрудник Мара Пеева или на място в офиса на партията: ул. „Климент Охридски” № 1.\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14.00 часа в офиса на партията на бул. „Митрополит Методий Кусев” № 5. За записвания и повече информация – 042/ 635 197, 0885 023 919 – технически сътрудник Ивелина Андреева.", "date": "2018.01.03", "title": "Стара Загора: Народните представители от ГЕРБ организират приемни за граждани през януари"}
{"url": "http://www.focus-news.net/news/2018/01/03/2473237/blagoevgrad-do-kraya-na-yanuari-obshtina-simitli-prodalzhava-rabotata-po-izpalnenieto-na-proekta-nezavisim-zhivot.html", "text": "До края на януари Община Симитли продължава с изпълнението на проект „Независим живот“. Това каза за Радио „Фокус“ – Пирин Ивайло Гоцев, ръководител на Социалното звено към Общината. По думите му проектът се изпълнява успешно вече година. „В рамките на проекта предоставяме услугите „Личен асистент“, „Социален асистент“ и „Домашен помощник“. Разкрихме Център за предоставянето на почасови услуги и така поставихме началото. Мисля, че хората усетиха смисъла от това да бъдат обгрижвани в домашна среда, да получават тази помощ вкъщи“, каза още Гоцев. Според него хубавото е, че тази помощ не се изразява само в това медицинска сестра да премери кръвното на даден човек или да го консултира, насочвайки го към конкретния специалист. „В рамките на тази услуга хората получават внимание и отношение благодарение на което чувстват, че все още са пълноценни и биват зачитани от останалите, че някой мисли за тях“, добави Гоцев. Той коментира още, че през 2017 година Община Симитли е била одобрена и с проект от Министерството на труда и социалната политика, по фонд „Социална закрила“. „Неговата цел бе да модернизираме кухненското оборудване и обзавеждане на Домашен социален патронаж“, подчерта Гоцев.\r\nЛивия НИНОВА", "date": "2018.01.03", "title": "Благоевград: До края на януари Община Симитли продължава работата по изпълнението на проекта „Независим живот“"}
{"url": "http://www.focus-news.net/news/2018/01/03/2473238/burgas-zadarzhan-e-24-godishen-mazh-prichinil-telesna-povreda-na-politseyski-sluzhitel-sled-kato-mu-nanesal-udar-v-litseto-s-keremida.html", "text": "Районна прокуратура – Бургас задържа за 48 часа 29-годишния Митко Ш. от Бургас, съобщиха от пресцентъра на прокуратурата. Той е обвинен за това, че на 25 декември около 15.30 часа на обществено място в бургазкия кв. „Горно Езерово“ извършил непристойни действия, грубо нарушаващи обществения ред и изразяващи явно неуважение към обществото, които по своето съдържание се отличават с изключителен цинизъм и дързост и са съпроводени със съпротива срещу орган на власт – полицейски служители, изпълняващи задълженията си  по опазване на обществения ред като се държал агресивно, крещял, отправял обидни думи и изрази, блъскал, хвърлял камъни , дървета, парчета тухли и керемиди срещу полицаите, като деянието е извършено  при условията на опасен рецидив – престъпление по чл.325, ал.5, вр, ал.2, вр. ал.1 от НК.\r\nМитко Ш. е обвинен и за това че на същата дата и час  в двора на къща, в кв. Горно Езерово, при условията на съвкупност с горепосоченото деяние, е причинил лека телесна повреда, изразяваща се във фрактура на носни костици, на полицейски служител, по време на изпълнение на службата му, чрез нанасяне на удар в лицето му с керемида – престъпление по чл.131, ал.2, предл4, т.3, вр. чл.130, ал.1, вр. чл23, ал.1 от НК.\r\nМитко Ш. е обвинен и за това, че на същата дата, място и време, при условията на съвкупност с предходните деяния, повредил чужди движими вещи -  полицейски лек автомобил „Опел“, чрез хвърляне на керемиди и камъни по него и нанесъл щети на обща стойност 550 лв. – престъпление по чл.216, ал.1, вр. чл.23, ал.1 от НК.\r\nПредстои (в следващите дни) Районна прокуратура – Бургас да внесе в съда искане за определяне на постоянна мярка „задържане под стража“ спрямо обвиняемия.", "date": "2018.01.03", "title": "Бургас: Задържан е 24-годишен мъж, причинил телесна повреда на полицейски служител, след като му нанесъл удар в лицето с керемида"}
{"url": "http://www.focus-news.net/news/2018/01/03/2473239/sofiyski-rayonen-sad-zadarzha-litse-zakanilo-se-s-ubiystvo-na-saprugata-si-chrez-opirane-na-nozh-v-garloto.html", "text": "Под надзора на Софийска районна прокуратура е образувано и се води досъдебно производство срещу обвиняемия Вили Георгиев, за това, че на 31 декември 2017 г., около 19.00 часа вечерта, в дома им в село Кривина, след възникнал спор помежду им, той опрял нож в гърлото на съпругата си С. М., при което ѝ причинил порезна рана. Това съобщиха от пресцентъра на прокуратурата. По данни на прокуратурата той извършил движения, наподобяващи убийство, като това заканване би могло да възбуди у пострадалата основателен страх за осъществяването му. Описаното деяние съставлява престъпление по чл. 144, ал. 3, вр. ал. 1 Наказателния кодекс, за което се предвижда наказание лишаване от свобода до шест години. \r\nС оглед високата обществена опасност на деянието и дееца, който вече е осъждан за друго престъпление, наблюдаващият прокурор е постановил задържане на извършителя за срок до 72 часа, като днес – на 03 януари 2018 г., е депозирал и искане до СРС, но за вземане спрямо Георгиев на мярка за неотклонение „Задържане под стража“. С определение на съда от същата дата искането на СРП е уважено, като на Георгиев е определена най-тежката мярка за неотклонение. \r\nРазследването продължава, като то ще приключи в максимално кратък срок. Предвид налични данни по делото за иззети от дома на Георгиев боеприпаси, предстои извършване на преценка за повдигане на обвинение срещу него и по чл. 339, ал. 1 НК.", "date": "2018.01.03", "title": "Софийски районен съд задържа лице, заканило се с убийство на съпругата си чрез опиране на нож в гърлото"}
{"url": "http://www.focus-news.net/news/2018/01/03/2473240/varna-prez-letnite-mesetsi-predstoi-remont-i-rehabilitatsiya-na-ulitsi-i-patishta-na-teritoriyata-na-obshtina-dalgopol-na-stoynost-670-000-leva.html", "text": "През летните месеци предстои ремонт и рехабилитация на 5 630 метра от уличната и общинска пътна мрежа на територията на община Дългопол. Това съобщиха за Радио „Фокус“ – Варна от Общината. Целевите финансови средства в размер на 670 000 лева бяха одобрени на заседание на Министерски съвет на 20 декември 2017 година. За 310 000 лева ще се извърши ремонт и рехабилитация на 2250 метра улици в Дългопол. Ще се работи по ул. „Никола Обретенов“ в участъка от СУ „Климент Охридски“ на изток – 850 метра, по ул. „Иван Вазов“ от НУ „Иван Вазов“ на север – 400 метра, по ул. „Никола Христов“ – 250 метра, по ул. „Добри Славов“ от околовръстното до ул. „Георги Димитров“ – 200 метра, по ул. „Мита Стойкова“ – 110 метра, по ул. „Христо Патрев“ – 270 метра и по ул. „Хан Тервел“ – 170 метра. За 360 000 лева ще се извърши ремонт и рехабилитация на 3 380 метра улици и четвъртокласна пътна мрежа в с. Цонево – 1 500 метра, с. Величково – 700 метра, с. Аспарухово – 500 метра, с. Сава – 500 метра, както и в с. Медовец – 180 метра. Ремонтът ще се извърши през летните месеци на 2018 година, добавиха от Община Дългопол.\r\nМарияна ВАЛЕНТИНОВА", "date": "2018.01.03", "title": "Варна: През летните месеци предстои ремонт и рехабилитация на улици и пътища на територията на община Дългопол на стойност 670 000 лева"}
{"url": "http://www.focus-news.net/news/2018/01/03/2473241/afp-parlamentat-na-izrael-ulesni-nalaganeto-na-smartna-prisada-spryamo-teroristi.html", "text": "Кнесетът (парламентът) на Израел прие закон, улесняващ налагането на смъртна присъда за терористи в сряда, предава AFP.\r\nЗаконът, приет с 52-49 гласа на първо четене, дава правото на военните съдилища в страната да налагат смъртна присъда на терористи. Това е завръщане към практиката от преди 1962 година, откогато в страната не са провеждани екзекуции.\r\nМинистър-председателят на Израел Бенямин Нетаняху също гласува в полза на закона, който ще везе в сила ако бъде одобрен и в следващите три четения.\r\nПревод и редакция:", "date": "2018.01.03", "title": "AFP: Парламентът на Израел улесни налагането на смъртна присъда спрямо терористи"}
{"url": "http://www.focus-news.net/news/2018/01/03/2473242/osnoven-prioritet-na-pravitelstvoto-e-zdraveto-na-horata.html", "text": "Основен приоритет за настоящето правителство е опазване здравето на хората. Това казаха министрите на енергетиката Теменужка Петкова, на околната среда и водите Нено Димов и на земеделието, горите и храните Румен Порожанов по време на среща с представители на Националната асоциация на зърнопроизводителите, инициативния комитет против добива на природен газ и местната власт на Генерал Тошево, съобщиха от пресцентъра на Министерство на енергетиката.\r\nЖителите на региона са обезпокоени от инвеститорки намерения за добив на природен газ. По думите им бъдещият добив ще е опасен за живота и здравето на хората и ще застраши земеделският бизнес в Добруджа. В края на миналата година община Генерал Тошево организира референдум, на който 97% от гласувалите се произнесоха против намеренията за добив на газ в региона. Представителите на инициативния комитет и на зърнопроизводителите посочиха нови факти и обстоятелства, свързани с наличието на рискове за околната среда и здравето на хората, които предстои да бъдат проверени.  \r\nПо думите на министър Петкова съгласно Закона за подземните богатства, Министерството на енергетиката няма да предприеме никакви действия по издаване на търговско открие за добивни дейности в блок „Добрич“ преди получаване на становище по Оценка на въздействие върху околната среда от Министерството на околната среда и водите. Към момента МОСВ очаква становища от още осем компетентни институции за изясняване на поставени по време на обществените обсъждания въпроси, преди да се пристъпи към разглеждане на ОВОС от експертен съвет на Регионалната инспекция по околна среда и води.", "date": "2018.01.03", "title": "Основен приоритет на правителството е здравето на хората"}
{"url": "http://www.focus-news.net/news/2018/01/03/2473243/plovdiv-obrazuvat-se-zadrastvaniya-po-bulevardite-v-tsentralnata-gradska-chast.html", "text": "Образуват се задръствания по булевардите в централната градска част на Пловдив, движението е затруднено, предаде репортер на Радио „Фокус“ – Пловдив. Най-интензивен е трафикът по булевардите „Христо Ботев“, „Цар Борис III Обединител“ и „Пещерско шосе“. Струпване на автомобили има също по булевардите „Руски“, „Шести септември“, „Дунав“, „Източен“, както и по всички входно-изходни артерии. Пътните настилки в рамките на града са предимно сухи.\r\nИнтензивен е трафикът и по всички основни направления в Пловдивска област, съобщиха от Областното пътно управление. Най-натоварено е движението по участъка на АМ „Тракия“ в областта, също по пътищата Пловдив - Асеновград - Смолян и Пловдив - Карлово. Пътните настилки в по-голямата част на областта са сухи. Не са постъпвали сигнали за сериозни пътни инциденти в Пловдивска област в рамките на деня, съобщиха още от Областното пътно управление.\r\nТони МИХАЙЛОВ", "date": "2018.01.03", "title": "Пловдив: Образуват се задръствания по булевардите в централната градска част"}
{"url": "http://www.focus-news.net/news/2018/01/03/2473244/ministar-neno-dimov-shte-prisastva-na-predstavyane-na-gaz-analizatori-za-proverka-na-avtomobili-v-sofiya.html", "text": "Министърът на околната среда и водите Нено Димов, заедно с кмета на София Йорданка Фандъкова ще присъстват на представянето на новите газ анализатори за проверка на отработените газове на автомобилите в София. Това съобщиха от пресцентъра на министерството. Столичната община закупи 7 газ анализатора. Те са предоставени на Отдел „Пътна полиция“ при Столичната дирекция на вътрешните работи за проверка на показателите на отработените газове на автомобилите при извършване на регистрация и текущ контрол. \r\nСъбитието ще се състои на 4 януари от 11,30 час в Столичния отдел „Пътна полиция“ на ул. „Лъчезар Станчев“ 4.", "date": "2018.01.03", "title": "Министър Нено Димов ще присъства на представяне на газ анализатори за проверка на автомобили в София"}
{"url": "http://www.focus-news.net/news/2018/01/03/2473245/dobrich-170-godini-ot-rozhdenieto-na-hristo-botev-shte-badat-otbelyazani-v-grada.html", "text": "Община град Добрич и ОУ „Христо Ботев“ канят гражданите на поклонение и поднасяне на цветя по случай 170 години от рождението на Христо Ботев, съобщиха от пресцентъра на Общината. Поклонението ще се състои на 6 януари, събота, от 11.00 часа пред паметника в ОУ „Христо Ботев“.", "date": "2018.01.03", "title": "Добрич: 170 години от рождението на Христо Ботев ще бъдат отбелязани в града"}
{"url": "http://www.focus-news.net/news/2018/01/03/2473246/ivan-manchev-kmet-na-selo-poleto-festivalat-simitliya-drevnata-zemya-na-kukerite-pokazva-che-traditsiite-sa-zhivi-i-shte-prodalzhavat-da-badat-takiva-i-zanapred.html", "text": "Фестивалът „Симитлия – Древната земя на кукерите“ показва, че традициите са живи и ще продължават да бъдат такива и занапред. Това каза за предаването „Симитли – минало, настояще и бъдеще“ на Радио „Фокус“ – Пирин Иван Манчев, кмет на село Полето по повод XV юбилейно издание на фестивала, което ще се проведе на 13 януари на стадион „Септември“ в град Симитли. Според Манчев важно е фестивалът да го има и те да участват в него, за да може да се поддържат живи българските традиции. „Кукерските и маскарадните игри са ни завещани от нашите пра-деди затова нашата задача е да запазим тази традиция и за бъдещите поколения. В днешно време народът стана доста меркантилен. Интересува се повече от това да има пари, богатства и развлечения. При нас в село Полето обаче картината е доста по-различна, защото младите хора искат да работят в посока съхраняване на традициите, за да може те да съществуват и за напред“, подчерта Манчев. По думите му по тази причина ще се стремят и в бъдеще да съхранят кукерската традиция – да я има, да не изчезва. Той добави, че подготовката за това да си кукер отнема наистина много време. „Между нас дори се шегуваме, че след като свърши Сурва и фестивалът „Симитлия – Древната земя на кукерите“ трябва да започнем да се готвим за следващата година. Пдготовката отнема около 1 година. По отношение на костюмите ние не сме от групите, които хвърляме много средства за кожи и по-скъпи костюми. Нашата сила е в маските, в правенето на старци и в самото представяне“, каза още Манчев. Той добави, че се опитват в общи линии да са по-оригинални от останалите. „Ако обаче искаме да сме в челната тройка на Община Симитли, то ще ни трябват много средства. За момента обаче не сме готови да се „хвърлим“ на 100 % в това нещо“, коментира Манчев.\r\nЛивия НИНОВА", "date": "2018.01.03", "title": "Иван Манчев, кмет на село Полето: Фестивалът „Симитлия – Древната земя на кукерите“ показва, че традициите са живи и ще продължават да бъдат такива и занапред"}
{"url": "http://www.focus-news.net/news/2018/01/03/2473247/patriarh-neofit-shte-oglavi-blagodarstven-moleben-po-sluchay-140-godini-ot-osvobozhdenieto-na-sofiya.html", "text": "На 4 януари тази година се навършват 140 г. от Освобождението на София от османско владичество. По този повод Столична община, Софийска Света Митрополия, Сдружение на приятелите на Русия „Александър Невски” и Фондация „Героите на България” организират тържествени прояви по случай забележителното събитие, предаде репортер на Агенция „Фокус”. \r\nОт 10.00 часа ще започне Благодарствен молебен в митрополитския храм „Света Вмца Неделя”, който ще оглави Негово светейшество Българският патриарх и Софийски митрополит Неофит. От 10.30 часа е началото на Литийно шествие и поднасяне на цветя и венци пред паметниците на Генерал Гурко, Цар Освободител и Българския опълченец. Всички храмове, покрай които преминава литията, ще огласят Столицата с траурен звън на камбаните си. Пред трите паметника ще бъде отслужена заупокойна молитва за загиналите за свободата на Отечеството ни в Руско-турската освободителна война.  \r\nНикола ПЕТКОВ", "date": "2018.01.03", "title": "Патриарх Неофит ще оглави Благодарствен молебен по случай 140 години от Освобождението на София"}
{"url": "http://www.focus-news.net/news/2018/01/03/2473248/smolyan-prohodimi-pri-zimni-usloviya-sa-patishtata-v-oblastta-po-visokite-chasti-na-mesta-patnite-nastilki-sa-mokri.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Времето е с разкъсана облачност, без валежи. Пътните настилки са предимно сухи, като мокри участъци има по високите части в планината. Повишена е опасността от падащи камъни по всички републикански направления в областта. През деня не са получавани сигнали за инциденти по републиканските пътища в региона. Поради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 тона поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са предимно сухи. Автомобилният трафик е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2018.01.03", "title": "Смолян: Проходими при зимни условия са пътищата в областта, по високите части на места пътните настилки са мокри"}
{"url": "http://www.focus-news.net/news/2018/01/03/2473249/ministerstvoto-na-pravosadieto-shte-predostavya-po-sluzheben-pat-elektronni-svidetelstva-za-sadimost-za-neosazhdani-litsa.html", "text": "Редът и начинът за предоставяне на електронни свидетелства за съдимост по служебен път между Министерството на правосъдието и администрации на органите на изпълнителната власт, се уреждат в проект за изменение на Наредба №8 от 26 февруари 2018 г. за функциите и организацията на дейността на бюрата за съдимост. Това съобщиха от пресцентъра на Министерството. \r\nПроектът, публикуван днес за обществено обсъждане от Министерството на правосъдието, е в изпълнение на влезлите в сила от началото на годината промени в  Закона за ограничаване на административното регулиране и административния контрол върху стопанската дейност. С него се променят текстове в  68 нормативни акта, като отпада изискването неосъжданите граждани да предоставят на администрацията свидетелства за съдимост.\r\nЗаконодателните промени са част от последователната политика на правителството за намаляване на административната тежест върху гражданите и бизнеса чрез премахване на изискването за представяне на някои официални документи на хартиен носител.\r\nС промяната на Наредба №8 получаването на електронно свидетелства за съдимост по служебен път ще важи по отношение на лицата с чисто съдебно минало. Предвижда се свидетелствата да се издават по заявление от централните и териториалните органи на изпълнителната власт чрез длъжностни лица, оправомощени да получават достъп до данните за съдимост.\r\nМинистерството на правосъдието ще бъде компетентно да издава електронните свидетелства по служебен път и след подаване на онлайн заявление по образец. Няма да се събира държавна такса, а  срокът за получаване на свидетелството е до 3 работни дни.\r\nВъвежда се и облекчение при подаване на заявления за издаване на свидетелства за съдимост на гише в районните съдилища, като отпада изискването гражданите да предоставят препис от акта за раждане или удостоверение за раждане в оригинал или нотариално заверено копие или друг документ, издаден от компетентен орган, удостоверяващ данни за родителите на лицето.", "date": "2018.01.03", "title": "Министерството на правосъдието ще предоставя по служебен път електронни  свидетелства за съдимост за неосъждани лица"}
{"url": "http://www.focus-news.net/news/2018/01/03/2473250/tass-iranski-politik-obeshta-che-sasht-shte-si-platyat-za-namesata-vav-vatreshnite-raboti-na-stranata.html", "text": "Намесата на САЩ във вътрешните работи на Иран няма да остане без отговор. Това заяви в сряда, на своята страница в социалната мрежа „Туитър“, секретарят на Съвета по целесъобразността на приетите решения (съвещателен орган при Висшия ръководител на Иран) Мохсен Резаи, предава ТАСС.\r\n„Властите в САЩ ще бъдат принудени да се извинят на великия ирански народ за тази намеса“, подчерта той. „Американската намеса във вътрешните работи на Иран няма да остане без отговор“. Резаи не уточни какви контрамерки ще предприеме страната му.Агенция „Фокус“ припомня:\r\nПо-рано в сряда, командващият Корпуса на стражите на ислямската революция (елитните подразделения на Въоръжените сили на Иран) генерал Мохамед Али Джафари обяви „края на смутовете“ в градовете на Ислямската република.\r\nАнтиправителствените протестни акции продължават в Иран от 28 декември. Участниците изразиха недоволството си от ръста на цените. В сблъсъците между полицията и манифестантите загинаха най-малко 20 души, а Техеран обвини САЩ и техните регионални съюзници – Саудитска Арабия и Израел – за дестабилизацията на обстановката в страната.\r\nПревод и редакция:", "date": "2018.01.03", "title": "ТАСС: Ирански политик обеща, че САЩ ще си платят за намесата във вътрешните работи на страната"}
{"url": "http://www.focus-news.net/news/2018/01/03/2473251/sluchai-na-masovi-ubiystva-v-balgariya-spravka-agentsiya-fokus.html", "text": "На 31 октомври 2017г.\r\nДвойно убийство е извършено в плевенското село Горни Дъбник. Жертвите са баща и дъщеря на 72 и 35 години. За пристъплението е задържан бившият съпруг на жената. \r\nНа 18 май 2017г. \r\nКъм 10.25 часа е подаден сигнал за стрелба в сграда в района на кв. „Витоша“ в София. Пристигналите на място полицейски  и медицински екипи са установили смъртта на двама мъже, трети бил ранен тежко и откаран в болница. Веднага стартирали огледите в района, както и заградителните действия. Минути по-късно е задържан 57-годишният Д.Д.\r\nНа 15 януари 2017г.\r\nБаща, майка и техният син са намерени мъртви в дома им в град Вълчи дол. Разследващите установяват, че става въпрос за двойно убийство с последвало самоубийство след битов скандал. Според данните 65-годишен бивш пожарникар е застрелял първо сина си и съпругата си, а след това се е самоубил.\r\nНа 17 май 2016г. \r\nСъседка случайно открива труповете на възрастно семейство в двора на къщата им. Убитите са на 74 и 69 години. За престъплението е задържан техният син - служител на пловдивската „Икономическа полиция”.\r\nНа 21 януари 2013г.\r\nЧетиричленно семейство е открито мъртво в пловдивския кв. „Кючук Париж”. Това са 32-годишният Георги Т. и 28-годишата му съпруга Николинка Т. и двете им деца – на осем и на три години. И четиримата са били с огнестрелни рани. По-късно става ясно, че се касае за тройно убийство, последвано от самоубийство. Разследващите полицаи са намерили до трупа на мъжа законно притежаван от него пистолет. \r\nНа 20 сепетмври 2011г.\r\nТрима души бяха убити, а една жена бе тежко ранена след спор за имот в Ябланица. Скандалът се разразил в семейна вила в града. Загинали са 70-годишна жена, 51-годишният ѝ син и 15-годишният ѝ внук. Разпрата възникнала между 73-годишния Гаврил П. и семейството на 70-годишната му сестра. Докато семейството на сестрата вечеряло, Гаврил П. внезапно нахлул в къщата им и открил огън срещу тях. На място издъхват племенникът на стрелеца Иван и неговият син – Теодор, на 15 години. Лекарите не успяват да спасят живота на 70-годишната Цветанка, а снаха ѝ изпада в кома. По време на стрелбата през прозореца успява да избяга другият внук – Мариян, на 19 години. Минути след това Гавраил пали вилата, построена на около 50 метра от къщата. \r\nНа 21 юни 2009г.\r\n21 годишен наркозависим уби майка си, а след това и сестра си и се опита да се отърве от труповете посред бял ден в неделя. Младежът, който е извършил двойното убийство в ж.к. „Младост”, е живеел на 20 етаж на блок 371, заедно с майка си и сестра си. Той бил задържан, докато се опитвал да пренесе тялото на една от жертвите в чувал заедно със строителни отпадъци.\r\nНа 3 октомври 2010г. \r\nТелата на мъж и жена, които са живеели на семейни начала, бяха намерени в района на къщата им във вилната зона край пътя от м.с. Черно море към село Рудник. Тялото на жената е открито в автомобила на семейството \"Опел Омега\", паркиран в двора на дома им, а мъжът е намере по-късно в дерето на няколко метра срещу къщата. От полицията са категорични, че трагедията не е плод на семейна драма, а става дума за двойно убийство. След дни за двойното убиство е задържан 34-годишен мъж, осъждан за кражби.\r\nНа 30 юли 2007 г. \r\nМакедонка и българин са намерени мъртви в квартирата си в столичния квартал “Редута”. Открити са телата на 30-годишния българин от Велико Търново Емил К. и 24-годишната македонска гражданка Биляна Н. Младежите били намерени окървавени на пода, а около тях имало две метални ножици. В стаята също са открити и куршуми. Според разследващите преди да бъдат застреляни двамата са измъчвани.\r\nНа 10 юли 2000г. \r\nМалко преди полунощ 22-годишният Георги Й. наръгва и убива бившата си приятелка - 17-годишната Галина И., и нейните братовчедки Ралица Д. и Анастасия М. на 15 и 13 години. Техните тела бяха намерени рано сутринта на следващия ден в двора на училището във Вълчи дол. Според обвинението мотивът на Георги е ревност. За жестокото си престъпление той получава доживотен затвор.\r\nНа 2 март 1997г.\r\nВ апартамента им в квартал „Гео Милев“ в София са убити мъж, жена и 4-годишният им син. За тройното убийство е обвинен 18-годишният Димитър К., който прави самопризнания и описва детайлно как е застрелял баща си, втората му съпруга и е прерязал гърлото на братчето си.\r\nНа 25 декември 1974г.\r\nНай-масовото убийство в България е извършено от 17-годишен ученик - Бранимир Д., който часове преди да нахлуе в общежитието, въоръжен с пистолет \"Валтер\" и финландски нож, гледа за пръв път филма \"Кръстникът\". На 25 декември 1974 г. в 20.45 часа в студентските общежития в кв.\"Дървеница\" е извършено убийство на 6 студенти, а 10 са ранени. Двама от тях почиват по-късно. Единият от убитите и 3-ма от ранените са чужди граждани. По-късно пред разследващите Бранко ще обясни, че е отишъл в общежитието да търси братовчедка си Елена, в която според думите му бил влюбен. 17-годишният Бранимир е задържан, но заключението на петорната съдебно-медицинска експертиза гласи, че той не трябва да носи наказателна отговорност за зловещото деяние, тъй като страда от \"шизофренна психоза\". Решено е, че ученикът трябва да бъде настанен в психиатричната болница в ловешкия затвор.", "date": "2018.01.03", "title": "Случаи на масови убийства в България (Справка Агeнция „Фокус“)"}
{"url": "http://www.focus-news.net/news/2018/01/03/2473252/pazardzhik-yordanovden-shte-bade-otbelyazan-s-rituali-po-hvarlyane-na-krastove-v-trite-kvartala-na-velingrad.html", "text": "Три кръста ще хвърлят във Велинград на Богоявление, съобщи за Радио „Фокус“ – Пазарджик Бояна Кирилова от Общината. Тя обясни, че на Йордановден в трите квартала на града – „Чепино“, „Каменица“ и „Лъджене“ ще бъде отслужена тържествена литургия. След това са литийните шествия от храм „Свети Георги“ в кв. „Чепино“ до езерото Клептуза  за  хвърляне на кръста, от храм “Света Троица” в кв. „Каменица“ до плаж ,,Терма’’ за хвърляне на кръста и литийното шествие от храм „Света Богородица” в кв. „Лъджене“ до централния  плаж. Ритуалите по хвърляне на кръста на Йордановден започват след това като първият е в 11.00 часа в квартал „Чепино“, следван от този в квартал „Каменица“ в 11.30 часа и в квартал „Лъджене“, който ще започне в същия час.\r\nВаня НИКОЛОВА", "date": "2018.01.03", "title": "Пазарджик: Йордановден ще бъде отбелязан с ритуали по хвърляне на кръстове в трите квартала на Велинград"}
{"url": "http://www.focus-news.net/news/2018/01/03/2473253/varna-po-nisko-potreblenie-na-elektroenergiya-e-registrirano-v-severoiztochna-balgariya-po-vreme-na-novogodishnite-praznitsi-spryamo-2016-g.html", "text": "Средно с около 21% по-малко електрическа енергия са консумирали потребителите на електроразпределителното дружество на територията на Североизточна България през двата празнични дни 31 декември – 1 януари в сравнение с предходната година. Отчита се намаление и през коледните празници, когато разликата с 2016 година беше около 14 %. Това съобщиха от пресцентъра на електроразпределителното дружество. Най-голямо понижение е регистрирано в област Добрич, където спадът е около 30%, а във Варненско – над 26%. В останалите седем области на територията, обслужвана от дружеството, консумацията на електроенергия по време на новогодишните празнични дни през 2017 е по-ниска с между 12 и 19 процента в сравнение с тази от 2016 година. Общото количество потребена електроенергия през двата празнични дни на тази година е близо 35 000 мегаватчаса, докато през миналата е било около 44 500 мегаватчаса. Традиционно в новогодишната нощ, на 31 декември, потреблението е по-високо от това през втория празничен ден – 1 януари.\r\nОсновен фактор за отчетения спад в потреблението според специалистите на електроразпределителното дружество са значително по-високите среднодневни температури в двата празнични дни на тази спрямо миналата година. В периода 31 декември 2016 г. – 1 януари 2017 г. средната температура в Североизточна България е била под нулата – около -2,5 градуса, а през Новогодишните празнични дни тази година термометрите са отчели средно 5,2 градуса по целзий. Отчетената разликата е от средно 8 градуса по-високи температури през 2017 - 2018 г. в сравнение с Новогодишните празници през 2016 - 2017 г.", "date": "2018.01.03", "title": "Варна: По-ниско потребление на електроенергия е регистрирано в Североизточна България по време на новогодишните празници спрямо 2016 г."}
{"url": "http://www.focus-news.net/news/2018/01/03/2473254/ria-novosti-premierat-na-germanskata-provintsiya-branderburg-otkaza-da-privetstva-amerikanski-voynitsi.html", "text": "Жителите на Източна Германия посрещат военните от САЩ с „неприкрит антиамериканизъм“, а премиерът на федералната провинция Брандербург Дитмар Войдке отказа да приветства американските войници, съобщи немското издание Potsdamer Neuste Nachrichten, предава РИА Новости.\r\nВойдке заяви, че не смята да се качва на танк Abrams M1, когато военните от САЩ пристигнат в Бранденбург. Освен това той не иска да приветства американските войници.\r\n„Няма да им махам с ръка, стоейки на улицата“, подчерта Войдке. Той изрази увереност, че „обикалящите нагоре-надолу танкове“ няма да донесат полза на Германия в дългосрочен план.\r\nОсвен това, политикът заяви, че е необходимо да се поддържа диалог между Берлин и Москва. Според неговото мнение, Германия трябва да носи историческата отговорност за поддържането на добри отношения с Русия,отбвелязвайки, че ФРГ и ГДР не биха могли да се обединят без съгласието на Съветския Съюз. „Много бързо забравихме това“, заяви премиерът на Бранденбург.\r\nПревод и редакция:", "date": "2018.01.03", "title": "РИА Новости: Премиерът на германската провинция Брандербург отказа да приветства американски войници"}
{"url": "http://www.focus-news.net/news/2018/01/03/2473255/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. През деня обстановката е била спокойна и няма регистрирани тежки пътни инциденти. Натоварено към този час е движението по автомагистрала „Струма“ и главен път Е-79. В област Благоевград няма нововъведени ограничения за движението на моторни превозни средства. Повишена е опасността от падащи камъни в Кресненското дефиле и по второкласен път-19 Симитли – Гоце Делчев. Проходът Предел е отворен за движение.\r\nЛивия НИНОВА", "date": "2018.01.03", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/03/2473256/aktualna-patna-obstanovka.html", "text": "Дъжд вали в района на Обзор, област Бургас. Пътните настилки в по-голямата част от страната са сухи, на места – мокри, а по усойните и планински райони – частично заледени и обработени. Това съобщиха от пресцентъра на Агенция „Пътна инфраструктура”. В сила са ограничения за товарни автомобили. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 (Александров мост) до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 (Александров мост)до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. (ВОД): \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.03", "title": "Актуална пътна обстановка"}
{"url": "http://www.focus-news.net/news/2018/01/03/2473257/blagoevgrad-intenziven-e-trafikat-po-osnovnite-bulevardi-gradskiyat-transport-se-dvizhi-bez-zakasneniya.html", "text": "Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, предаде репортер на Радио „Фокус“ – Пирин. В края на деня, трафикът в областния център е интензивен. Нормално се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. През деня няма регистрирани тежки пътни инциденти в областния център. Градският транспорт се движи с обичайното си разписание за делничен ден, без закъснения или отклонения от маршрута си. Светофарните уредби са в изправност, като преминаването през тях отнема около 1 - 2 минути.\r\nЛивия НИНОВА", "date": "2018.01.03", "title": "Благоевград: Интензивен е трафикът по основните булеварди, градският транспорт се движи без закъснения"}
{"url": "http://www.focus-news.net/news/2018/01/03/2473258/denislav-zahariev-zam-kmet-na-pernik-predstavyaneto-na-fk-minyor-v-novata-mu-formatsiya-i-parvata-trenirovka-za-proletniya-polusezon-shte-bade-na-11-yanuari.html", "text": "Представянето на футболния клуб „Миньор“ (Перник) в новата му формация и първата тренировка за пролетния полусезон ще бъде на 11 януари, каза заместник-кметът на Община Перник Денислав Захариев, съобщиха от пресцентъра на Община. Захариев допълни, че все още не е даден точния час за тренировката от новия треньор Николай Тодоров-Кайзера, който преди две седмици се срещна с кмета на Общината Вяра Церовска.\r\n„Има нов план, по който ще действа клубът, както и обезпечени нови футболисти, които ще играят в него. Новите попълнения са с много опит в професионалния футбол. Разговорите с тях са те да станат едно ядро на този отбор, за да може нашите млади момчета да израстват и да се учат на професионализъм. За мен това са едни безспорни имена“, сподели Захариев. \r\nТимът на Николай Тодоров се е подсилил вече с Виктор Райчев, Майк Кръстев и Стоян Кадифчин. До дни се очаква отговор на едни футболист със сериозен стаж в Б група, търси се и един резервен вратар. \r\n„Отборът на Миньор ще се включи и в турнира „Петричка пролет“. Преди заминаването им има уговорени три контроли в Перник. Надявам се на по-добър пролетен полусезон, отколкото есенния“, заяви още Захариев.\r\nПо негови думи има футболисти, с които през този сезон ще се разделят, изготвен е вече списъкът от спортно-техническото ръководство.", "date": "2018.01.03", "title": "Денислав Захариев, зам.-кмет на Перник: Представянето на ФК „Миньор“ в новата му формация и първата тренировка за пролетния полусезон ще бъде на 11 януари"}
{"url": "http://www.focus-news.net/news/2018/01/03/2473259/ivaylo-slavov-broker-brekzit-namali-investitsiite-na-britanskite-grazhdani-v-nedvizhimi-imoti-vav-veliko-tarnovo-i-regiona.html", "text": "Брекзит намали инвестициите на британските граждани в недвижими имоти във Велико Търново и региона. Това каза за Радио „Фокус“ – Велико Търново Ивайло Славов, брокер на недвижими имоти. Той посочи, че извършените сделки с жители на Великобритания през 2017 година са по-малко в сравнение с предходните години. По думите му причината за това се крие в Брекзит-а, който е отказал голяма част от британците да инвестират парите си в имоти. „Те изчакваха да видят какво точно ще се случи и ще има ли някакво реално отражение върху икономиката след излизането на Великобритания от Европейския съюз. Имаше осъществени сделки и то не малко, но не бих могъл да кажа, че има някаква осезаема тенденция на увеличение или на намаление на цените на имотите или пък на броя на реализираните сделките. В сравнение с миналата година традиционно преобладават сделките на по-евтини нива“, посочи Ивайло Славов. Той отбеляза, че в момента българите закупуват по-скъпи извънградски имоти отколкото англичаните.\r\nНадежда КРЪСТЕВА", "date": "2018.01.03", "title": "Ивайло Славов, брокер: Брекзит намали инвестициите на британските граждани в недвижими имоти във Велико Търново и региона"}
{"url": "http://www.focus-news.net/news/2018/01/03/2473260/sliven-suhi-i-normalno-prohodimi-sa-patishtata-na-teritoriyata-na-oblastta.html", "text": "Сухи и нормално проходими са пътищата на територията на областта\r\nНяма  нови ограничения по пътищата в Сливенско, съобщиха от Областно пътно управление – Сливен. Затворени за движение на МПС над 10 тона са проходите Вратник и Твърдишки. Трафикът в сливенския участък на АМ „Тракия“, по Подбалканския път, пътя Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2018.01.03", "title": "Сливен: Сухи и нормално проходими са пътищата на територията на областта"}
{"url": "http://www.focus-news.net/news/2018/01/03/2473261/smolyan-s-litiyno-shestvie-i-ritual-po-hvarlyane-na-krasta-v-r-cherna-v-grada-shte-bade-otbelyazan-yordanovden.html", "text": "По традиция в Смолян ще бъде отбелязан един от големите Господски празници – Богоявление (Йордановден), съобщиха от пресцентъра на Общината. В 09.00 часа в храм „Св. Висарион Смоленски” ще бъде отслужена Света литургия от Негово високопреподобие архимандрит Висарион.\r\nВ 10.30 часа пред храма архиерейският наместник на Смолянската духовна околия ще извърши Богоявленски водосвет и ще освети бойните знамена на 101-ви алпийски полк.\r\nВ 11.00 часа с литийно шествие до моста на р. Черна при Спортната зала ще се състои ритуал по хвърляне на кръста.\r\nВ 12.30 часа с тържество и поднасяне на венци ще се отбележи 170-годишнината от рождението на Христо Ботев. Събитието ще се състои пред паметника на Ботев на пл. „Свобода” - Стар център.", "date": "2018.01.03", "title": "Смолян: С литийно шествие и ритуал по хвърляне на кръста в р. Черна в града ще бъде отбелязан Йордановден"}
{"url": "http://www.focus-news.net/news/2018/01/03/2473262/veliko-tarnovo-ostava-zatvoren-uchastak-ot-pat-tsarski-izvor-draganovo-poradi-svlachishte-obhodniyat-marshrut-e-prez-selo-sushitsa.html", "text": "Добри са условията за пътуване на територията на област Велико Търново, предаде репортер на Радио „Фокус” – Велико Търново. Пътните настилки са сухи. Времето е ясно. Температурата на въздуха е 5°. Проходът на Републиката е отворен за всички моторни превозни средства. Не се допуска преминаване на товарни автомобили над 10 тона през прохода Твърдица – Елена. Движението в участък от път  Самоводене – Ресен е ограничено поради изпълнение на ремонтни работи. Обходният маршрут е Самоводене – път ІІІ-3031  до с. Хотница, с. Хотница – с. Ресен и обратно. Организацията на движение ще е в сила до 5 януари. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 20 декември. Обходният маршрут е Чешма – Сливовица – Горско Ново село – Джулюница – Кесарево. Затворен за движение е пътят  Велико Търново – с. Шемшево през Западна промишлена зона поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик.\r\nНадежда КРЪСТЕВА", "date": "2018.01.03", "title": "Велико Търново: Остава затворен участък от път Царски извор – Драганово поради свлачище, обходният маршрут е през село Сушица"}
{"url": "http://www.focus-news.net/news/2018/01/03/2473263/reuters-italianskata-partiya-severna-liga-obeshta-da-otmeni-evroto.html", "text": "Италианската дясна коалиция „Северна лига“ опроверга предположенията, че се е отказала от намеренията си да отмени използването на евро в страната, ако вземе властта на предстоящите парламентарни избори през тази година, предава Reuters.\r\nИталианските партии са настроени все по-негативно към еврото и това е една от основните теми в кампанията за предстоящите през март парламентарни избори в страната. Възможността за излизане на една от най-големите европейски икономики от единната валута се отразява много негативно на финансовите пазари, според агенция Reuters.\r\nСпоред проучванията на общественото мнение, коалицията, в която влизат „Лигата“ и партията на бившия премиер на Италия Силвио Берлускони – „Форца Италия“ - ще спечели изборите, но няма да има мнозинство в парламента.\r\nПредседателят на Европейския парламент Антонио Таяни, член на „Форца Италия“, заяви тази седмица, че Лигата „изглежда е изоставила идеята си за излизане от еврото“, но лидерът на „Северната лига“ Матео Салвини му отговори в сряда:\r\n„Свободните интерпретации на моите мисли ме карат да се смея“, заяви той пред изданието “La Repubblica”. “Продължавам да съм убеден, че приемането на еврото, при тези обстоятелства, беше грешка. Ние ще я поправим“, подчерта той.\r\nЗаедно с френския „Национален фронт“, коалицията смята, че еврото е една от основните причини за огромната безработица и увеличаващата се бедност в ЕС и че единната валута е от полза единствено за Германия.\r\nОт агенция Reuters припомнят, че някога Италия е била една от най проевропейски настроените страни, но враждебността й към Брюксел е все по-осезаема през последните години. Скорошна анкета на Bertelsmann Foundation показа, че 83% от гражданите на Италия не са доволни от посоката, в която върви ЕС.\r\nПревод и редакция:", "date": "2018.01.03", "title": "Reuters: Италианската партия „Северна лига“ обеща да отмени еврото"}
{"url": "http://www.focus-news.net/news/2018/01/03/2473264/montana-izlozhbata-dunav-reka-s-mnogo-istoriya-shte-bade-otkrita-v-dramatichen-teatar-dragomir-asenov-na-5-yanuari.html", "text": "Макети на културно исторически обекти ще бъдат подредени в Монтана, съобщиха за Радио „Фокус“ – Видин представител на фондацията, организатор на изложбата. Експозицията включва макети на известни сгради, намиращи се от двете страни на река Дунав в България и Румъния и е наречена „Дунав, река с много история“. Ще бъдат представени 45 макета на исторически обекти в българските области Видин, Монтана, Плевен, Велико Търново, Русе и Силистра и в румънските – от Турно Северин до Гюргево. Представени са  макети на крепостта „Баба Вида“ и на джамията „Осман Пазвантоглу“ във Видин,  на Клисурския манастир край Берковица, на кораба-музей „Радецки“ край Козлодуй, на църквата „Свети Софроний Врачански“ във Враца и други. Изложбата ще бъде открита на 5 януари във фоайето на Драматичен театър „Драгомир Асенов“ в Монтана.\r\nАнна ЛОЗАНОВА", "date": "2018.01.03", "title": "Монтана: Изложбата „Дунав, река с много история“ ще бъде открита в Драматичен театър „Драгомир Асенов“ на 5 януари"}
{"url": "http://www.focus-news.net/news/2018/01/03/2473265/pregled-na-mezhdunarodnite-novini-do-18-chasa-agentsiya-fokus.html", "text": "Германия не смята конфликта в Източна Украйна за замразен. Това заяви в сряда министърът на външните работи на ФРГ Зигмар Габриел, преди да излети за двудневното си посещение в Киев.\r\n„За нас конфликтът не е замразен и не е забравен. Той е актуален и много опасен“, заяви той. В същото време министърът определи като „знак на надеждата“ последния обмен на пленници в Донбас и споразумението за примирие по време на празниците. „Така трябва да продължава и по-нататък“, подчерта Габриел, отбелязвайки, че германските власти продължават да работят за намирането на път, който да позволи възцаряването на мир в Донбас.\r\nКакто по-рано в сряда съобщи представителят на външнополитическото ведомство на Германия Райнер Бройл, Габриел ще посети Киев, откъдето в четвъртък ще се отправи на разграничителната линия край град Мариупол. Той ще проведе преговори със своя украински колега Павел Климкин и представители на мисията за наблюдение на ОССЕ (Организацията за сигурност и сътрудничество в Европа). Предмет на преговорите с украинското правителство ще бъде, освен другото, напредък в реформите и борбата с корупцията.\r\n*** Командващият Корпуса на стражите на ислямската революция (КСИР, елитните подразделения на Въоръжените сили на Иран) Мохамед Али Джафари обяви края на „смутовете“ в градовете на Ислямската република.\r\n„Нашите врагове трябва да знаят, че военните заплахи или заплахите за сигурността няма да проработят срещу Иран“, заяви той. „Днес можем да обявим края на смутовете и поражението на метежа“, отбеляза Джафари, имайки предвид безредиците, саботажите и вандализма, случили се в редица ирански градове през изминалите няколко дни.\r\nПо-рано представителят на КСИР Рамазан Шариф заяви, че полицията и силите за вътрешна сигурност „напълно контролират обстановката в Техеран и другите градове на Иран, където са се провеждали улични протести“.Агенция „Фокус“ припомня: \r\nПовод за антиправителствените демонстрации, започнали на 28 декември, стана недоволството на жителите на страната от ръста на цените. Ръководството на Иран призна, че хората имат конституционното право да протестират, а исканията им са справедливи. В същото време, Техеран обвини САЩ и техните съюзници – Саудитска Арабия и Израел – в опит за дестабилизация на обстановката в страната.\r\nПо време на сблъсъците между протестиращите и полицията загинаха най-малко 20 души от двете страни. Иранските власти съобщиха, че са арестували най-малко 450 демонстранти, които в близко време ще бъдат изправени пред съда.\r\n*** Министър-председателят на Унгария Виктор Орбан заяви, че Будапеща и Варшава искат мнението им за бъдещето на Европа да има по-голяма тежест, както и че те твърдо се противопоставят на квотното разпределение на мигранти в ЕС. Той направи тези коментари след края на срещата с полския си колега Матеуш Моравиецки, проведена в Будапеща в сряда.\r\n“Миграционната политика на Европеския съюз се провали“, заяви Орбан. „Искаме мнението ни да има по-голяма тежест, тъй като страните от Централна Европа имат собствена визия за бъдещето на Европа“.\r\nУнгарският премиер, който е дългогодишен съюзник на Полша в рамките на ЕС, заяви през декември, че Унгария ще блокира всички опити за спиране на правото на глас на Варшава в органите на ЕС.\r\n*** Министърът на външните работи на Турция Мевлют Чавушоглу проведе среща с репортери в Анкара за насоките на външната политика на страната през 2018-а година, в рамките на която засегна широк спектър от теми, включително конфликта в Сирия, връзките с Европейския Съюз и САЩ, както и протестите в Иран.\r\nТой подчерта, че Турция е твърдо против участието на терористични организации на мирните преговори за Сирия в руския черноморски курорт Сочи, заявявайки, че кюрдските „Сили за самоотбрана“(YPG/PYD), свързани с „Работническата партия на Кюрдистан“(ПКК), включена в списъка на терористичните организации на Турция, не са легитимен представител на кюрдите, които могат да бъдат представлявани от други организации.\r\n„След операцията „Щита на Ефрат“, около 100 хиляди сирийски араби се завърнаха (от Сирия в Турция). Но, въпреки че PYD контролират една четвърт от територията на Сирия, 300 хиляди кюрди  в Турция не могат да се завърнат, защото те дискриминират дори собствените си сънародници“, заяви Чавушоглу.\r\nОсвен това, той съобщи, че Иран подкрепя турската позиция по въпроса, както и Русия, която е потвърдила, че „Силите за самоотбрана“ няма да бъдат поканени на преговорите в Сочи.\r\nЧавушоглу подчерта, че резолюция 2254 на Съвета за сигурност на ООН трябва да бъде приложена за постигането на разрешение на сирийската криза.\r\nОтговаряйки на съответстващ въпрос на журналистите, турският външен министър заяви, че „между Русия и САЩ има състезание кой да използва кюрдските „Сили за самоотбрана“ в Сирия“, но „Москва е по-близо до турската позиция по въпроса“ и я разбира.Отношенията със САЩ\r\nЧавушоглу коментира и обтегнатите отношения със съюзниците си в рамките на НАТО – САЩ. Той отправи критики към политиката на Вашингтон по няколко въпроса, но най-вече за присъствието на ислямския проповедник Фетуллах Гюлен в страната.\r\nТой посочи, че САЩ не са предприели мерки срещу организацията на Гюлен и добави, че подобрението на двустранните отношения зависи изцяло от ходовете на американската администрация.\r\n„Няма нужда да представяме доказателства на САЩ ( за вината и екстрадицията на Гюлен). Те знаят много по-добре от нас кой и как е участвал в опита за преврат, вдъхновен от Вашингтон“.\r\n*** Кнесетът (парламентът) на Израел прие закон, улесняващ налагането на смъртна присъда за терористи в сряда.\r\nЗаконът, приет с 52-49 гласа на първо четене, дава правото на военните съдилища в страната да налагат смъртна присъда на терористи. Това е завръщане към практиката от преди 1962 година, откогато в страната не са провеждани екзекуции.\r\nМинистър-председателят на Израел Бенямин Нетаняху също гласува в полза на закона, който ще везе в сила ако бъде одобрен и в следващите три четения.\r\n*** Италианската дясна коалиция „Северна лига“ опроверга предположенията, че се е отказала от намеренията си да отмени използването на евро в страната, ако вземе властта на предстоящите парламентарни избори през тази година.\r\nИталианските партии са настроени все по-негативно към еврото и това е една от основните теми в кампанията за предстоящите през март парламентарни избори в страната. Възможността за излизане на една от най-големите европейски икономики от единната валута се отразява много негативно на финансовите пазари, според агенция Reuters.\r\nСпоред проучванията на общественото мнение, коалицията, в която влизат „Лигата“ и партията на бившия премиер на Италия Силвио Берлускони – „Форца Италия“ - ще спечели изборите, но няма да има мнозинство в парламента.\r\nПредседателят на Европейския парламент Антонио Таяни, член на „Форца Италия“, заяви тази седмица, че Лигата „изглежда е изоставила идеята си за излизане от еврото“, но лидерът на „Северната лига“ Матео Салвини му отговори в сряда:\r\n„Свободните интерпретации на моите мисли ме карат да се смея“, заяви той пред изданието “La Repubblica”. “Продължавам да съм убеден, че приемането на еврото, при тези обстоятелства, беше грешка. Ние ще я поправим“, подчерта той.\r\nЗаедно с френския „Национален фронт“, коалицията смята, че еврото е една от основните причини за огромната безработица и увеличаващата се бедност в ЕС и че единната валута е от полза единствено за Германия.\r\nОт агенция Reuters припомнят, че някога Италия е била една от най проевропейски настроените страни, но враждебността й към Брюксел е все по-осезаема през последните години. Скорошна анкета на Bertelsmann Foundation показа, че 83% от гражданите на Италия не са доволни от посоката, в която върви ЕС.", "date": "2018.01.03", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/01/03/2473266/vratsa-nad-16-000-lv-sa-predvideni-za-ukrepvane-na-svlachishta-v-oryahovo.html", "text": "16 666 лв. са заделените средства за укрепване на свлачища в Оряхово, съобщиха за Радио „Фокус“ от Общината. Средствата са за извършване на инженерно-геоложки проучвания и изработване на идеен инвестиционен проект за укрепителни мероприятия за три свлачища, които периодично се активират в Оряхово. Едното от свлачищата се намира в северозападната част на града, второто е в източната част, а трето – в местността Зелена бара. Част от средствата са и за укрепване на свлачището и в село Остров, община Оряхово.\r\nАнна ЛОЗАНОВА", "date": "2018.01.03", "title": "Враца: Над 16 000 лв. са предвидени за укрепване на свлачища в Оряхово"}
{"url": "http://www.focus-news.net/news/2018/01/03/2473267/borislav-sarafov-nsls-shest-sa-zhertvite-na-ubiystvoto-v-novi-iskar-izklyuchvame-versiyata-za-samoubiystvo.html", "text": "Шест са жертвите на убийството в Нови Искър, изключваме версията за самоубийство. Това каза пред журналисти Борислав Сарафов, директор на Националната следствена служба във връзка с шесторното убийство в Нови Искър, предаде репортер на Агенция „Фокус“. „Става въпрос за шесторно убийство. Изключвам версията за самоубийство на някой от убитите. Категорично става дума за убийство. Всички са убити с огнестрелно оръжие, не с един, а с множество изстрели“, обясни Сарафов.  Той уточни, че оръжието на убийството все още не е намерено. \r\n„Фокус“ припомня: На 2 януари бяха намерени телата на 5 души в къща в Нови Искър. Днес бе открито и тялото на шестата жертва, която бе обявена за издирване.\r\nДеница КИТАНОВА", "date": "2018.01.03", "title": "Борислав Сарафов, НСлС: Шест са жертвите на убийството в Нови Искър, изключваме версията за самоубийство"}
{"url": "http://www.focus-news.net/news/2018/01/03/2473268/utvarden-e-protokolat-ot-sedmata-sesiya-na-balgaro-belaruskata-mezhdupravitelstvena-komisiya.html", "text": "Правителството одобри резултатите от Протокола от Седмата сесия на Българо-беларуската междуправителствена комисия за търговско-икономическо и научно-техническо сътрудничество. Това съобщиха от правителствена информационна служба.\r\nЗаседанието на Комисията се проведе в периода 8-10 ноември 2017 г. в Минск, Беларус, под председателството на заместник-министъра на икономиката Александър Манолев и заместник-министъра на външните работи Олег Кравченко. \r\nНа заседанието бяха обсъдени въпроси от двустранното сътрудничество в сферата на търговията, инвестициите, енергетиката, селското стопанство, туризма, транспорта, научно-техническото и иновационното сътрудничество. Бяха набелязани и перспективи за разширяване на партньорството и деловите връзки между двете страни в областите от взаимен интерес.", "date": "2018.01.03", "title": "Утвърден е протоколът от Седмата сесия на Българо-беларуската междуправителствена комисия"}
{"url": "http://www.focus-news.net/news/2018/01/03/2473269/skopjeinfo-makedoniya-za-posreshtaneto-na-nova-godina-v-evropeyskite-stolitsi-makedontsite-sa-poharchili-i-nad-hilyada-evro.html", "text": "Част от македонците опаковаха куфарите за посрещане на новата, 2018 г. в атрактивни дестинации. По данни на туроператорите, гражданите на югозападната ни съседка са били разделени в избора си, като - разбира се, офертите са подбирани в зависимост от цените, пише SkopjeInfo.\r\nТези, които са търсили по-изгодни предложения за Новогодишната нощ, са се насочили към съседните страни, докато по-платежоспособните македонци са предпочели пътувания предимно в европейските столици и по-рядко в градове извън Европа. \r\nКакто и в предходните години, в списъка на предпочитаните дестинации са попаднали Солун и Атина, Белград, Нова Сад и курортите във Войводина, сръбският Златибор, Будва, Дубровник, Букурещ и Будапеща, а също София и популярният сред любителите на зимни спортове ски център Банско. От по-скъпите оферти предпочитани са били Рим, Милано, Истанбул и Анталия, Париж, Барселона, Краков и Прага, Лондон, Амстердам, Москва и дори Дубай, .\r\nЩо се отнася до цените, за по-близките балкански дестинации македонците са платили по-ниски суми за посрещането на празника, вариращи между 100 и 300 евро. За по-далечните държави цената е по-висока и е достигала до 500 евро, като оскъпяването се дължи главно на необходимостта от ползването на въздушен транспорт. И в двата случая обаче македонците са доплащали допълнително за празнична вечеря, цената на която е била между 30 и 50 евро. \r\nЗаетите в бранша са категорични, че за посрещането на 2018 г. гражданите на Македония са били разделени в избора си: тенденциите показват, че част от тях са търсили преди всичко ниски цени, докато останалата - луксозни пътувания. \r\nОт редакцията отбелязват, че през последните години македонците проявяват подчертан интерес към прекарване на Новогодишните празници във Войводина, където могат да се насладят на оригинален начин на празника в т.нар. салаши - местни ферми, където може да бъдат дегустирани традиционни вина и ястия. Основната част от тях е съсредоточена в северната част на автономния регион, в областта Бачка. \r\nЛюбителите на морето - дори и през зимните дни, са отворили новогодишното шампанско в курортите на Хърватия, Черна гора и Гърция. Но голяма част от македонците са посрещнали Нова година в балканските спа и ски курорти като сръбските Копаоник и Соко Баня, и българските Банско, Боровец и Сандански. Цените за престоя им там са били между 150 и 200 евро  на човек.\r\nНе е малка групата и на македонците, които са предпочели да прекарат празника в родината си, като най-популярни дестинации са били Охрид, Струга, Пелистер (Баба планина), Кратово, Берово и Маврово. Цените там са варирали от 100 до 400 евро, в зависимост от услугите, включени в пакета. Тереза Герова", "date": "2018.01.03", "title": "SkopjeInfo (Македония): За посрещането на Нова година в европейските столици македонците са похарчили и над хиляда евро"}
{"url": "http://www.focus-news.net/news/2018/01/03/2473270/danas-sarbiya-uspeshen-start-na-zimniya-sezon-v-zlatibor.html", "text": "След силния зимен сезон на 2016/2017 година, мнозина бяха скептични, че през следващите два месеца и половина Златибор ще успее да подобри рекорда от миналата година, но предварителните оценки показват, че популярният сръбски ски център ще посрещне с от пет до седем процента повече гости, пише белградското електронно издание Danas.\r\nНаправените до този момент резервации позволяват да се стигне до заключението, че през настоящия ски сезон броят на чуждестранните туристи е нараснал със седем на сто спрямо предходната година. Според представителите на бранша това е категорично доказателство, че Златибор се превръща в модерна и конкурентна туристическа дестинация в Европа, .\r\nСред чужденците преобладават граждани на съседните страни, преди всичко от Черна гора, Република Сръбска и Босна и Херцеговина, а също от Македония и Румъния. Пристигат обаче и все повече любители на зимни спортове от западноевропейски страни като Нидерландия и Германия, а също и такива от Русия.\r\nСпециалистите в бранша са категорични, че увеличеният брой резервации се дължи на усилията на Туристическата организация на Златибор да рекламира курорта на различни изложения и панаири зад граница. В Златибор са направени и съществени инфраструктурни подобрения, които разширяват значително възможностите за отдих и забавление на туристите. Открит е нов приключенски парк за най-малките, в който има голяма ледена пързалка, кътове за спускане с шейни и ски училище за деца. \r\nОценките на местните власти показват, че през настоящия зимен сезон в Златибор ще има повече от 20 хил. туристи на ден, а Новогодишната нощ в популярния сръбски курорт са посрещнали около 50 хил. гости, показват предварителните данни на местната туристическа организация.  Тереза Герова", "date": "2018.01.03", "title": "Danas (Сърбия): Успешен старт на зимния сезон в Златибор"}
{"url": "http://www.focus-news.net/news/2018/01/03/2473271/dnevnikhr-harvatiya-s-palna-para-kam-noviya-sezon-harvatiya-investira-940-mln-evro-v-turizma.html", "text": "През 2018 г. общата стойност на инвестициите в хърватския туризъм се очаква да достигне почти 940 млн. евро, от които 628 млн. евро ще бъдат в частния сектор, а останалите - към публичния, съобщава електронното издание Dnevnik.\r\nСредствата, които ще бъдат насочени към частния сектор, ще бъдат използвани за подобряване на базата в хотели, пансиони, лагери и други видове съоръжения за настаняване, докато сумите, предназначени за публичния сектор, ще бъдат изразходвани за поддръжката и модернизацията на плажовете, градските паркове и крайбрежните алеи в популярните туристически курорти, .\r\nПрез 2017 г. Министерството на туризма в Загреб подготви доклад за размера на инвестициите в туризма, който обхвана всички региони в страната и голяма част от туристическите компании. Резултатите от изследването показаха, че през миналата година инвестициите в хърватския туризъм са възлизали на 817 млн. евро - значително повече, в сравнение с 2016 г., когато стойността им е била 676 млн. евро, отбелязват от редакцията. \r\nПлановете за новата година обаче са още по-амбициозни. Очаква се до началото на следващия летен сезон в страната да бъдат изградени и реконструирани редица хотели от висок клас в някои от най-посещаваните градове в страната като Дубровник, Рабац и Пореч, и в курортите на остров Хвар. Тереза Герова", "date": "2018.01.03", "title": "Dnevnik.hr (Хърватия): С пълна пара към новия сезон - Хърватия инвестира 940 млн. евро в туризма"}
{"url": "http://www.focus-news.net/news/2018/01/03/2473272/galina-stoyanova-kmet-na-kazanlak-godinata-na-evropredsedatelstvoto-na-balgariya-shte-bade-belyazana-i-s-reditsa-sabitiya-v-kazanlak-kato-stolitsa-na-natsionalniya-ni-simvol.html", "text": "2018 година – годината на Европредседателството на България ще бъде белязана и с редица събития, които ще се случат в Казанлък като столица на националния ни символ. Това обеща по време на гостуването си на Празника на розата през 2017 година министър Лиляна Павлова, каза за Радио „Фокус“ кметът на Община Казанлък Галина Стоянова. Тя добави, че именно затова Общината е отправила покана към министър Павлова да бъде патрон на 115-те Празници на розата през настоящата година. „Очакваме голяма част от гостите по време на европредседателството да посетят Казанлък“, каза Галина Стоянова. Вече има създадена програма с министъра на земеделието и горите за посещение в Казанлък на гостите по линия на министерството, които искат да посетят Долината. Посещението ще бъде свързано с производството на розово и етерични масла, ще бъдат посетени розоварни в Долината. „Програмата ще бъде доста наситена, но ние считаме, че това ще бъде големият шанс на Казанлък и на всички розопроизводители, и розотърговци да покажат производството си, уменията и традицията. По този начин ще покажем, че България далеч не е по-малко известна като част от държавите в Европейския съюз, тя е едно място със стара история, с претенциите да бъде и началото на Стара Европа\", каза още тя. \r\nСлавяна ГАЙДАРОВА", "date": "2018.01.03", "title": "Галина Стоянова, кмет на Казанлък: Годината на Европредседателството на България ще бъде белязана и с редица събития в Казанлък като столица на националния ни символ"}
{"url": "http://www.focus-news.net/news/2018/01/03/2473273/kyustendil-okolo-8-e-ravnishteto-na-bezrabotitsa-v-dupnitsa.html", "text": "Около 8% е равнището на безработица в Дупница. Това съобщиха за Радио „Фокус” – Кюстендил от Дирекция „Бюро по труда” – Дупница. Общият брой на безработните лица на територията на общините Дупница, Сапарева баня, Кочериново, Рила, Бобов дол и Бобошево е 2411 лица.  Само за община Дупница равнището на безработица е малко над 7%. По-високи са показателите за останалите пет общини, обслужвани от Дирекцията. От началото на годината са обявени близо 20 свободни работни места за хора с висше образование и над 100 свободни места за специалисти със средно и по-ниско образование.\r\nВенцеслав ИЛЧЕВ", "date": "2018.01.03", "title": "Кюстендил: Около 8% е равнището на безработица в Дупница"}
{"url": "http://www.focus-news.net/news/2018/01/03/2473274/reuters-sloveniya-registrira-chetvarta-poredna-rekordna-godina-za-turizma.html", "text": "Изминалата, 2017-та година е четвърта поредна, в която словенският туризъм регистрира рекордни приходи, а причината за отличните резултати се дължи не само на общия подем на отрасъла в Европа, но и на обстоятелството, че в западнобалканската страна е родена Мелания Тръмп, съпругата на 45-тия президент на САЩ, предава Reuters.\r\nПо данни на словенския министър на икономиката Здравко Почивалшек, през 2017 г. приходите от чуждестранните туристи в Словения са достигнали до около 2,3 млрд. евро. Съгласно думите му, страната се е радвала на засилен интерес именно заради факта, че Мелания Тръмп е родена в югоизточния словенски град Севица. \r\nОбработените до този момент данни показват, че от началото на 2017 г. до края на месец октомври броят на чуждестранните туристи в Словения се е увеличил с почти 17%, в сравнение със същия период на миналата, информират от Статистическата служба на Словения. Същевременно за първите девет месеца броят на туристите от САЩ се е увеличил с 23,4% - ръст, който е пряко свързан с интереса към Мелания Тръмп, уверени са словенците, .\r\nПо отношение на 2018 г. икономическият министър разкри плановете за постепенна приватизация на цялата инфраструктура в областта на туристическото настаняване, което ще осигури допълнителни стимули за развитието на бранша. Стъпката е важна, тъй като към настоящия момент около 40% от хотелите в Словения са в ръцете на държавата, пояснява агенцията. Почивалшек увери, че вече е изработен план за добре планирана приватизация, която ще бъде в полза както на държавата, така и на компаниите, които ще купуват.   Тереза Герова", "date": "2018.01.03", "title": "Reuters: Словения регистрира четвърта поредна рекордна година за туризма"}
{"url": "http://www.focus-news.net/news/2018/01/03/2473275/tornosgr-gartsiya-se-nalaga-uspeshno-kato-tselogodishna-turisticheska-destinatsiya.html", "text": "Мнозина свързват южната ни съседка Гърция единствено с идеалната морска почивка, но данните от туристическия сектор показват по категоричен начин, че страната се налага успешно като целогодишна дестинация на пътешествениците, отбелязва електронната медия Tornos.\r\nПо данни на Асоциацията на гръцките туристически предприятия (SETE), се наблюдава нарастване на туристите в страната. През месец ноември е регистриран ръст от 6,2% на чуждестранните посетители, а годишното им увеличение спрямо 2016 г. е с 8,6%, .\r\nМесечният статистически доклад на SETE разкрива, че пристиганията на регионалните летища са се увеличили с 7.3%, а на международното летище в Атина - с 5.8%. Международните пристигания по суша за месец ноември са отбелязали спад от 7%, за разлика от годишната средна стойност, която се е повишила с 7.6%.\r\nСъщевременно една от водещите световни агенции съобщи, че редица туроператори, издадели на пътеводители за пътешественици и специализирани уебсайтове за пътувания са включили Гърция в списъците им с предложения за почивка през 2018 г. От редакцията коментират, че това е доказателство за привлекателността на страната, тъй като в подобни класации преобладават екзотични дестинации от всички континенти, много от които не са достъпни за повечето от туристите.  Тереза Герова", "date": "2018.01.03", "title": "Tornos.gr: Гърция се налага успешно като целогодишна туристическа дестинация"}
{"url": "http://www.focus-news.net/news/2018/01/03/2473276/brussels-times-balgarskiyat-prezident-nalozhi-veto-na-antikoruptsionen-zakon-poiskan-ot-bryuksel.html", "text": "Президентът на България наложи вето във вторник на антикорупционен закон, поискан от Европейската комисия, на основание, че той е неефективен, пише електронното издание The Brussels Times.\r\n“Вярвам, че приетият закон не създава адекватна законова база за борба с корупцията и дори я затруднява“, заяви президентът само ден, след като България пое ротационното председателство на Съвета на ЕС.\r\nСпоред Transperancy International, България, най-бедната страна-членка на Съюза с най-високи нива на корупция, не е успяла да се справи с проблемите си през последните пет години. \r\nСпоред новия закон, във връзка с препоръките на Европейската комисия, трябва да бъде създадена единна антикорупционна агенция, която да замени съществуващите в момента няколко на брой институции, които според Брюксел, не постигат нужните резултати.\r\nПрезидентът Радев обаче постави под въпрос организацията и независимостта на новата агенция и подчерта, че тя не гарантира защитата на лицата, подаващи сигнали за корупция.\r\nПревод и редакция:", "date": "2018.01.03", "title": "Brussels Times: Българският президент наложи вето на антикорупционен закон, поискан от Брюксел"}
{"url": "http://www.focus-news.net/news/2018/01/03/2473277/ministar-lilyana-pavlova-istanbulskata-konventsiya-nyama-zadalzhitelen-harakter.html", "text": "Истанбулската конвенция няма задължителен характер. Това каза министърът на българското председателство на Съвета на ЕС през 2018 г. Лиляна Павлова в предаването \"Лице в лице\" по бТВ. \"Инстанбулската конвенция касае насилието срещу жените и домашното насилие. Това е нейната цел, това е нейната посока – да бъдат защитени жените. По никакъв начин няма да бъдат налагани текстовете от конвенцията, ако те нарушават българската конституция или закони. Като например, както ясно е казано в българската конституция, че брака е между мъж и жена, това няма да се променя\", коментира Павлова. \r\n\"Започваме председателството не само напълно готови, но мога да кажа, че може да бъдем с гордо вдигната глава затова, че ще го приемем с отговорност, с разбиране и с дълбочина на познанията по различните теми, които са на дневен ред\", допълни още тя.", "date": "2018.01.03", "title": "Министър Лиляна Павлова: Истанбулската конвенция няма задължителен характер"}
{"url": "http://www.focus-news.net/news/2018/01/03/2473278/glavniyat-sekretar-na-mvr-mladen-marinov-nyamame-zapodozryan-sred-blizkite-na-zhertvite-na-ubiystvoto-v-novi-iskar.html", "text": "Нямаме заподозрян сред близките на жертвите на убийството в Нови Искър. Това заяви пред журналисти главният секретар на МВР главен комисар Младен Маринов, който изнесе подробности около случая с шесторното убийство в Нови Искър, предаде репортер на Агенция „Фокус“. Главният секретар на МВР отново потвърди, че версията за убийство и последвало самоубийство е изключена от разследващите. „Продължаваме да работим по всички останали версии, като към момента основно проверяваме дейността на убития Неделчо. Има информация, че той се е занимавал с търговска дейност, включително и с фирми, които чистят ДДС. Така наречените „кухи фирми“. Продължаваме в тази посока“, уточни главен комисар Маринов. Той подчерта, че ще бъде проверен и начинът, по който семейството е придобило имота в Нови Искър. Всички останали версии продължават да бъдат актуални, до отпадането на всяка една от тях“, допълни още главният секретар на МВР. \r\nДеница КИТАНОВА", "date": "2018.01.03", "title": "Главният секретар на МВР Младен Маринов: Нямаме заподозрян сред близките на жертвите на убийството в Нови Искър"}
{"url": "http://www.focus-news.net/news/2018/01/03/2473279/zapochnala-e-rabotata-po-sazdavaneto-na-informatsionnata-sistema-za-monitoring-na-realnite-kolichestva-lekarstveni-produkti-v-stranata.html", "text": "С цел ограничаване на паралелния износ в проектозакона за лекарствените продукти в хуманната медицина, одобрен от МС на 13 декември 2017 г., е предвидено изграждането на информационна система за мониторинг на недостиг на лекарствени продукти на територията на страната. Въпреки че проектозаконът все още е в НС работата по създаването на информационната система в Изпълнителната агенция по лекарствата вече е стартирала. Това съобщиха от пресцентъра на Министерство на здравеопазването. Тя ще даде възможност за проследяване на информацията на реалните количества лекарствени продукти в реално време и възможност за навременен контрол по ограничаване на паралелен износ при доказан недостиг. \r\nИзпълнителната агенция по лекарствата изисква постоянно информация от притежатели на разрешения за употреба и търговци на едро с лекарствени продукти за осъществени доставки и тяхното разпределение. За 2017 г. в ИАЛ са постъпили уведомления за износ от 36 търговеца на едро с лекарствени продукти. Извършени са 480 проверки на търговци на едро и дребно. Приключилите в рамките на 2017 г. наказателни производства са 50. \r\nИзвършват се и чести проверки на основните дистрибутори за аптечния пазар. Установени са 8 случая на продажби от аптека към търговци на едро с лекарствени продукти и за тях са образувани двустранни административнонаказателни производства. При непредставяне на достъп до софтуера за продажби и фактури, които често и не се съхраняват в аптеките, органите на ИАЛ налагат санкция от 500 лв. или 1000 лв. за неизпълнение на разпореждане. Поради това е създадена организация тези проверки да се извършват от съвместни екипи на ИАЛ, НАП и ГДБОП като през месец декември са проверени 30 аптеки, 4 търговци на едро с лекарствени продукти и 3 болници.  В Агенцията постъпват уведомления за намерения за износ, както за трети страни, така и за вътрешнообщностни доставки, като само първите минават и се отчитат на Митница. Реална информация за външнотърговските сделки с лекарствени продукти за страни-членки на ЕС е налична в НАП. С оглед на това ИАЛ, предоставя наличната информация за постъпилите уведомления за предстоящ износ на НАП, с цел при данъчни ревизии или документално констатиране на износ без уведомления, да се получи обратна информация. При конкретни проверки, извършени съвместно с органите на НАП, се констатират многократно заявени по-големи количества от реално изнесените лекарствени продукти.", "date": "2018.01.03", "title": "Започнала е работата по създаването на информационната система за мониторинг на реалните количества лекарствени продукти в страната"}
{"url": "http://www.focus-news.net/news/2018/01/03/2473280/afp-palestinskata-avtonomiya-se-saglasi-da-vazstanovi-finansovite-pomoshti-za-elektrichestvo-za-ivitsata-gaza.html", "text": "Палестинската автономия се е съгласила да възстанови плащанията по програмата за субсидии за електроенергия за Ивицата Газа, след като ги спря през юни 2017-а година заради влошените отношения между палестинските фракции “Фатах“ и „Хамас“, предава AFP.\r\nСубсидиите за електричество бяха една от ключовите теми в преговорите за помирение между управляващата в Ивицата Газа „Хамас“ и управляващата в района на Западния бряг на река Йордан „Фатах“.\r\nПревод и редакция:", "date": "2018.01.03", "title": "AFP: Палестинската автономия се съгласи да възстанови финансовите помощи за електричество за Ивицата Газа"}
{"url": "http://www.focus-news.net/news/2018/01/03/2473281/galina-stoyanova-kmet-na-kazanlak-2018-godina-v-obshtinata-shte-premine-pod-znaka-na-reditsa-znachimi-godishnini.html", "text": "2018 година за Казанлък ще премине и под знака на редица кръгли годишнини. Това каза за Радио „Фокус“ кметът Галина Стоянова. Тя добави, че отбелязването на 140 години от Освобождението на Казанлък от турско робство е една от тези годишнини. Тя ще бъде отбелязана на 8 януари с редица събития, сред които и възстановка на случилото се преди 140 години, когато княз Николай Николаевич пристига в Казанлък заедно с руската войска и се настанява в Папазовата къща. Започват преговорите с турската страна за подготовка на договора, който се подписва по-късно на Трети март в Сан Стефано. „Това е един малко познат исторически процес, но жителите на града са отразили в своите исторически книги, че това е времето, в което в продължение на 20 дни Казанлък живее с мечтата да стане столица на България, като именно тук се е очаквало да бъде подписан мирният договор. Между руската и турската страна не се постига съгласие, преговорите се преместват и договорът се подписва в Сан Стефано. Но в Казанлък се изчистват основните детайли на този договор, които княз Николаев съобщава на турците и е категоричен, че Русия няма да отстъпи“, каза още Стоянова.\r\nСледващата значима дата е Трети март, когато ще бъде чествана 140-та годишнина от Освобождението на България от турско робство. Домакин на тържествата на връх Шипка ще бъде Община Казанлък. „В момента се подготвяме и за тази годишнина, като голяма е вероятността руският патриарх да стане част от честванията на Шипка“, каза Стоянова.\r\nСред значимите годишнини за Казанлък, които ще бележат 2018 г. са 115-те Празници на розата и 50-та юбилейна годишнина за избор на царица Роза, както и отбелязването на 100-годишнината от началото на лютиерството в Казанлък, с провеждането на Международен конгрес по лютиерство, на който домакин ще бъде Градът на розите.\r\nГалина Стоянова обърна внимание и на факта, че наред с честванията, през 2018 година Община Казанлък ще довърши големите си проекти по Оперативна програма „Региони в растеж“, ще бъдат положени и основите на нови проекти, свързани с културното наследство, проекти свързани с Долината на тракийските царе и подготовката за ЮНЕСКО, както и за довършването на процеси на консервация и реставрация на някои от емблематичните могили в Долината. Ще продължи и реконструкцията на училища и детски градини, на междублокови пространства, инфраструктурата в общината ще продължи да бъде един от приоритетите.\r\nСлавяна ГАЙДАРОВА", "date": "2018.01.03", "title": "Галина Стоянова, кмет на Казанлък: 2018 година в общината ще премине под знака на редица значими годишнини"}
{"url": "http://www.focus-news.net/news/2018/01/03/2473282/montana-filialat-za-speshna-meditsinska-pomosht-v-lom-shte-bade-preustroen.html", "text": "Филиалът за спешна медицинска помощ ще бъде преустроен, съобщиха за Радио „Фокус“ – Видин от Филиала за спешна помощ. Постъпило е инвестиционното предложение за изграждането на новия център. По проект ще бъдат използвани част от съществуващите вече помещения, като към тях ще бъде изграден дизел генератор, навес за линейките и паркинг за посетителите. Преустройството на Филиала за спешна медицинска помощ в Лом е част от  проекта за модернизиране на спешната помощ в страната, който изпълнява Министерство на здравеопазването.", "date": "2018.01.03", "title": "Монтана: Филиалът за спешна медицинска помощ в Лом ще бъде преустроен"}
{"url": "http://www.focus-news.net/news/2018/01/03/2473283/borislav-sarafov-nsls-vsichki-zhertvi-v-novi-iskar-sa-ubiti-s-ognestrelno-orazhie-ne-s-po-edin-a-s-mnozhestvo-izstreli.html", "text": "Всички жертви в Нови Искър са убити с огнестрелно оръжие – не с по един, а с множество изстрели. Това каза пред журналисти Борислав Сарафов, директор на Националната следствена служба (НСлС) във връзка с шесторното убийство в Нови Искър, предаде репортер на Агенция „Фокус“. „Касае се за изключително тежко престъпление, извършено с изключителен цинизъм и дързост. Лично бих го определил като престъпление без аналог поне в най-близката ни история“, обясни Сарафов. По думите му категорично става дума за убийство на шест души. Сарафов изброи имената на убитите: „Неделчо Юнаков, роден 1976 г.; Георги Юнаков, роден 1998 г. – син на Неделчо; Еленка Бурджиева, родена 1945 г.; Нанси Иванова, родена 2001 г.; Боби Иванов, роден 1999 г. и Кети Кюхова, родена 1973 г. Всички са убити с огнестрелно оръжие – не с по един, а с множество изстрели“, поясни той. По думите му дали става дума за едно и също оръжие ще стане ясно след като приключат назначеното по делото експертизи. „Както съдебно-медицински, заключенията по които всеки момент ще бъдат представени, така и трасологически експертизи, балистични и т.н. Предстои много работа – лабораторна, по анализи, на веществени доказателства, биологични, дактилоскопични и т.н.“, каза още Борислав Сарафов и добави, че към момента все още не е установено и намерено оръжието на убийството. „Направени са изключително прецизни процесуално следствени действия както статичен оглед на местопроизшествието, така и динамичен. Не е намерено оръжието на убийството“, заяви Сарафов.\r\nНа въпрос какви са доказателствата, че всички са убити и няма самоубийство, Сарафов коментира: „По начина, по който са установени телата, по начина на попаденията на изстрелите, защото никой не се самоубива с 3-4 куршума и в крайна сметка в гръб. Когато някой се самоубие оръжието обикновено е на място“. \r\nНа въпрос какви са версиите, Борислав Сарафов поясни, че се работи по множество версии. \r\n„Убийствата са извършени в нощта 31 декември срещу 1 януари. Това е времето на настъпване на смъртта на всички. Повече подробности и точния час на убийствата, за да можем да установим кой е убит първи и кой последен, ще можем да уточним след приключване на съдебно медицинските експертизи“, добави той и обясни, че целият ресурс на Прокуратурата и МВР е впрегнат, за да се стигне до извършителя.\r\nДеница КИТАНОВА", "date": "2018.01.03", "title": "Борислав Сарафов, НСлС: Всички жертви в Нови Искър са убити с огнестрелно оръжие – не с по един, а с множество изстрели"}
{"url": "http://www.focus-news.net/news/2018/01/03/2473284/tass-benyamin-netanyahu-saobshti-che-izrael-e-likvidiral-teroristichna-mrezha-v-rayona-na-zapadniya-bryag-sazdadena-ot-iran.html", "text": "Контраразузнаването на Израел „ШАБАК“ е неутрализирало терористична мрежа в района на Западния бряг на река Йордан, създадена от иранското разузнаване. Това съобщи премиерът на Израел Бенямин Нетаняху в сряда, предава ТАСС.\r\n„Службата за обща сигурност на Израел (ШАБАК), със съдействието на Въоръжените сили на Израел е разкрила и ликвидирала терористична мрежа в Юдея и Самария (Израелското наименование на Западния бряг на река Йордан), която е действала под покровителството на лица от иранското разузнаване“, заяви израелският премиер. „Иран води подривна и терористична дейност против Израел, не само чрез поддръжката на терористични организации като „Хизбулла“ и „Ислямски джихад“, но и чрез опити за организиране на терористични нападения срещу израелски граждани на територията на страната“. Коментарите на Нетаняху бяха разпространени в сряда от пресслужбата на неговия кабинет.\r\nСпоред съобщенията на пресслужбата на ШАБАК, в рамките на операцията в района на Западния Бряг са арестувани 29-годишен жител на град Хеброн, вербуван от иранското разузнаване по време на пътуването му в Южна Африка, където живеят негови родственици, както и двама негови помощници. „В рамките на разследването на ШАБАК е установено, че иранското разузнаване използва Южна Африка в качеството на център за търсене, вербуване и управление на агенти от Западния Бряг, за осъществяване на дейности срещу Израел“, съобщиха от израелското контраразузнване.\r\nПревод и редакция:", "date": "2018.01.03", "title": "ТАСС: Бенямин Нетаняху съобщи, че Израел е ликвидирал терористична мрежа в района на Западния Бряг, създадена от Иран"}
{"url": "http://www.focus-news.net/news/2018/01/03/2473285/veliko-tarnovo-ne-se-otchita-uvelichenie-na-ostrite-respiratorni-zabolyavaniya-na-teritoriyata-na-oblastta.html", "text": "Не се отчита увеличение на случаите на остри респираторни заболявания на територията на област Велико Търново. Това съобщиха за Радио „Фокус“ – Велико Търново от Регионалната здравна инспекция. През последния месец заболелите се движат в границите между 16 и 20, а миналата седмица техният брой е бил 11. Въпреки че още преди дни бе констатиран първия смъртен случай след усложнение от грип в страната, на територията на областта все още няма грипна епидемия. Епидемиолозите обаче съветват да се ограничат контактите с болни. При кашляне и кихане трябва да се закрива устата с ръка и кърпа, която след това да бъде изхвърлена в кошче за отпадъци. Трябва да се спазва лична хигиена и често миене на ръцете с вода и сапун. Необходимо за този сезон е да се консумира храна с повишени количества на белтъци и витамини. Препоръчително е редовно да се проветряват и дезинфекцират помещенията.\r\nПрез изминалата седмица на територията на областта са регистрирани един случай на туберкулоза – в община Елена, пет случая на скарлатина във Велико Търново и 11 с ентероколити.\r\nНадежда КРЪСТЕВА", "date": "2018.01.03", "title": "Велико Търново: Не се отчита увеличение на острите респираторни заболявания на територията на областта"}
{"url": "http://www.focus-news.net/news/2018/01/03/2473286/stara-zagora-detsa-ot-kazanlak-byaha-otlicheni-s-nagradi-ot-natsionalniya-konkurs-za-detsa-i-mladezhi-apostolat-nepodvlasten-na-vremeto.html", "text": "Възпитаници на Школа за изобразително изкуство „Ренина“ при Народно читалище „Възродена Искра“ бяха отличени с призови награди в Националния конкурс за деца и младежи „Апостолът – неподвластен на времето\" посветен на 180 години от рождението на Васил Левски. Това каза за Радио „Фокус“ ръководителят на школата Ренина Лекова. Рисунката на Виктория Дечкова получи първа награда, а Теодор Николаев получи грамота за участие.\r\nОрганизатор на конкурса е Народно читалище „Васил Левски 1928“ – София. „Творбите бяха разделени на категории: литературна творба, изобразително изкуство, приложни изкуства, фотография и презентация, като участниците избираха между темите “ Апостолът – неподвластен на времето“, „По стъпките на Апостола“, „Ако Левски живееше днес“, „Васил Левски в моя град“, „Мястото на Васил Левски в творчеството на български и чуждестранни автори“, каза още Ренина Лекова.\r\nСлавяна ГАЙДАРОВА", "date": "2018.01.03", "title": "Стара Загора: Деца от Казанлък бяха отличени с награди от Националния конкурс за деца и младежи „Апостолът – неподвластен на времето\""}
{"url": "http://www.focus-news.net/news/2018/01/03/2473287/glavniyat-sekretar-na-mvr-mladen-marinov-izgotvya-se-psihoprofil-na-eventualniya-izvarshitel-na-ubiystvoto-v-novi-iskar.html", "text": "Работи се по всички версии до отпадането на всяка една от тях. Това заяви пред журналисти главният секретар на МВР главен комисар Младен Маринов, който изнесе допълнително подробности около случая със шесторното убийство в Нови Искър, предаде репортер на Агенция „Фокус“. Гл. комисар Маринов поясни, че следово куче е насочило разследващите към автомобила на семейството, където е открит и трупът на жената, с което жертвите на убийството стават шест. „Към момента продължава оглед на къщата, тъй като е необходимо да се изземат още биологични следи. Търсят се още следи от оръжието, гилзи“, уточни главен комисар Маринов. Той уточни, че екип от Института по психология анализира всички обстоятелства около престъплението, които да послужат за изграждане на психологически портрет на евентуалния извършител. По повод на информацията за намереното тефтерче на една от жертвите, главният секретар на МВР подчерта, че преди да бъдат направени заключения, трябва да бъде назначена експертиза на почерка. \r\nОтносно това, че тефтерчето е намерено от журналисти Борислав Сарафов, директор на Националната следствена служба (НСлС) заяви, че разследващите разчитат на съдействие от всички. „Мисля, че трябва да уточним конкретни въпроси, които касаят обществото, а не пропуски на разследването“, каза още той и допълни, че утре, ако има допълнително развитие ще бъдат предоставени още подробности. \r\nДеница КИТАНОВА", "date": "2018.01.03", "title": "Главният секретар на МВР Младен Маринов: Изготвя се психопрофил на евентуалния извършител на убийството в Нови Искър"}
{"url": "http://www.focus-news.net/news/2018/01/03/2473288/ria-novosti-ruski-helikopter-se-razbi-v-siriya.html", "text": "Руски хеликоптер Ми-24 се е разбил в Сирия, като и двамата пилоти са загинали, предава РИА Новости.\r\nСпоред съобщение от руското Министерство на отбраната, катастрофата се е случила в неделя на около 15 километра от летището в Хама. Причина за трагедията е станала техническа неизправност на машината, като от военното ведомство уточняват, че никой не е стрелял по хеликоптера.Агенция „Фокус“ припомня: \r\nМи-24 е ударен хеликоптер, който започва да се произвежда серийно в началото на 1971 година. Неофициалното му название е „Крокодил“. Тези машини се използват за десанти, огнева поддръжка, унищожение на жива сила, бронетехника и огневи точки на противника, както и за превоз на товари и евакуация на ранени войници.\r\nКогато започна операцията на руските Военно-космически сили в Сирия, във военновъздушната база в Хмеймим бяха прехвърлени 12 вертолета Ми-24П.\r\nПревод и редакция:", "date": "2018.01.03", "title": "РИА Новости: Руски хеликоптер се разби в Сирия"}
{"url": "http://www.focus-news.net/news/2018/01/03/2473289/kyustendil-regionalnata-biblioteka-uspeshno-priklyuchi-proekt-za-priobshtavane-na-horata-v-neravnostoyno-polozhenie-kam-bibliotechnite-uslugi.html", "text": "Регионалната библиотека в града успешно приключи проект за приобщаване на хората в неравностойно положение към библиотечните услуги. Това каза пред Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. „Ние приключихме един проект, който беше в партньорство с Дома за хора с увреждания „Ильо войвода”. Това също отчитаме като една добра страна в нашата дейност. Проектът беше финансиран от Програма „Глобални библиотеки”. Участието ни в подобни проекти също е насочено към една от основните ни дейности - да присъстваме активно в информационното пространство и да създаваме компетенции, знания и умения за работа с новите информационни технологии”, каза София Пейчева. По думите ѝ библиотеката има такива институционални възможности благодарение създадения информационен център. „Проектите, в които ние участвахме през тази година, бяха полезна и успешна дейност в нашата работа”, каза Пейчева.\r\nВенцеслав ИЛЧЕВ", "date": "2018.01.03", "title": "Кюстендил: Регионалната библиотека успешно приключи проект за приобщаване на хората в неравностойно положение към библиотечните услуги"}
{"url": "http://www.focus-news.net/news/2018/01/03/2473290/veliko-tarnovo-mezhdu-800-i-1-000-leva-na-dekar-e-srednata-tsena-na-zemedelskite-zemi-v-oblastta.html", "text": "Между 800 и 1 000 лева на декар е средната цена на земеделските земи в областта. Това съобщи за Радио „Фокус“ – Велико Търново Ивайло Славов, брокер на недвижими имоти. Той посочи, че извършените сделки са на стойности от 500 до 2 000 лева на декар. По думите му многобройни фактори оказват влияние на ценообразуването. Такива са тип почва, поливни условия, достъп до имота, дали земята е обработваема, или не. „Средните нива са 800 - 1 000 лева на декар, но ми се е случвало в землищата на две граничещи едно с друго села да реализирам продажби с огромна разлика в цената заради това, че има много фактори, които оказват влияние върху ценообразуването“, посочи Ивайло Славов. Той отбеляза, че в сравнение с 2016 г., през 2017 г. се наблюдава забавяне в растежа на цените на земеделските земи. „Пазарът се стабилизира. Нивата, на които се реализираха сделките, са почти еднакви с тези от предходната година. Въпреки това интересът към този сегмент от пазара на недвижимите имоти остава висок“, посочи Ивайло Славов.\r\nНадежда КРЪСТЕВА", "date": "2018.01.03", "title": "Велико Търново: Между 800 и 1 000 лева на декар е средната цена на земеделските земи в областта"}
{"url": "http://www.focus-news.net/news/2018/01/03/2473291/montana-prohodim-pri-zimni-usloviya-e-prohodat-petrohan-izvarsheni-sa-obrabotki-sreshtu-zaledyavane.html", "text": "Пътят през прохода Петрохан е проходим при зимни условия, пътната настилка е мокра, съобщиха за Радио „Фокус” – Видин от Областно пътно управление – Монтана. Извършени са обработки на места, където има опасност от заледяване. Остава затворен Петрохан за преминаване на тежкотоварни автомобили над 12 тона и автомобили с ремаркета. Поставени са указателни табели, ограничението не важи за леките автомобили.\r\nАнна ЛОЗАНОВА", "date": "2018.01.03", "title": "Монтана: Проходим при зимни условия е проходът Петрохан, извършени са обработки срещу заледяване"}
{"url": "http://www.focus-news.net/news/2018/01/03/2473292/washington-examiner-populistite-veche-sa-po-golemi-privarzhenitsi-na-donald-tramp-ot-avtorat-na-politicheskata-mu-strategiya.html", "text": "Когато беше главен редактор на крайнодесния портал Breitbart, Стив Банън разпали гнева на популистите, което помогна на Доналд Тръмп да спечели номинацията на Републиканската партия за президентските избори в САЩ през 2016 година. Като главен съветник на президентската кампания, Банън превърна тази енергия в послание, което беше в основата на победата над кандидата на демократите Хилъри Клинтън. Накрая, когато Банън стана главен стратег на Белия Дом, той превърна своя популизъм в политическа стратегия, пише американското издание Washington Examiner.\r\nНо Банън беше задминат от популистите, които създаде. В скорошно интервю, той обвини сина на президента в държавна измяна, защото се е срещал с руснаци по време на президентската кампания – твърдение, което привържениците на Тръмп, които съветникът му създаде, никога не биха приели.\r\n„Дори и да смятате, че това не е измяна, не е непатриотично, или изобщо, не е нещо лошо, а аз си мисля, че всичко това е така, трябва да звъннете на ФБР незабавно“, е заявил Банън.\r\nПокажете този цитат на по-голямата част от привържениците на Тръмп и те ще ви изкрещят, че това са фалшиви новини. Ако скриете името на този, който го е казал, същите може и да го обявят за идиот. Спектърът на различните реакции е безкраен, но най-честата ще е отхвърляне на твърдението, без да бъдат оценени фактите, на които е основано то, последвано от незабавна атака срещу автора му.\r\nИзводът на Джон Кормак от списание Weekly Standard, е че „пристрастието е направило средния Републиканец по-голям привърженик на Доналд Тръмп, дори от Стив Банън. На всичкото отгоре, той не трябва да вини никой друг, освен себе си. Той е откърмил чудовището и го е отгледал, много преди настоящият президент да влезе в политиката“.\r\nА сега, когато Банън е изпуснал контрола над своето творение, то обикаля гладно и е готово да изяде самия него, пишат в заключение от изданието.\r\nПревод и редакция:", "date": "2018.01.03", "title": "Washington Examiner: Популистите вече са по-големи привърженици на Доналд Тръмп от авторът на политическата му стратегия"}
{"url": "http://www.focus-news.net/news/2018/01/03/2473293/predstoyashti-sabitiya-v-stranata-za-4-yanuari-agentsiya-fokus.html", "text": "***", "date": "2018.01.03", "title": "Предстоящи събития в страната за 4 януари (Агенция „Фокус“)"}
{"url": "http://www.focus-news.net/news/2018/01/03/2473294/varna-76-sluchaya-na-grip-i-ostri-respiratorni-infektsii-sa-registrirani-v-regionalnata-zdravna-inspektsiya-ot-nachaloto-na-godinata.html", "text": "76 случая на грип и остри респираторни инфекции са регистрирани в здравната инспекция във Варна от началото на годината – 1 и 2 януари. Това каза за Радио „Фокус” – Варна д-р Янка Драганова, директор на Дирекция „Надзор на заразните болести” към Регионалната здравна инспекция - Варна. Тя добави, че заболеваемостта във Варна за тези два дни е по-ниска от средната заболеваемост за страната. „Леко завишаване се отчита във възрастовата група 5 - 14 години, като заболеваемостта в тази възрастова група е по-висока от средната за страната за този период. При нас е регистрирана заболеваемост от 72.51 на 10 000 души, а за страната тя е 57 на 10 000 души“, каза още д-р Янка Драганова.\r\nМарияна ВАЛЕНТИНОВА", "date": "2018.01.03", "title": "Варна: 76 случая на грип и остри респираторни инфекции са регистрирани в Регионалната здравна инспекция от началото на годината"}
{"url": "http://www.focus-news.net/news/2018/01/03/2473295/nimh-utre-shte-preobladava-oblachno-vreme-v-zapadna-i-tsentralna-balgariya-shte-ima-prevalyavaniya-ot-dazhd-a-vav-visokite-poleta-i-v-predbalkana-ot-snyag.html", "text": "През нощта и утре ще преобладава облачно време и главно в Западна и Централна България ще има превалявания – във високите котловинни полета и в Предбалкана – от сняг, в останалите райони – от дъжд. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Мартин Славчев. \r\nЗначителни валежи не се очакват. Ще духа до умерен северозападен вятър и с него ще нахлува студен въздух. Минималните температури ще са между минус 3° и 2°, а максималните - между 4° и 9°. Привечер и през нощта срещу петък вятърът ще отслабне, в повечето райони ще стихне, облачността бързо ще намалее. Атмосферното налягане ще се повиши, но ще остане по-ниско от средното за месеца.\r\nНад Чeрноморието облачността ще е предимно значителна, но само на места в южните райони слабо ще превали. Ще духа слаб до умерен северозападен вятър. Максималните температури ще са 7° - 9°. Температурата на морската вода е 8-10°. Вълнението на морето ще е 1-2 бала.\r\nНад планините облачността ще е предимно значителна и на места ще превали слаб сняг, под 1200 метра – дъжд и сняг. Ще духа умерен, по билата и силен вятър от запад-северозапад. Максималната температура на височина 1200 метра ще е около 0°, на 2000 метра – около минус 5°.\r\nВ петък ще има разкъсана облачност, в много райони ще бъде и почти тихо. Ще започне затопляне - максималните температури ще са между 8° и 13°, а през почивните дни на места ще надхвърлят 15°. В събота над по-голямата част от страната ще бъде слънчево. В неделя ще има по-значителни увеличения на облачността, но ще е предимно висока. В западната част на Дунавската равнина и в Горнотракийската низина ще има условия за мъгли и ниска облачност, на места ще са трайни, а дневните температури в тези райони ще остават под 10°.", "date": "2018.01.03", "title": "НИМХ: Утре ще преобладава облачно време, в Западна и Централна България ще има превалявания от дъжд, а във високите полета и в Предбалкана – от сняг"}
{"url": "http://www.focus-news.net/news/2018/01/03/2473296/tass-lilyana-pavlova-zayavi-che-balgariya-kato-predsedatel-na-saveta-na-es-nyama-da-uspee-da-reshi-vaprosa-za-otmyana-na-sanktsiite-sreshtu-rusiya.html", "text": "България няма да успее да реши въпроса за отмяна на антируските санкции в рамките на своето председателство на Съвета на Европейския съюз. Това заяви в сряда в интервю пред българската телевизия BTV министърът по председателството на България в Съвета на ЕС Лиляна Павлова, предава ТАСС.\r\n„През декември лидерите на страните-членки на ЕС взеха решение за продължаване на санкциите и през първата половина на 2018 година, когато ротационното председателство на Съвета на ЕС ще бъде поето от Австрия“, отбеляза министърът. Павлова уточни, че в рамките на българското председателство работните групи, работещи по антируските санкции на експертно ниво, ще продължат работата си.\r\n„Санкциите, ако говорим за България, за нашата оценка за последствията от тях, влияят негативно на нашата икономика и създават определени проблеми, защото Русия е традиционен пазар за нас. Но ние сме част от европейското семейство, а неговите лидери взеха решение за продължаване на санкциите с шест месеца на 19 декември“, съобщи Павлова.\r\n„Очевидно е, че тази дата (за ново разглеждане на въпроса за санкциите) ще бъде извън времето на българското председателство в Съвета на ЕС“, отбеляза тя. „Работната група по въпроса за санкциите ще продължи работата си и по време на българското председателство, но тази тема няма да бъде от основните акценти на работата ни“.Иван Христов", "date": "2018.01.03", "title": "ТАСС: Лиляна Павлова заяви, че България, като председател на Съвета на ЕС, няма да успее да реши въпроса за отмяна на санкциите срещу Русия"}
{"url": "http://www.focus-news.net/news/2018/01/03/2473297/ivaylo-gotsev-obshtina-simitli-sotsialnite-uslugi-v-obshtinata-obhvashtat-nay-uyazvimite-tselevi-grupi.html", "text": "Много са социалните услуги, с които Община Симитли разполага и предлага на населението. Те обхващат най-уязвимите целеви групи. Това каза за Радио „Фокус“ – Пирин Ивайло Гоцев, ръководител на Социалното звено към Общината. По думите му през годините винаги са се старали да доразкриват и разкриват нови такива, които да са в помощ на населението. „Към момента те са основно обхващащи най-уязвимите обществени целеви групи - възрастни хора над 65-годишна възраст и деца и лица с увреждания. Услугите се предоставят от Община Симитли в социални заведения или под формата на интегрирани здравни социални услуги. Това е мобилна услуга и се предоставя както в домовете, така и в центрове от съответните специалисти“, каза още Гоцев. Той добави, че услугите са няколко и са от резидентен тип. Такива са целодневните 24-часови социални услуги за лица с деменция, с физически и психически увреждания и услуга в общността, което е вид дневна грижа. „Успяваме да предоставим и задоволим основните потребности, които са набелязани както в Община Симитли като необходимост, така и в национален план“, подчерта Гоцев.\r\nЛивия НИНОВА", "date": "2018.01.03", "title": "Ивайло Гоцев, Община Симитли: Социалните услуги в общината обхващат най-уязвимите целеви групи"}
{"url": "http://www.focus-news.net/news/2018/01/03/2473298/inzh-emiliya-darakchieva-inspektsiya-po-truda-smolyan-nad-400-000-lv-sa-zabavenite-trudovi-vaznagrazhdeniya-v-oblastta-prez-2017-g.html", "text": "През 2017 г служителите на Инспекцията по труда – Смолян са извършили 924 проверки по спазване на трудовото законодателство, при които са констатирани 3 556 нарушения. Това каза за Радио „Фокус“ – Смолян инж. Емилия Даракчиева, директор на Инспекцията по труда в Смолян. При проверките в 23 предприятия е констатирано забавяне на изплащанията на трудовите възнаграждения. Средният брой на работниците със забавени плащания е 158, като общата сума на неизплатените заплати и 418 543 лв. Според инж. Даракчиева след намесата на инспекторите през годината са изплатени общо 148 310 лв. от забавените плащания. За отстраняване на нарушенията при проверките на трудовото законодателство са давани предписания и е търсена административно наказателна отговорност от работодателите, подчерта инж. Даракчиева. Тя уточни, че най-много неизплатени заплати има в икономическата дейност „Производство на изделия от каучук и пластмаси“ в размер на 162 613 лв., а след тях са забавените заплати в дейност „Образование“ – 121 183 лв. Инж. Даракчиева обясни, че констатираната сума в образоването е както в предучилищно образование, така и в основни училища. „На няколко места е констатиран този проблем, като е търсено съдействие и от Общината. Работодателите са изплатили дължимите възнаграждения, но все още има дължими суми и нашата работа по тези случаи продължава“, заяви инж. Даракчиева. Тя подчерта, че един от основните приоритети на Дирекцията през 2018 г. ще е изпълнение на задълженията на работодателите по заплащане на труда. „В тази връзка в края на месец декември са обнародвани приетите промени в Кодекса на труда (КТ) и в чл. 399, ал. 1, където изрично е регламентирано правото на Инспекцията да упражнява контрол по отношение изплащането на неизплатени трудови възнаграждения и след прекратяването на трудовите правоотношения. Следователно инспекторите ще имат законно основание за изплащане на неизплатени заплати и обезщетения и на лицата, с които работодателят е прекратил трудовите им договори. Новото право, което регламентира Законът е, че тези лица ще имат правото да получат при искане копие от тези предписания“, посочи инж. Даракчиева. Тя обясни, че с промените в Кодекса на труда законодателят да първи път регламентира и срок за изплащане на обезщетенията. „Съгласно новата разпоредба на чл. 228, ал. 3 от КТ обезщетенията дължими при прекратяване на трудовото правоотношение ще се изплащат не по-късно от края на месеца, следващ месеца, през който правоотношението е прекратено, освен ако в колективен договор не е посочен друг срок. След изтичане на този срок работодателят ще дължи обезщетението, но заедно с законовата лихва. С измененията на КТ и приетите допълнения в Търговския закон е предвидено и ново правомощие на Инспекцията по труда, което влиза в сила от 31 март т. г. и то е да подава молба за откриване на производство по несъстоятелност по чл. 625 от Търговския закон на търговец, който има задължение за изискуеми и неизплатени за повече от два месеца трудови възнаграждения към най-малко 1/3 от работниците и служителите“, каза още инж. Даракчиева.\r\nНели ГЕРГЬОВСКА", "date": "2018.01.03", "title": "Инж. Емилия Даракчиева, Инспекция по труда – Смолян: Над 400 000 лв. са забавените трудови възнаграждения в областта през 2017 г."}
{"url": "http://www.focus-news.net/news/2018/01/03/2473299/pravitelstvoto-otpusna-obeshtanite-15-mln-lv-na-ban-obzor.html", "text": "Министерски съвет и Българска академия на науките подписаха споразумение за сътрудничество и за предоставяне на допълнителни средства в размер на 15 млн. лева от централния бюджет към бюджета на БАН. Решението обяви министърът на образованието и науката Красимир Вълчев след седмичното заседание на кабинета, като припомни, че то е в съответствие с договореностите между правителството и Академията в края на миналата година. Министър Вълчев поясни, че средствата ще се разпределят от БАН диференцирано, зависимо от научните резултати и другите ангажименти, които са двете страни са поели съвместно. По думите му ще се работи и по отношение на популяризиране на резултатите от българската наука и финансирането на обектите от националната пътна карта за научна инфраструктура. Председателят на БАН академик Юлиан Ревалски отбеляза от своя страна, че само една от точките в подписаното споразумение касае допълнителното финансиране, а останалите са свързани с подобряването на ефективността на научните изследвания в България като цяло. „Тоест те касаят всички учени, както младите, така и не толкова младите Това е изключително важно в този момент. Нашите колеги от БАН изключително много оцени диалога с премиера Борисов. Тази сума е изключително важна в един момент, в който ние правим всичко възможно да задържим и да развием научния потенциална на БАН“, каза още акад. Ревалски. С документа на Министерството на образованието и науката се възлага да изработи в сътрудничество с представители на научната общност механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища. С участието на останалите министерства и на научната общност МОН ще изготви и предложи за утвърждаване от правителството проекти на национални научни програми за финансиране на научни дейности с потенциално висока обществена възвращаемост. „Фокус“ припомня: До решението за отпускане на допълнителни средства за учените се стигна след като те проведоха поредица от протести, предизвикани от предвидената държавна субсидия за БАН в бюджета за 2018 г. Академиците дори излязоха с програма за протестни действия по време на българското председателство на Съвета на ЕС и спуснаха черни знамена над фасадата на сградата си. В едно от последните заседания на правителството за изминалата година, след среща между ръководството на БАН и премиера Бойко Борисов, министърът на образованието и науката Красимир Вълчев обяви, че Академията ще получи допълнителни 15 млн. лева, които ще бъдат за сметка на планираните в централния бюджет разходи за научни изследвания и ще бъдат разпределени между научните звена на БАН.\r\nВесела АЛЕКСАНДРОВА", "date": "2018.01.03", "title": "Правителството отпусна обещаните 15 млн. лв. на БАН (ОБЗОР)"}
{"url": "http://www.focus-news.net/news/2018/01/03/2473300/chavdar-nenov-obshtinski-teatar-kyustendil-nadyavam-se-che-prez-2018-g-shte-prodalzhim-da-useshtame-zhelanieto-na-zritelite-i-zalite-otnovo-da-badat-palni.html", "text": "Надявам се, че през 2018 г. ще продължим да усещаме желанието на зрителите и залите отново да бъдат пълни. Това каза пред Радио „Фокус” – Кюстендил Чавдар Ненов, директор на Общински драматичен театър – Кюстендил. По думите му културният институт е изпратил една много добра година. „Мисля, че измина една стабилна и добра година за нас. Кукленият театър и драматичният театър се радваха на добър интерес. Почти за всички спектакли билетите свършваха седмица по-рано, което е много добре. Киното също не прави изключение, имаше добър интерес към филмите”, каза Чавдар Ненов. По думите му 2017 година е била годината на българското кино и интересът от страна на зрителите към родното киноизкуство е бил много голям. „Надявам се, че ще продължим напред със същите темпове и с добрите резултати. Надявам се, че ще успяваме да усещаме желанието на зрителите, за да продължават да пълнят залите”, каза Чавдар Ненов. По думите му в първия месец на 2018 година предстоят и първите театрални постановки за почитателите на този вид изкуство.\r\nВенцеслав ИЛЧЕВ", "date": "2018.01.03", "title": "Чавдар Ненов, Общински театър – Кюстендил: Надявам се, че през 2018 г. ще продължим да усещаме желанието на зрителите и залите отново да бъдат пълни"}
{"url": "http://www.focus-news.net/news/2018/01/03/2473301/plovdiv-6-460-bebeta-sa-rodeni-v-oblastta-prez-2017-godina.html", "text": "6 460 бебета са родени в областта през 2017 година. Статистиката поставя областта на второ място по раждаемост в България за последните 12 месеца. Това сочи справка в Информационната система за ражданията на Министерството на здравеопазването. За сравнение, през цялата 2016 година в Пловдивско са били родени общо 6 668 бебета, което е с 208 повече от 2017 година. През 2015 година новородените са били общо 7 060, което е с 600 повече отколкото през последните 12 месеца. През 2017 година най-малко са новородените в областите Видин, Ямбол, Разград, Перник, Смолян, Кюстендил, Враца, Монтана, Габрово, Ловеч и Силистра.\r\nОт началото на месец януари в Пловдивска област са проплакали 16 бебета, с 2 повече отколкото в столицата.", "date": "2018.01.03", "title": "Пловдив: 6 460 бебета са родени в областта през 2017 година"}
{"url": "http://www.focus-news.net/news/2018/01/03/2473302/sputnik-estoniya-balgariya-poluchi-reditsa-problemi-ot-ratsete-na-estoniya.html", "text": "Една от най-бедните страни в Европа – България – пое ротационното председателство на Съвета на Европейския съюз от Естония на 1 януари, а заедно с него и редица нерешени болезнени проблеми. Талин не успя да реши част от тях по обективни причини и се отстрани благоразумно от решението на други, пише в коментар на естонската редакция на руската агенция Sputnik.\r\nЕстония предаде наследство от няколко проблема на България, които са и основната причина за неразбирателството в рамките на ЕС. Сред тях са неспособността на Европа за разрешаване на бежанската криза и предизвиканата от нея ксенофобска вълна, болезнената раздяла с Великобритания и обсъждането на бъдещия бюджет на Съюза – това са само ключовите текущи въпроси, към които трябва да се добавят десетки други, по-малки като мащаб, но не по-малко сериозни проблеми. От решаването на един от тях – преразглеждането на отношенията с Турция – Талин се самоотстрани по време на председателството си.\r\n„България ще поеме върху себе си отговорността на председателството на ЕС в ключов момент от историята на Съюза... Нека девизът „Съединението прави силата“ да ни води“, написа премиерът на България Бойко Борисов на своята страница в социалната мрежа „Фейсбук“.\r\nИменно така е озаглавена и програмата за председателството на България в Съвета на ЕС. Освен това, Борисов изрази увереността си, че страната ще се справи с всичките си приоритетни задачи. Една от тях – проблема с имиграцията – остана нерешена от Естония, която не успя да направи процеса на обсъждането й по-конструктивен, е особено важна за София. Съседството с Турция и значителното мюсюлманско население в самата България усложняват допълнително позицията на страната. В парламента в София има депутати от турската партия „Движение за права и свободи“.\r\nПо време на обсъждането на отношения между ЕС и Турция през есента, българският премиер възрази рязко срещу въвеждането на антитурски санкции и прекъсването на преговорите между Брюксел и Анкара. „И какво ще се случи ако Турция премине във вражеския лагер? Осемдесет милиона население, милионна армия и 560 хиляди войници на нашата граница. Тези политици, които говорят, че Турция трябва да изчезне, може и да спечелят избори, но не могат да победят във войната“, заяви Бойко Борисов, адресирайки претенциите си към германският канцлер Ангела Меркел.\r\nТурция, както става ясно от скорошна статия, публикувана във влиятелното издание Hurryiet, смята, че българите трябва да съдействат за подобряването на отношенията й с Европа. Анкара критикува София за недостатъчно честото й споменаване в програмата за председателството на страната в Съвета на ЕС.\r\nРедица европейски анализатори, включително редакторът на авторитетния европейски портал Euractiv, българинът Георги Готев, смята, че София неизбежно ще бъде подложена на натиск от Турция и Русия, които ще се постараят да използват своите традиционни исторически връзки с България за постигането на собствените си цели по отношение на ЕС. По всичко изглежда, че Анкара действително има възможностите да го направи.\r\nМеждувременно, Русия, според мнението на европейските анализатори, очаква, че България ще внесе за обсъждане въпроса за отмяна или ограничаване на антируските санкции през следващите шест месеца. Историческите и културните връзки между Русия и България действително са силни, но няма никакви основания да се мисли, че Москва ще осъществи натиск над правителството на Борисов по този въпрос и че то ще се подаде на този хипотетичен натиск. ЕС продължи антируските санкции за още половин година през декември, т.е. при председателството на Естония и ще се върне към този въпрос чак към края на българското председателство.\r\nПревод и редакция:", "date": "2018.01.03", "title": "Sputnik (Естония): България получи редица проблеми от ръцете на Естония"}
{"url": "http://www.focus-news.net/news/2018/01/03/2473303/sliven-s-okolo-002-lv-se-e-povishila-tsenata-na-vodata-v-oblastta.html", "text": "С по-малко от 2 стотинки се увеличава цената на водата в Сливен от 1 януари 2018 година. Това съобщиха от водоснабдителното дружество, обслужващо областта. С новата цена за канал и пречистване увеличението възлиза на 3.2 стотинки. Новата цена влиза в сила въз основа на решение на КЕВР от 15 декември 2017 година, за цените на водопроводните и канализационни услуги, предоставяни на потребителите от ВиК – Сливен. През новата година селищата в Сливенска област без канал и пречистване на отпадъчните води ще плащат за вода 1.63 лв. – с ДДС сумата възлиза на 1.96 лева. Селищата с канализация ще плащат 1.70 лв. – с ДДС цената е 2.04 лева. Населените места с канал и пречистване на отпадъчните води на битовите потребители ще плащат за вода 2.07 лева за кубик – с ДДС цената е 2.48.\r\nНовото увеличение на цената на водата е минимално за Сливенска област, за разлика от други райони в страната. От ВиК – Сливен заявиха, че дружеството се е постарало увеличението за поддържане на активите да бъде във възможно най-ниските граници.", "date": "2018.01.03", "title": "Сливен: С около 0.02 лв. се е повишила цената на водата в областта"}
{"url": "http://www.focus-news.net/news/2018/01/03/2473304/veliko-tarnovo-kmetstvo-debelets-nagradi-pobeditelite-v-konkursa-za-nay-krasiva-vanshna-ukrasa-na-zhilishtna-sgrada-da-zapalim-koledniya-duh.html", "text": "Панде Сотировски спечели наградата на Кметство Дебелец за най-красива външна украса на жилищна сграда „Да запалим Коледния дух“. Това съобщиха за Радио „Фокус“ – Велико Търново от Кметството. Общо трима участници се включиха в кампанията. Това са Панде Сотировски, Стела Колева и Пламена Радева. Съгласно регламента на конкурса Наградата на кмета получават кадрите, събрали най-много харесвания в страницата на Кметство Дебелец в социалните мрежи. Резултатите до 29 декември 2017 г. показват, че на първо място със 135 харесвания е коледната украса на Панде Сотировски. Той печели Наградата в размер на 100 лева. Останалите  участници, съответно с 63 и 62 харесвания, ще получат грамоти за включването си в инициативата.\r\nНадежда КРЪСТЕВА", "date": "2018.01.03", "title": "Велико Търново: Кметство Дебелец награди победителите в конкурса за най-красива външна украса на жилищна сграда „Да запалим Коледния дух“"}
{"url": "http://www.focus-news.net/news/2018/01/03/2473305/glavnoeukrayna-balgariya-nyama-da-otmeni-sdelkata-s-rusiya-za-obsluzhvane-na-neynite-iztrebiteli-mig.html", "text": "Антимонополната агенция на България отказа да анулира сделката, сключена между правителството на страната и руската авиостроителна компания „МиГ“. По този начин беше отклонено и съответстващото искане на украинската държавна компания „Укринмаш“, съобщава информационната агенция Reuters, като се позовава на заявление от българския антимонополен регулатор. Това решение може да бъде обжалвано в тридневен срок, пише украинското електронно издание „Главное“.\r\nПрез декември 2017 година, Министерството на отбраната на България поръча на корпорация „МиГ“ техническо обслужване на 15 стари изтребители. Сумата на сделката, сключена за период от четири години, се оценява на 50,2 милиона долара. На 20 декември стана известно, че действието на договора е било преустановено временно заради жалба от страна на „Укринмаш“. Министърът на отбраната на България Красимир Каракачанов определи действията на украинската компания като „опит за саботаж“ на споразумението.\r\nОт електронното издание припомнят, че България се е присъединила към НАТО през 2004-а година, а три години след това е влезнала и в Европейския съюз. Независимо от това, по-голямата част от военната техника на тази страна е съветска.\r\nПревод и редакция:", "date": "2018.01.03", "title": "„Главное“(Украйна): България няма да отмени сделката с Русия за обслужване на нейните изтребители МиГ"}
{"url": "http://www.focus-news.net/news/2018/01/03/2473306/kyustendil-raznoobrazni-blagotvoritelni-aktsii-sa-provedeni-v-podkrepa-na-nastanenite-detsa-v-tsentara-ot-semeen-tip-siyanie.html", "text": "Разнообразни благотворителни акции са проведени в подкрепа на настанените деца в Център от семеен тип „Сияние” – Кюстендил. Това съобщиха за Радио „Фокус” – Кюстендил от фондацията, изпълняваща социалните услуги в центъра. Сред благотворителните акции е и събирането на средства за закупуване на пътека-тренажор за рехабилитация на децата и младежите, настанени в социалната институция. Фондацията е организирала и коледният пъб куиз, чрез който са събрани 2 500 лева. Средствата ще бъдат насочени към развитието на деветте социални услуги, управлявани от фондацията в градовете Казанлък и Кюстендил. Проведено е и коледно парти, чрез което също са събрани средства за развитие на социалните услуги. Фондацията в партньорство с Община Кюстендил управлява първите по рода си Центрове за настаняване от семеен тип за деца и младежи с увреждания. Центровете представляват 2 къщи и 2 апартамента в различни части на града. В тях се предоставя 24-часова грижа от семеен тип на 24 деца и младежи с увреждания, изведени от Дома в село Горна Козница или настанени по спешност. В рамките на празничните дни за тях са организирани разнообразни събития.\r\nВенцеслав ИЛЧЕВ", "date": "2018.01.03", "title": "Кюстендил: Разнообразни благотворителни акции са проведени в подкрепа на настанените деца в Центъра от семеен тип „Сияние”"}
{"url": "http://www.focus-news.net/news/2018/01/03/2473307/ivo-mihov-kriminalist-vazhno-e-kompetentnite-organi-da-ne-davat-tsyalata-informatsiya-za-ubiystvoto-v-novi-iskar-zashtoto-tova-shte-poprechi-na-rabotata-im.html", "text": "Трябва да се отговори на много въпроси във връзка в шесторното убийство, като е важно да се установи кое престъпление е първо. Това каза в предаването „Това е България“ на Радио „Фокус“ криминалистът Иво Михов по повод убийствата в Нови Искър. „Много е важен огледът, който са направили колегите и на първото, и на второто местопроизшествие,. Възможно е абсолютно всичко. Когато има повече трупове, първата версия, която се издига, е за битов характер. Може да е станал елементарен скандал, от където да са тръгнали нещата и когато има един - двама убити, вече всички версии трябва да бъдат отстранени. Много са въпросителните“, добави Иво Михов. Криминалистът уточни, че е нормално обществото да се вълнува и коментира темата, но е важно компетентните органи да не дават цялата информация, защото това би попречило на работата им. \"Цялата информация трябва да бъде представена, когато разследването приключи\", уточни Михов.", "date": "2018.01.03", "title": "Иво Михов, криминалист: Важно е компетентните органи да не дават цялата информация за убийството в Нови Искър, защото това ще попречи на работата им"}
{"url": "http://www.focus-news.net/news/2018/01/03/2473308/plovdiv-140-godini-ot-osvobozhdenieto-na-karlovo-shte-badat-otbelyazani-na-8-yanuari.html", "text": "140 години от Освобождението на Карлово ще бъдат отбелязани на 8 януари. Това съобщиха за Радио „Фокус“ – Пловдив от Общината. Събитията по повод годишнината ще започнат от 11.00 часа с поднасяне на цветя пред паметната плоча на Пулевата къща. Подготвени са слова както за паметната дата, така и за действията на руските войски и българските опълченци през далечната 1878 година при Освобождението на Карлово. В 11.20 часа ще потегли шествие, което ще премине през улиците „Васил Левски“ и „Ген. Карцов“. В 11.40 часа ще бъдат поднесени венци и цветя пред паметника на ген. Павел Карцов в Карлово. Пред паметника ще се състои и военен церемониал.\r\nТони МИХАЙЛОВ", "date": "2018.01.03", "title": "Пловдив: 140 години от Освобождението на Карлово ще бъдат отбелязани на 8 януари"}
{"url": "http://www.focus-news.net/news/2018/01/03/2473324/sofiya-tramvay-i-taksimetrov-avtomobil-sa-katastrofirali-na-bul-tsaritsa-yoanna.html", "text": "Трамвай и таксиметров автомобил са катастрофирали бул. „Царица Йоанна“, предаде репортер на Агенция „Фокус“. Трамваят се е движел по линия номер 8, а катастрофата е станала в района на кръстовището с бул. „Вардар“, в посока центъра на града. На място все още няма полицейски екип. Агенция \"Фокус\" ще продължи да ви информира.", "date": "2018.01.03", "title": "София: Трамвай и таксиметров автомобил са катастрофирали на бул. „Царица Йоанна“"}
{"url": "http://www.focus-news.net/news/2018/01/03/2473325/sitelmakedoniya-spored-danni-na-evrostat-balgarite-i-harvatite-imat-nay-niska-pokupatelna-sposobnost-v-es.html", "text": "Според данни на Евростат, българите и хърватите изостават от повечето членове на Европейския съюз по покупателната си способност, предава македонският телевизионен канал „Сител“.\r\nХърватия е на предпоследно място по потребление на глава от населението, което сега се равнява на 59% от средния показател за ЕС. Според данните, единствено България е с по-слаби показатели от Хърватия.\r\nХърватия за първи път бе изпреварена от Румъния, където покупателната способност на населението се равнява на 61% от средната стойност за ЕС, според хърватските медии.\r\nТурция, в ръста на жизнения стандарт, вече е надминала четири страни-членки на Съюза и почти всички страни от Югоизточна Европа. Средната покупателна способност на турчина , която възлиза на 64% от средното ниво за ЕС, е по голяма от тази на населението на Хърватия, Унгария, Румъния, България, Сърбия, Черна гора, Македония, Босна и Херцеговина и Албания.\r\nДанните на Евростат са основани на потребителска кошница за същите стоки в различни страни.\r\nПревод и редакция:", "date": "2018.01.03", "title": "„Сител“(Македония): Според данни на Евростат, българите и хърватите имат най-ниска покупателна способност в ЕС"}
{"url": "http://www.focus-news.net/news/2018/01/03/2473326/varna-uchenitsi-ot-profesionalnata-gimnaziya-po-selsko-stopanstvo-v-suvorovo-preminaha-ednomesechna-praktika-v-sevilya-po-programa-erazam.html", "text": "40 ученици от Професионалната гимназия по селско стопанство „Св. Г. Победоносец“ в град Суворово преминаха едномесечна практика в Севиля, Испания. Това съобщи за Радио „Фокус“ – Варна ръководителят на проекта Славчо Топалов. Практиката се реализира в рамките на проект „Усвояване на добри практики в екоземеделието, охлювъдството и пчеларството”, финансиран по програма „Еразъм +“ на Европейския съюз, Ключова дейност 1: Образователна мобилност за граждани. По думите му практиката е включвала разнообразни селскостопански дейности в областта на екологичното земеделие, охлювъдството  и пчеларството. „По този проект са включени 40 ученици от Професионалната гимназия по селско стопанство „Св. Г. Победоносец“ в град Суворово, които бяха разделени на две групи. Едната група беше в Севиля през месец юни 2017 година, а другата – през месец септември 2017 година. Двете групи имаха за цел да посетят ферми в екоземеделието, охлювъдството и пчеларството. Това са трите модула, заложени по проекта. Идеята е тези ученици да придобият по-добри професионални компетенции и да са по-подготвени към пазара на труда, да имат по-добра професионална подготовка, не само теоретична“, каза още Славчо Топалов. Той добави, че фермите, които учениците са посетили в Севиля по време на едноседмичната си практика, са един от най-реномираните в областта на екоземеделието, охлювъдството и пчеларството. „Освен придобиване на по-добри професионални компетенции, учениците придобиват и опит, чрез който в последващ етап те могат да стартират собствен бизнес в областта на охлювъдството и пчеларството. Бяха посетени едни от най-добрите охлювъдни ферми, в които се отглеждат над 50 вида охлюви. Те се използват за различни цели – кулинарна фармацевтична и козметична индустрия“, добави Славчо Топалов. По думите му от 7 години насам всяка година гимназията работи по проекти на програма „Еразъм +“. През 2017 година гимназията е спечелила и харта за мобилност, което дава предимство на учебното заведение до 2020 година да изпраща всяка година ученици в чужбина на практика в областта на селското стопанство. Славчо Топалов подчерта, че земеделието е един от основните поминъци в Суворово.\r\nМарияна ВАЛЕНТИНОВА", "date": "2018.01.03", "title": "Варна: Ученици от Професионалната гимназия по селско стопанство в Суворово преминаха едномесечна практика в Севиля по програма „Еразъм +“"}
{"url": "http://www.focus-news.net/news/2018/01/03/2473327/kyustendil-s-praznichna-programa-byaha-otbelyazani-novogodishnite-praznitsi-v-doma-za-vazrastni-hora-s-fizicheski-uvrezhdaniya.html", "text": "С празнична програма бяха отбелязани коледните и новогодишните празници в Дома за възрастни хора с физически увреждания. Това каза пред Радио „Фокус” – Кюстендил Анелия Велинова, директор на социалната институция. В рамките на празниците всеки е намерил своето място в подготовката или в очакването на организираните изяви. „Тези изяви бяха разнообразни и много желани. Сред тях бяха присъствие на концерти, посещение на ресторант и участие в приятелско парти, среща с децата – наши дългогодишни приятели от детските градини и училища в община Кюстендил, провеждане на празнична томбола и разбира се награди и похвали за най-дейно участвалите домуващи”, каза Анелия Велинова. Възрастните хора с увреждания са посетили концерт на Мая Нешкова в Кюстендил. Групите и съставите от читалище „Братство” са гостували в социалното заведение със свой концерт. За потребителите на дома е организирано и коледно парти в ресторант в града. Танцов ансамбъл „Пауталия” също е провел своя традиционен концерт в социалния дом. На гости на хората с увреждания са били и децата от вокална група „Калпазани”. Гостуване със своя програма са направили и възпитаниците на Детска градина „Първи юни”, а в последните дни на 2017 година в дома се е провело незабравимо тържество, състоящо се от музикален поздрав, отличаване с грамоти за 2017 година и провеждане на томбола на късмета. Връчени са и грамоти на най-активните домуващи през годината.\r\nВенцеслав ИЛЧЕВ", "date": "2018.01.03", "title": "Кюстендил: С празнична програма бяха отбелязани новогодишните празници в Дома за възрастни хора с физически увреждания"}
{"url": "http://www.focus-news.net/news/2018/01/03/2473328/varna-25-svobodni-rabotni-mesta-za-konsultanti-po-prodazhbite-sa-obyaveni-v-byuroto-po-truda-ot-nachaloto-na-godinata.html", "text": "25 свободни работни места за консултанти по продажбите са обявени в Бюрото по труда във Варна в началото на годината. Това съобщиха за Радио „Фокус“ – Варна от Дирекция „Бюро по труда“ – Варна. За позицията се изисква кандидатите да имат завършено средно образование, но не се изисква владеене на чужд език. Над 10 са обявените позиции за охранители, общи работници за строителство на сгради, миячи на превозни средства, машинни оператори и заварчици. Има свободни позиции за медицинска сестра, за учител за общообразователен учебен предмет в прогимназиален етап, учител за общообразователен учебен предмет в гимназиален етап, учител за подготвителна група ресурсен учител, както и учител по музика за детска градина. За позициите се изисква висше педагогическо образование. Обявени са свободни позиции за логопеди и психолози. 15 свободни места са обявени за служител информация, като кандидатите трябва да имат завършено средно образование, но да владеят немски език. Работодателите търсят също инженер по осветителна техника, техник-механик в корабостроенето, технически ръководител, реквизитор, крупие, готвачи, помощник-готвачи, сервитьори, продавач-консултанти, касиери и детегледачи.\r\nМарияна ВАЛЕНТИНОВА", "date": "2018.01.03", "title": "Варна: 25 свободни работни места за консултанти по продажбите са обявени в Бюрото по труда от началото на годината"}
{"url": "http://www.focus-news.net/news/2018/01/03/2473329/tsgm-nyama-postradali-pri-katastrofata-mezhdu-tramvay-i-taksimetrov-avtomobil-v-stolitsata.html", "text": "Няма пострадали при катастрофата между трамвай и таксиметров автомобил в столицата. Това съобщиха за Агенция „Фокус“ от Центъра за градска мобилност (ЦГМ). Инцидентът е станал в 21.30 часа на излизане от тунела в квартал „Люлин“, в посока центъра на София.", "date": "2018.01.03", "title": "ЦГМ: Няма пострадали при катастрофата между трамвай и таксиметров автомобил в столицата"}
{"url": "http://www.focus-news.net/news/2018/01/03/2473330/montana-16-godishen-mladezh-napravi-darenie-na-uchenitsite-ot-1-vi-klas-na-ou-d-r-petar-beron.html", "text": "16-годишният Кирил Балдев направи поредно дарение, като събра и предостави на учениците от 1-ви клас на ОУ „Д-р Петър Берон“ в Монтана ученически пособия. Това съобщи за Радио „Фокус“ – Пазарджик самият Балдев. Сред дарените пособия има и детски книжки, с които малките ученици да обогатят своите знания и да подобрят четенето си. „Идеята дойде от жена, която ми изпрати съобщение във Фейсбук с молба, ако може да помогнем заедно на първокласниците от монтанското училище. Аз веднага приех идеята и започнах подготовката на материалите за дарението“, уточни Балдев. Той добави, че благодарение на свои приятели е събрал само за седмица сумата от 110 лв., с която е закупил моливи, боички, четки за рисуване, острилки, гумички, пластелин и малки спортни уреди за децата. На всеки един от дарителите е предоставен и касов бон за закупените стоки. Дарението ще бъде изпратено до 10 януари в ОУ „Д-р Петър Берон“ в Монтана.\r\nАлбена ЖИЛЕКОВА", "date": "2018.01.03", "title": "Монтана: 16-годишен младеж направи дарение на учениците от 1-ви клас на ОУ „Д-р Петър Берон“"}
{"url": "http://www.focus-news.net/news/2018/01/03/2473331/predstoyashti-mezhdunarodni-sabitiya-za-4-yanuari-agentsiya-fokus.html", "text": "Баварската партия Християнсоциален съюз ще проведе среща с ГСДП за евентуално формиране на управляваща коалиция в Германия.\r\n*** Германският външен министър Зигмар Габриел ще се срещне в Киев със своя украински колега Павло Климкин.\r\n*** Испанският съд ще изслуша бившия заместник-лидер на Каталуния Ориол Жункерес, който участваше в опита на областта да се отдели.\r\n*** Конгресът на САЩ ще работи за решаването на редица неотложни въпроси в страната, включително и миграцията и бюджета, за да избегне парализа на федералното правителство. \r\n***", "date": "2018.01.03", "title": "Предстоящи международни събития за 4 януари  ( Агенция „Фокус“ )"}
{"url": "http://www.focus-news.net/news/2018/01/03/2473332/shestornoto-ubiystvo-v-novi-iskar-e-prestaplenie-bez-analog-v-blizkata-ni-istoriya-obzor.html", "text": "Касае се за изключително тежко престъпление, извършено с изключителен цинизъм и дързост. Лично бих го определил като престъпление без аналог, поне в най-близката ни история. С тези думи директорът на Националната следствена служба (НСлС) Борислав Сарафов описа случая с шесторното убийство в Нови Искър, по който на брифинг в МВР бяха съобщени последните подробности около разследването. Ето какви са фактите до момента.Жертвите. \r\nНа 2 януари 2018г. патрули от Второ РУ-СДВР извършват проверка на къща в Нови Искър, след като в столичната полиция е получен сигнал от мъж, който е съобщил за свои роднини, с които не може да се свърже, а обичайно са в редовен контакт. В къщата полицаите се натъкват на 5 тела - двама мъже, две жени и момче. Жертвите са баща, син, дъщеря на съпругата, младеж - неин приятел и възрастна жена – майка на съпругата. Огледът на криминалистите установява, че кучето на семейството също е убито. За издирване е обявена жената, която е живяла на съпружески начала с един от убитите и автомобил БМВ Х 5, собственост на семейството, който липсва от мястото на престъплението. Автомобилът и шестата жертва са открити на следващия ден, 3 януари, а до тях разследващите са насочени от обучено следово куче. Кога са извършени убийствата?\r\nПо данни на следствието всичките шест убийства са извършени в нощта 31 декември срещу 1 януари. Повече подробности, както и точния час на убийствата, ще разследващите ще знаят едва след приключване на съдебномедицинските експертизи. Какво е оръжието?\r\nПо данни, оповестени от директора на Националната следствена служба (НСлС) Борислав Сарафов, всичките 6 жертви са убити с огнестрелно оръжие, което все още не е намерено. Също така не е ясно дали е използвано едно или повече оръжия, което предстои да се установи след като бъдат направени съответните експертизи. Доказателствата.\r\nПо повод на информацията за намереното тефтерче на една от жертвите, главният секретар на МВР подчерта, че преди да бъдат направени заключения, трябва да бъде назначена експертиза на почерка. \r\nОтносно това, че тефтерчето е намерено от журналисти, директорът на НСлС Борислав Сарафов заяви, че разследващите разчитат на съдействие от всички. „Мисля, че трябва да уточним конкретни въпроси, които касаят обществото, а не пропуски на разследването“, каза още той и допълни, че ако има допълнително развитие, ще бъдат предоставени още подробности. Кои са основните версии?\r\nПо думите на главния секретар на МВР версията за убийство и последвало самоубийство е изключена от разследващите. Аргументът – всяка от жертвите е убита с повече от един изстрел. На същото мнение бе и директорът на НСлС Борислав Сарафов. „По начина, по който са установени телата, по начина на попаденията на изстрелите, защото никой не се самоубива с 3-4 куршума и в крайна сметка в гръб. Когато някой се самоубие, оръжието обикновено е на място“, аргументира се той. \r\nРазследващите продължават да работят по всички останали версии, като към момента основно проверяваме дейността на убитите - Неделчо Юнаков, роден 1976 г. Главният секретар на МВР Младен Маринов съобщи, че разполагат с информация, според която той се е занимавал с търговска дейност чрез т. нар. „кухи фирми“, които източват ДДС. Той подчерта, че ще бъде проверен и начинът, по който семейството е придобило имота в Нови Искър. „Всички останали версии продължават да бъдат актуални, до отпадането на всяка една от тях“, допълни още главен комисар Маринов.Кой е евентуалният извършител?\r\nНа днешния брифинг главният секретар на МВР главен комисар Младен Маринов уточни единствено, че няма заподозрян сред близките на жертвите на престъплението. Той допълни, че от Института по психология на МВР анализират всички известни факти и обстоятелства, за да съставят психологически портрет на евентуалния извършител.", "date": "2018.01.03", "title": "Шесторното убийство в Нови Искър е престъпление без аналог в близката ни история (ОБЗОР)"}
{"url": "http://www.focus-news.net/news/2018/01/03/2473333/vratsa-prez-2017-g-v-oblastta-sa-razkriti-269-prestapleniya-izvarsheni-ot-maloletni-i-nepalnoletni-litsa.html", "text": "През 2017 г., служители на ОДМВР - Враца са разкрили 269 престъпления, извършени от малолетни и непълнолетни лица. Това съобщиха от Областната дирекция. Престъпленията са основно против собствеността - кражби от частни имоти, магазини, селскостопанска продукция и др. \r\nИзвършителите на различни по вид престъпления са 84 малолетни лица и 223 лица на възраст над 14 години. \r\nС материалите от разследванията са запознати служителите от Детска педагогическа стая и Прокуратурата.", "date": "2018.01.03", "title": "Враца: През 2017 г. в областта са разкрити 269 престъпления, извършени от малолетни и непълнолетни лица"}
{"url": "http://www.focus-news.net/news/2018/01/03/2473334/the-hill-spored-vodacha-na-demokratite-v-senata-na-sasht-po-vreme-na-donald-tramp-stranata-e-zagubila-moralniya-si-avtoritet.html", "text": "Според водача на демократите в Сената на САЩ Чарлз Шумър президентът Доналд Тръмп вреди на „моралния авторитет“ на страната и я представя зле пред света, пише  The Hill.\r\n„През последната година Тръмп, за жалост, пропилява моралния ни авторитет що се отнася до президентството на САЩ“, заяви Шумър. Той допълни, че „моралният авторитет“ позволява на САЩ „да носят светлина на света“, но „той залязва при водачеството на Тръмп, при това бързо“. \r\n„Начинът по който той води външната политика на страната от профила си в социалната мрежа „Туитър“ вреди сериозно на страната. Където имаме сериозни въпроси за решаване в чужбина, той изглежда готов да се намеси с мъжкарски хвалби и войнствени заплахи, които не ни водят наникъде“, убеден е сенаторът от щата Ню Йорк.  Виктор Турмаков", "date": "2018.01.03", "title": "The Hill: Според водача на демократите в Сената на САЩ, по време на Доналд Тръмп страната е загубила моралния си авторитет"}
{"url": "http://www.focus-news.net/news/2018/01/03/2473336/reuters-germanskiyat-vanshen-ministar-izrazi-opaseniya-che-situatsiyata-v-iran-mozhe-da-eskalira.html", "text": "Германският външен министър Зигмар Габриел заяви, че страната му е притеснена от това да не би ситуацията в Иран да ескалира, предава  Reuters.\r\nПо време на официалното си посещение в Киев, Габриел също така заяви, че е скептичен към решението на САЩ да предоставят летално оръжие на Украйна, което да доведе до разрешаване на конфликта в Донбас.  Виктор Турмаков", "date": "2018.01.03", "title": "Reuters: Германският външен министър изрази опасения, че  ситуацията в Иран може да ескалира"}
{"url": "http://www.focus-news.net/news/2018/01/03/2473337/tass-generalniyat-sekretar-na-oon-privetstva-vazobnovyavaneto-na-vrazkite-mezhdu-severna-i-yuzhna-koreya.html", "text": "Генералният секретар на ООН Антонио Гутереш приветства възобновяването на връзките между Северна и Южна Корея по специална линия и изрази надежда, че активизацията на дипломатическите усилия ще позволи постигането на ядрено разоръжаване на Корейския полуостров, предава  ТАСС. \r\nЗаместник-официалният представител на генералния секретар Фархан Хак заяви, че диалогът между Сеул и Пхенян „винаги е позитивно събитие“. „В тази връзка генералният секретар приветства възобновяването на междукорейската линия за връзка. Ние се надяваме, че засилването на дипломатическите инициативи ще помогне за целта Корейския полуостров да се разоръжи ядрено“, допълни той.Агенция \"Фокус\" припомня:\r\nПо-рано министерството на обединението на Южна Корея съобщи, че Северна Корея е възстановила специалната линия за връзка с Южна Корея в пограничния пункт Пханмунджом и вече е влязла в контакт с представителите на Сеул.  Виктор Турмаков", "date": "2018.01.03", "title": "ТАСС: Генералният секретар на ООН приветства възобновяването на връзките между Северна и Южна Корея"}
{"url": "http://www.focus-news.net/news/2018/01/03/2473338/politico-prezidentat-na-frantsiya-shte-predlozhi-nov-zakon-sreshtu-falshivite-novini.html", "text": "Президентът на Франция Еманюел Макрон  ще предложи нови правила за справяне с фалшивите новини по време на изборите в страната от тази година, предава  Politico.\r\n„Когато фалшивите новини се разпространяват, ще може да се отиде при съдия и ако бъде отсъдено, профили на потребители ще бъдат трити и цели интернет-страници ще бъдат блокирани“, заяви Макрон. „Платформите ще имат повече задължения по прозрачността по отношение на спонсорираното съдържание, за да може спонсорите и тези които ги контролират да са познати, както и да се поставят ограничения върху количеството пари, които могат да бъдат използвани за спонсориране на въпросното съдържание“, допълни той.\r\nСпоред предложенията на президента интернет-страниците ще се сблъскват с наказания и медийните регулатори ще имат повече правомощия да действат срещу тях.\r\nПо време на предизборната си кампания Макрон забрани достъпа на руските медии РТ и „Спутник“ на своите митинги, заявявайки, че те разпространяват фалшива информация.  Виктор Турмаков", "date": "2018.01.03", "title": "Politico: Президентът на Франция ще предложи нов закон срещу фалшивите новини"}
{"url": "http://www.focus-news.net/news/2018/01/03/2473339/tass-generalniyat-sekretar-na-oon-prizova-da-ne-se-dopuska-po-natatashno-nasilie-v-iran.html", "text": "Генералният секретар на ООН Антонио Гутереш изрази съболезнования за гибелта на хората по време на протестите в Иран и призова да се избягват нови прояви на насилие, предава ТАСС.\r\nЗаместник-официалния представител на генералния секретар Фархан Хак заяви, че Гутереш с притеснение наблюдава развитието на събитията в Иран. „Той съжалява за гибелта на хората по време на протестите и призовава да се уважава правото на мирно събиране и на свободно слово, а  също така демонстрациите да се водят мирно. Необходимо е да се избягва по-нататъшно насилие“, заяви Хак. \r\nТой допълни, че в скоро време апаратът на ООН ще се свърже с „иранските си партньори“.   Виктор Турмаков", "date": "2018.01.03", "title": "ТАСС: Генералният секретар на ООН призова да не се допуска по-нататъшно насилие в Иран"}
{"url": "http://www.focus-news.net/news/2018/01/03/2473340/abc-news-bivshiyat-glaven-strateg-na-beliya-dom-obyavi-za-predatelska-sreshta-mezhdu-ekipa-na-donald-tramp-i-ruski-advokati.html", "text": "В новата си книга Стийв Банън, бивш главен стратег на Белия дом,  определи като „предателска и непатриотична“ среща между представителите на екипа на предизборната кампания на президента Доналд Тръмп и руски адвокат, предава  ABC News. \r\nВ книгата, озаглавена „Огън и гняв: вътре в Белия дом на Тръмп“ и която скоро ще бъде публикувана, Банън остро критикува Доналд Тръмп-младши, зетят и съветника на президента Джаред Кушнер и тогавашния водач на предизборната кампания Пол Манафорт за това, че са се срещнали през юни 2016 г. с група руснаци, които обещават „мръсна“ информация за Хилари Клинтън, номинирана за кандидат-президент от Демократическата партия.\r\n„Тези високопоставени членове на кампанията сметнаха, че е добра идея да се срещнат с чуждо правителство без адвокати“, пише Банън в книгата, копие от която е попаднало у журналисти.  „Смятам, че това е предателско и непатриотично“, допълва той.\r\nНа свой ред Доналд Тръмп заяви, че неговият бивш съветник „си е загубил разсъдъка“. „Стийв Банън няма нищо общо с мен или с моето президентство. Когато бе уволнен, той загуби не само работата си, но и разсъдъка си“, заяви той. „Стийв Банън има малко общо с историческата ми победа, дадена ми от забравените мъже и жени в страната. Същевременно той е виновен за това, че загубихме сенатско място в щата Алабама, държано 30 години от Републиканците“, допълни президентът. Агенция „Фокус“ припомня:\r\nСтийв Банън напусна Белия дом през август 2017 г.  Тръмп-младши, Манафорт и Кушнер се срещнаха с руския адвокат Наталия Веселнитская, след като разбират от трето лице, че тя има информация, която да инкриминира Хилари Клинтън. Все още не е ясно, дали самият Тръмп е влизал в контакт с представители на Русия по време на своята предизборна кампания – въпрос, станал гореща тема в американската общественост.  Виктор Турмаков", "date": "2018.01.03", "title": "ABC News: Бившият главен стратег на Белия дом обяви за „предателска“ среща между екипа на Доналд Тръмп и руски адвокати"}
{"url": "http://www.focus-news.net/news/2018/01/03/2473341/zerkalo-nedeli-ukrayna-petro-poroshenko-spodeli-ochakvaniyata-si-ot-predsedatelstvoto-na-balgariya-v-saveta-na-es.html", "text": "Президентът на Украйна Петро Порошенко поздрави България за началото на първото ѝ председателство в Съвета на ЕС, предава „Зеркало Недели“.\r\n„Поздравявам нашия надежден партньор България с началото на първото в историята на страната председателство в Съвета на Европейския съюз“, заяви Порошенко от профила си в социалната мрежа „Фейсбук“. Той допълни, че разчита, че по време на председателството на България Украйна ще задълбочи своята европейска интеграция.\r\n„Очаквам прогрес в нашия амбициозен дневен ред: задълбочаването на политическата асоциация и икономическата интеграция на Украйна с ЕС, а също така засилване на подкрепата на ЕС към възстановяването на териториалната цялост на Украйна“, допълни президентът. \r\nНа 1 януари България за първи път, откакто влезе в ЕС, поема председателството в Съвета на ЕС. През втората половина на 2017 г. начело на Съвета бе Естония. За свои главни задачи България смята поддръжката на сигурността, стабилността и солидарността на Европа.  Виктор Турмаков", "date": "2018.01.03", "title": "„Зеркало Недели“ (Украйна): Петро Порошенко сподели очакванията си от председателството на България в Съвета на ЕС"}
