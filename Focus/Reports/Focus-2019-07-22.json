{"url": "http://www.focus-news.net/news/2019/07/22/2682880/sport-botev-vratsa-pobedi-vitosha-kato-gost-s-20.html", "text": "Ботев Враца победи Витоша като гост с 2:0 в последен мач от втория кръг на  efbet Лигата . Головете реализираха Даниел Генов в 17-ата минута и Илия Миланов в 54-ата минута. Така Ботев Враца записа първа победа в новото първенство и заема осмо място с три точки, а Витоша инкасира втора поредна загуба и заема предпоследното 13 място с нула точки. В следващия кръг бистричани гостуват на Лудогорец, а Ботев Враца приема Локомотив Пловдив.", "date": "2019.07.22", "title": "Спорт: Ботев Враца победи Витоша като гост с 2:0"}
{"url": "http://www.focus-news.net/news/2019/07/22/2682816/burgas-suhi-i-normalno-prohodimi-sa-paishtata-v-oblastta-nyama-zatvoreni-uchastatsi.html", "text": "Сухи и нормално проходими са пъищата в област Бургас, няма затворени участъци. Това съобщиха за  Радио „Фокус“ – Бургас  от Областното пътно управление. Видимостта е отлична, движението на моторни превозни средства по пътищата в областта се осъществява безпроблемно.  \r\nИнтензивен е трафикът по входно-изходните пътни артерии на град Бургас – по пътната отсечка Бургас – автомагистрала „Тракия“, по пътя Бургас кв. „Сарафово“, както и в района на пътен възел „Юг“. Струпване на автомобили се наблюдава и в някои участъци в централната градска част – в района на кръстовището между улиците „Булаир“ и „Константин Фотинов“, между булевардите „Сан Стефано“ и „Демокрация“, както и по някои участъци от булевард „24-ти Черноморски пехотен полк“. \r\nМария ПОПЧЕВА", "date": "2019.07.22", "title": "Бургас: Сухи и нормално проходими са пъищата в областта, няма затворени участъци"}
{"url": "http://www.focus-news.net/news/2019/07/22/2682815/pazardzhik-intenziven-e-trafikat-po-glavnite-patishta-v-oblastta.html", "text": "Интензивен е трафикът главните пътища в област Пазарджик, предаде репортер на  Радио „Фокус“ – Пазарджик . На изхода на областния град, в посока Пловдив има полицейски патрул. По главния път Пазарджик-Белово полицейски патрул е разположен в района на ханче Септември. Много от автомобилите се отклоняват към дефилето Варвара-Велинград. На входа на дефилето е разположен друг полицейски патрул. Следи се за спазване ограниченията на скоростта. \r\nВаня НИКОЛОВА", "date": "2019.07.22", "title": "Пазарджик: Интензивен е трафикът по главните пътища в областта"}
{"url": "http://www.focus-news.net/news/2019/07/22/2682817/agentsiya-i-radio-fokus-otpravyat-nova-zagadka-v-igrata-nezabravimoto-za-balgarskite-literaturni-shedyovri.html", "text": "Агенция и Радио „Фокус“  предлагат новата загадка в съвместната игра „Незабравимото“, целяща популяризиране на българските литературни шедьоври. \r\nВ тази първа седмица от втората част на играта загадка отправя общественикът Христо Смиленов:  \r\n \r\n „Разбра ли някой колко хубост, мощ  \r\nсе крий в речта ти гъвкава, звънлива -  от руйни тонове какъв разкош,  \r\nкакъв размах и изразитост жива? \r\nНе, ти падна под общия позор,  \r\nохулен, опетнен със думи кални:  \r\nи чуждите, и нашите, във хор,  \r\nотрекоха те, о, език страдални!“ \r\n \r\nПитаме от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8, на тел. 0882 802 802, както и на телефоните на „Фокус“ в цялата страна. \r\nИмейл: igra@focus-news.net и във „Фейсбук“ страницата ни.  \r\nЖелаем ви успех!", "date": "2019.07.22", "title": "Агенция и Радио „Фокус“ отправят нова загадка в играта „Незабравимото“ за българските литературни шедьоври"}
{"url": "http://www.focus-news.net/news/2019/07/22/2682814/burgas-bezplaten-urok-napravi-si-sam-videoigra-shte-se-provede-na-24-yuli.html", "text": "Бургас. Децата в Бургас получават поредна възможност да се научат как сами да направят видеоигра, как да нарисуват и анимират атрактивни персонажи, които да са нейните главни герои. Ако желаете да посетите безплатните демо часове за гейм дизайн на РобоКидс, можете да го направите тази сряда, 24 юли, от 11.00 до 13.00 часа. Това съобщиха от пресцентъра на  Община Бургас . За всички деца над 11 г. се подготвя втора серия курсове „Направи си сам видеоигра с GameMaker Studio 2“ и „2D Дизайн и анимация на герои за видеоигри“. Подробна информация за безплатните демо часове и летните гейм дизайн курсове ще откриете тук. Гостуващият лектор е Асен Канев a.k.a. rexorcorum. Той работи като 2D дигитален художник и арт директор към Netcore Games, малка независима компания за компютърни игри, създател е на Tales of Maj’ Eyal (в Steam и GOG.com[2]), една от най-известните и успешни roguelike игри.", "date": "2019.07.22", "title": "Бургас: Безплатен урок „Направи си сам видеоигра“ ще се проведе на 24 юли"}
{"url": "http://www.focus-news.net/news/2019/07/22/2682813/", "text": "Иранският върховен лидер аятолах Али Хаменей се срещна в понеделник с делегация на палестинската групировка „Хамас“ и проведе разговори със заместник-ръководителя й Салех ал-Арури, който оглавява делегацията, пише израелското англоезично издание  The Times of Isarel . \r\nХаменей заяви на представителите на Хамас, че подкрепата за палестинците „е идеологически и религиозен въпрос“ и категорично осъди мирния план за Близкия изток, подготвян от администрацията на президента на САЩ Доналд Тръмп, като каза, че палестинците трябва да му се противопоставят с „прецизни ракети“. \r\n„Опасната конспирация на„ Сделката на века” цели унищожаване на палестинската идентичност сред палестинската общественост и младежта“, се казва в изявление на английски на уебсайта на Хаменей. \r\n„Отговорът на „Сделката на века“ изисква  агитационни, културни и интелектуални усилия, а другият метод е да накара палестинците да се чувстват напреднали. Днес палестинците са въоръжени с прецизни ракети, а не с камъни и това дава усещане за напредък ”, добави Хаменей. \r\nТой също така каза, че \"връщането на тази свята земя [Израел] в света на исляма не е странна и недостижима материя\" и нарече целта на лидера на „Хизбулла“ Хасан Насрала да се моли в джамията Ал-Акса на Храмовия хълм в Ерусалим \"абсолютно практичен и постижим стремеж за нас.\" \r\nАл-Арури каза на иранския лидер, че \"ние вярваме, че на базата на божественото обещание, Палестина ще бъде освободена от тиранията на ционистите\", се казва в изявлението на канцеларията на Хаменей. \r\nДелегацията на \"Хамас\" се срещна и с Камал Харрази, съветник на Хаменей. \r\nИранската официална информационна агенция IRNA заяви, че посещението на Ал Арури в Техеран е последвала посещението на висшия ирански парламентарен представител Хосейн Амир-Абдоллахян в Ливан миналата седмица. \r\nИран подкрепя както „Хамас“, така и ливанската групировка „Хизбулла“.  Иран и „Хамас“ не признават Израел и са обещали да го унищожат. \r\nВ неделя ал-Арури се срещна в Техеран с Камал Харази, ръководител на Иранския стратегически съвет за външни отношения, и заяви, че „Хамас“ и Иран са на \"един и същи път\" в борбата с Израел, съобщи иранската агенция Fars. \r\n\"Ние сме на същия път като Ислямската република - по пътя на борбата с ционизма и арогантността\", каза той според информациите. \r\n \r\n  Юлиян Марков", "date": "2019.07.22", "title": "Али Хаменей: Палестинците имат прецизни ракети, за да устоят на американския мирен план"}
{"url": "http://www.focus-news.net/news/2019/07/22/2682819/sofiya-otborat-na-nadezhdata-gostuva-v-stolichna-obshtina-za-sreshta-s-kmeta-yordanka-fandakova-na-23-yuli.html", "text": "Столична община ще отвори врати за Отбора на надеждата от 10.00 часа на 23 юли 2019 г. Това съобщиха от пресцентъра на  Общината . \r\n„Отбор на надеждата” е социален проект, който доказва, че подобни проекти са от основно значение за приобщаването на младите мъже и жени с различен социален статус и етнически произход. \r\nЗа поредна година България участва с отбор на световни форуми и прославя страната със завоювани отличия.  \r\nВ годините отборът демонстрира дух, професионални умения и отлични успехи, както на национално, така и на световно ниво. \r\nВсяка година, осем момчета от София участват на международни първенства за бездомни – Homeless Cup.  \r\nТреньорът на отбора е Борислав Фердинандов, а създателят на проекта е Виктор Кирков. \r\nНа 23 юли, от 10.00 часа, в сградата на Столична община, мраморно фоайе, кметът на Столична община Йорданка Фандъкова и заместникк-кметът доц. д-р Тодор Чобанов ще приветстват момчетата по повод предстоящото им участие на световното първенство по футбол за бездомни хора в Кардиф, Уелс от 27 юли до 3 август 2019 г.", "date": "2019.07.22", "title": "София: Отборът на надеждата гостува в Столична община за среща с кмета Йорданка Фандъкова на 23 юли"}
{"url": "http://www.focus-news.net/news/2019/07/22/2682820/", "text": "Футбол: Носителят на Купата на България Локомотив Пловдив очаква труден съперник след  жребия за третия квалификационен кръг на Лига Европа. След Спартак Търнава – и евентуален успех над словаците – отборът от Пловдив ще има за съперник френския Страсбург или израелския гранд Макаби Хайфа. Страсбург спечели Купата на Лигата във Франция, а Макаби Хайфа е 12-кратен шампион на Израел.", "date": "2019.07.22", "title": "Спорт: Локомотив Пловдив очаква труден съперник, ако отстрани Спартак Търнава"}
{"url": "http://www.focus-news.net/news/2019/07/22/2682821/d-r-delyan-georgiev-bsp-poemam-po-patya-kam-kmetskiya-post-v-izgrev-za-da-promenya-onova-v-koeto-se-prevarna-nashiyat-rayon.html", "text": "Поемам по пътя към кметския пост в „Изгрев“, за да променя онова, в което се превърна нашият район. Това каза за предаването „Софийска трибуна“ по  Радио „Фокус“  д-р Делян Георгиев, кандидат на БСП за кмет на район „Изгрев“. Като най-сериозен проблем в района той посочи презастрояването, което не е съобразено със съществуващата инфраструктура, като уточни, че това ще бъде основен приоритет в програмата му. „В момента се строят доста апартаменти и жилищни сгради. Когато те бъдат заселени, ще удвоят населението на района. Това не е предвидено и съобразено спрямо инфраструктурата. Ще организираме мораториум върху жилищното строителство“, обясни той. Като друга основна цел кандидатът за районен кмет посочи построяването на две детски градини, защото по думите му има сериозен недостиг на детски заведения и ясли за децата в района. За проблемите в „Изгрев“ той използва медицинската максима, че преди всичко трябва да се обърне внимание на превенцията, а не на лекуването на самото заболяване. „В момента изграждаме интересна система по квадранти в района, която съдържа най-наболелите проблеми на дадени участъци. Ще се стараем да не се стига до проблеми, а не да ги разрешаваме впоследствие“, обяви д-р Георгиев. Настоящият районен кмет на „Изгрев“ инж. Цветомир Жеков и управляващата партия страдат от синдрома на дългоуправляващите, отбеляза д-р Делян Георгиев. „За обществото никога не е добре даден човек или политическа сила да управлява прекалено дълго“, заяви той като ги сравни с алпинистите. „Колкото по-дълго време един алпинист стои на голяма височина, толкова по-малка става концентрацията на кислород в кръвта му, а това води до количествени и качествени изменения на съзнанието. Дългото управление не е в полза на гражданите, защото голяма част от хората, които управляват толкова време, се самозабравят в даден момент“, уточни д-р Георгиев. Той сподели интересна тенденция, според която във Франция 47% от кметовете на населените места са лекари, като отчете, че въпреки че медицината и политиката се съчетават трудно, те се справят много добре със задълженията си. „Виждайки как нашият район се превръща в нещо, в което ние не искаме да виждаме, реших да поема по пътя към кметския пост в „Изгрев“. Всички, които си спомнят как изглеждаха кварталите преди 10-15 години, изпитват носталгия по онова време. Тогава имаше пространство, дървета и хубави градинки. А сега междублоковите пространства се уплътняват с нови кооперации, започва да се очертава ясно проблемът с паркоместата“, отбеляза той. Д-р Георгиев каза още, че вратите на Общината и на кмета на района винаги трябва да бъдат отворени за гражданите. „Ако се вслушваме в хората и всички заедно взимаме решения за територията, на която живеем, то тогава голяма част от проблемите на даденото населено място, няма да съществуват. Трябва да има личен диалог и комуникация „очи в очи“, защото кметът е този, който е най-близо до хората. Той трябва да е един от тях, само тогава можем да постигнем успех в местното самоуправление“, обясни кандидатът от БСП. Д-р Делян Георгиев призова жителите на район „Изгрев“ да бъдат разумни на предстоящите местни избори. „Нека наесен всички да отидем до урните, защото нашият глас се чува, когато сме заедно и когато сме много. Тогава ще можем ясно да изразим желанието си за промяна и да оказваме влияние върху процесите на местата, в които живеем“, обобщи кандидатът за кмет на район „Изгрев“ от БСП.  \r\nАгенция „Фокус“ припомня: Д-р Делян Георгиев е кандидат на БСП за кмет на район „Изгрев“. Той е на 33 години и е лекар в Спешна медицинска помощ - София. Баща е на 3 деца. \r\nВеселка ИВАНОВА", "date": "2019.07.22", "title": "Д-р Делян Георгиев, БСП: Поемам по пътя към кметския пост в „Изгрев“, за да променя онова, в което се превърна нашият район"}
{"url": "http://www.focus-news.net/news/2019/07/22/2682822/api-na-23-ti-yuli-ot-2200-ch-do-0500-ch-na-24-ti-yuli-shte-bade-ogranicheno-dvizhenieto-v-tunel-vitinya-na-am-hemus-v-posoka-sofiya.html", "text": "На 23-ти юли, от 22.00 ч., до 05.00 ч. на 24-ти юли ще бъде ограничено движението в тунел „Витиня“ на АМ „Хемус“, в посока София. Това съобщиха от пресцентъра на  Агенция \"Пътна инфраструктура\" .  \r\nПоради профилактика на осветлението в съоръжението, трафикът ще се пренасочва от км 35 по път I-1, и при км 30, на пътна връзка „Витинска река“, ще се включва отново в магистралата. Движението за Варна в тунела ше се осъществява в една лента. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.22", "title": "АПИ: На 23-ти юли, от 22.00 ч., до 05.00 ч. на 24-ти юли ще бъде ограничено движението в тунел „Витиня“ на АМ „Хемус“, в посока София"}
{"url": "http://www.focus-news.net/news/2019/07/22/2682823/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево, а пътните настилки са сухи. През деня не са получавани сигнали за инциденти по пътищата. \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по път ІІІ-8683 село Арда – село Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път ІІІ-197 Граница Пазарджик-Доспат-Борино, в отсечката от км 41+900 (граница с област Пазарджик) до км 70+500 (село Борино), се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Движението по път IІI-197 Борино – Грохотно – Девин в село Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в село Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и валежите през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.22", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/07/22/2682824/aktsenti-v-sutreshniya-blok-dobro-utro-balgariya-po-radio-fokus-na-23-yuli.html", "text": "Какви събития ще включва лятната занималня и кампанията „Зелена библиотека“, доколко успешно се използва дигиталната платформа? По тези и други въпроси в сутрешния блок на Радио „Фокус“ ще разговаряме с Юлия Цинзова, директор на Столична библиотека. Каква е политическата картина дни преди депутатите да излязат в лятна ваканция - изборът на Иван Гешев за главен прокурор ще създадели напрежение между партиите, приключили проблемът с изтичането на данните, колко важно е предложението на ВМРО, кметове да се избират в населени места с над 200 жители, а не както е в момента - при над 350? Очаквайте коментара на проф. Антоанета Христова, политическия психолог. По какви проекти работи Община Трън ще ни каже инж. Евгения Такова, директор Дирекция „Устройство на територията  общинска собственост и инвестиционна политика“. За първото евросело у нас ще ни разкаже колегата Ливия Нинова от Радио „Фокус“ – Пирин. Ще се насочим и към морето, където се организират множество събития. Едно от тях е музикален фестивал, който ще се проведе в близост до Бургас. Кой е той и какво включва програмата ще научим от репортажа на Мария Попчева от Радио „Фокус“ – Бургас. Още няколко събития предстои да се проведат в дните до края на седмицата в рамките на Театър „Римски терми“ във Варна. Повече  ще научим от репортера ни във Варна Диана Стоева. \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.07.22", "title": "Акценти в сутрешния блок „Добро утро, България“ по Радио „Фокус“ на 23 юли"}
{"url": "http://www.focus-news.net/news/2019/07/22/2682826/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-eko-rali-balgariya.html", "text": "От 8.00 часа до 24.00 часа на 26 юли и от 11.00 часа до 20.00 часа на 28 юли се забраняват престоят и паркирането на пътни превозни средства на паркинга  на пл. „Княз Александър I“ без да се засягат местата в режим „служебен абонамент“ - 55 паркоместа. Това съобщиха от пресцентъра на  Столична община . Промяната се налага във връзка с провеждането на ЕКО-Рали  България.", "date": "2019.07.22", "title": "София: Въвежда се временна организация на движението във връзка  с провеждането на ЕКО Рали България"}
{"url": "http://www.focus-news.net/news/2019/07/22/2682825/ministar-nikolina-angelkova-nikoga-ne-sme-krili-che-ima-problemi-no-vinagi-tarsim-reshenie-zaedno-s-predstavitelite-na-sektora.html", "text": "Изключително много ме е яд на тази толкова негативна кампания, която се изнесе преди няколко седмици. Никога не сме крили, че има проблеми, но ние винаги търсим заедно решение с представителите на сектора, с бранша и местните власти. Търсим да решим проблемите, така че да създадем устойчивост на сектора. Това коментира днес след заседанието на Националния съвет по туризма, което се проведе в курорта „Златни пясъци“ министър Николина Ангелкова, предаде репортер на  Радио „Фокус“ – Варна . Според нея, по данни на хотелиерите по цялото Черноморие има достатъчно туристи. „Винаги сме апелирали, когато има безпардонни единични случаи, да бъдем сигнализирани, за да вземем мерки. Защото такива единични случаи рушат образа на българския туризъм“, коментира тя. Според министър Ангелкова, с общи усилия, които предлага ведомството, се цели туристическият продукт да стане по-устойчив. „Няма как да замитаме проблеми от 20 години“, добави министър Ангелкова, след като бе попитана за коментар на излезлите преди седмици снимки с празни плажове по черноморските ни курорти. Според представителя на Националния борд по туризъм, Мартин Захариев, 2019 година е преломна за сектора. „Считаме, че трудно ще постигнем резултата от 2018 година. Негативната кампания изиграва негативен ефект и трябва повече да се ценят даденостите на нашите курорти“, коментира той. Според него документите на Министерството на туризма все по-правилни и модерни, но в този смисъл той и колегите му имат известни корекции. „Нашите документи и политики стават по-добри, но парите за туризъм остават малко. За щастие правителството има намерение да увеличи парите за реклама. Освен това цялостна визуализация на националния бранд на България. Това е от критична важност за следващите поколения“, добави Мартин Захариев. Той допълни, че браншът настоява за искали по-активно отношение на дипломатическите служби на България в подкрепа на туризма, улесняването на издаването на визи за руски и турски туристи, както и за превръщането на читалищата в страната в звена с насоченост и за туристически информационни центрове. Мартин Захариев поиска още, Статистическият институт да коригира цифрите за посещенията на туристите в страната ни, тъй като те се различават в пъти от реалните цифри, предоставяни от министерството. Според него предстоящото въвеждане на единна система за туристическа информация ще осветли сектора. Според Сийка Кацарова от Български съюз по балнеология и СПА туризъм, много е важно да се осигури не само сезонен достъп до септември на немските туристи до Варна и останалите курорти по Черноморието, тъй като тези гости могат да идват на рехабилитационни почивки чрез допълнителното здравно осигуряване, което имат в страната си. \r\nДиана СТОЕВА", "date": "2019.07.22", "title": "Министър Николина Ангелкова: Никога не сме крили, че има проблеми, но винаги търсим решение заедно с представителите на сектора"}
{"url": "http://www.focus-news.net/news/2019/07/22/2682818/tass-tramp-nareche-neverni-informatsiite-za-zadarzhani-agenti-na-tsru-v-iran.html", "text": "Американският президент Доналд Тръмп нарече неверни докладите за задържането на 17 шпиони в Иран, за които се твърди, че са били обучени в Централното разузнавателно управление, цитира думите му  TACC . \r\n\"Посланието на Иран за залавянето на шпиони на ЦРУ е напълно невярно\", написа президентът в социалната мрежа „Туитър“. Според него в изявлението на Иран няма „нито дума истина”. \r\n\"Просто повече лъжи и пропаганда (както за сваления им дрон), религиозен режим, който се разпада и няма представа какво да прави\", пише Тръмп. Американският президент заяви също, че иранската \"икономика е мъртва\". \r\nПо-рано, на 22 юли, директорът на отдела за борба с тероризма на иранското министерство на информацията (разузнаването) обяви на пресконференция, че съд в Иран е осъдил 17 души, обвинени в шпионаж в полза на САЩ. Според изявлението шпионите събирали информация за жизненоважните съоръжения на Иран и били обучавани от ЦРУ. \r\nМиналата седмица Тръмп каза, че десантен кораб на американския флот е свалил ирански безпилотен самолет в Ормузкия проток, който според американското военно командване прелетял твърде близо до него. Впоследствие иранският външен министър Абас Арагчи, коментирайки изявленията на Тръмп, каза, че Техеран не е загубил нито едно безпилотно летателно средство нито в Ормузкия пролив, нито на друго място. \r\n \r\n  Юлиян Марков", "date": "2019.07.22", "title": "ТАСС: Тръмп нарече „неверни“ информациите за задържани агенти на ЦРУ в Иран"}
{"url": "http://www.focus-news.net/news/2019/07/22/2682541/pregled-na-osnovnite-temi-v-svetovniya-pechat-agentsiya-fokus.html", "text": "Отношенията между САЩ и Иран, необичайно високите температури в Северна Америка и резултатите от изборите в Япония са сред темите на световния печат \r\n*** \r\n \r\n  Американският държавен секретар Майк Помпео заяви, че Иран трябва да реши дали иска да се държи като „нормална държава“, но към момента не е показала „никакви знаци“ че смята да промени поведението си след последното покачване на напрежението, пише американският вестник  The Hill .  \r\n \r\n„Иранският режим трябва да реши дали иска да се държи като нормална нация“, каза Помпео по време на пресконференция с еквадорския президент. Според държавния секретар, ако Техеран вземе такова решение „САЩ са готови да започнат преговори по широк набор от въпроси без да поставят никакви условия“. Помпео обаче подчерта, че към момента „няма никакви знаци показващи готовността на Иран да промени цялостно посоката“ в която отива страната.  \r\n \r\n„Ако направят нещата, които сме поискали от тях във връзка с ядрената програма, във връзка с ракетната програма, във връзка с тяхното заплашващо поведение в света – искам да кажа, може просто да видите действията им. Това са действия които целят да заплашат“, категоричен бе първият дипломат.  \r\n*** \r\n \r\n  Несломима топлинната вълна обхвана САЩ в региона от централните щати до Източното Крайбрежие и предизвика отлагането на Триатлона в Ню Йорк и доведе до повреди в някои американски пътища, разположени най-вече в хълмистите щати, пише вестник  USA Today  в материал на първа страница.  \r\n \r\nТоплината ще засегне до 200 милиона души и няма да се махне поне в следващите пет дни, това информират от редакцията, позовавайки се на данни от Националната метеорологична служба на САЩ. Издадено е висока степен на опасност, която важи най-вече за части от Тексас до долината на Охайо и част от Североизточната част и централното крайбрежия на Атлантическия океан.  \r\n \r\nТемпературите на някои места достигнаха до почти 38 градуса по Целзий, като се очаква в следващите дни термометрите да отчетата рекордните 105 градуса по Фаренхайт, равняващи се на над 40 пункта според скалата на Целзий.  \r\n \r\nВашингтон, Филаделфия, Ню Йорк и Бостън се готвят за рекордни температури, като за Ню Йорк и Балтимор е сила червен код за опасно време, което най-вероятно ще продължи и в неделя.  \r\n \r\n„От юли 2012 г. не се бе случвало Чикаго и Филаделфия да ударят 100 градуса по Фаренхайт. А във Вашингтон такава не е отчитана от 2016 г.“, заяви метеоролога Даниел Нитъл. В същото време специалисти предупреждават, че през нощта няма да има така очакваното охлаждане, което да намали ефекта на топлинната вълна.  \r\nВ градовете Вермонт и Ню Хемпшир са отворени специални места, на които хората могат да се охладят. \r\n*** \r\n \r\n Управляващата либералдемократическа партия и младшият коалиционен партньор, Комеито, запазиха мнозинството си в Горната камара, осигурявайки най-малко 63 места на изборите, проведени на 21 юли, пише англоезичното издание на японския вестник  Asahi Shimbun   \r\nТъй като управляващата коалиция си е гарантирала необходимото мнозинство от 123 места в 245-местната Горна камара, премиерът Шиндзо Абе може да продължи своята политическа програма, тъй като управляващата коалиция ще има солидни мнозинства в двете камари. \r\nВ своите кампании Абе каза, че се надява да си осигури достатъчно места, за да гарантира политическа стабилност и си постави изключително ниска цел от общо 53 места между ЛДП и Комеито като основна цел. Това число би дало на управляващата коалиция обикновено мнозинство в горната камара, но тя далеч надхвърли този праг. \r\nПоловината от местата в Горната камара се избират на всеки три години. За общо 74 места се гласуваше в едномандатни райони, а други 50 депутати биват избирани с партийни листи по пропорционалната система.", "date": "2019.07.22", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/22/2682543/varna-uchenik-s-problemno-povedenie-e-stanal-obuchitel-na-petoklasnitsi.html", "text": "Възпитаник на елитна варненска гимназия е станал обучител на петокласници, след като е получил шанс да промени поведението си. Момчето системно е бягало от училище, употребявало е марихуана и дори е било изгонено от родителите си. Чрез свой приятел се е свързало с местна неправителствена организация, от която са го наели на работа като са го включили в проект. Това съобщават от пресцентъра на  Областният информационен център-Варна . Освен възможността да полага труд, ученикът е получил и ръководни функции, което го е мотивирало още повече. След дадения му шанс той вече три месеца обучава по-малки деца на 3D моделиране и 3D принтинг. Овластяването на младия човек го стимулира към промяна и поемане на повече отговорности, коментираха от сдружението. Примерът за това как на младите хора би могло да се влияе като им се гласува доверие бе даден по време на провеждане на фокус група по проект, финансиран от Оперативна програма „Добро управление“ 2014-2020г. Домакин на събитието бе Областният информационен център-Варна. На срещата, в която участваха неправителствени организации и представители на висши училища в морската столица, присъстващите дадоха своята оценка на Националната стратегия за младежта 2010 – 2020 г. и резултатите от изпълнението й. Те се обединиха около мнението, че заложените в документа политики не се изпълняват ефективно и не достигат до основната си целева група – младите хора. Сред препоръките, дадени на срещата, бяха при разработване на стратегии за младите хора да се включват организации, които пряко работят с тях, да се осъвременяват каналите за комуникация, да се намали бюрокрацията, да се създадат младежки зони по интереси. Поведението и мисленето на младите хора са много динамични и те трябва да се проследяват, за да се общува адекватно с тях и да се правят работещи политики, изтъкнаха участниците във фокус групата. Всички мнения и препоръки, обобщени по време на провеждането й, ще бъдат взети под внимание при изготвянето на Наръчник за гражданска активност.", "date": "2019.07.22", "title": "Варна: Ученик с проблемно поведение е станал обучител на петокласници"}
{"url": "http://www.focus-news.net/news/2019/07/22/2682540/predstoyashti-sabitiya-v-stranata-za-22-yuli-agentsiya-fokus.html", "text": "*** \r\n \r\nОт 14.00 ч. в хотел РИУ „Астория“, к. к. „Златни пясъци“ министър Николина Ангелкова ще открие заседание на Националния съвет по туризъм. За представителите на медиите е предвиден брифинг около 15.30 ч.  \r\n \r\n*** \r\n \r\nОт 11.00 часа в Областна администрация Бургас заместник-министър Деница Николова ще участва в стратегическа консултация във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г.  \r\nОт 13.30 часа заместник-министърът ще инспектира сградата на учебно-производствен комплекс „Младост“ към Професионална гимназия по туризъм „Проф. Д-р Асен Златаров“ и Професионалната гимназия по транспорт.  \r\n \r\n*** \r\n \r\nОт 10.00 ч. заместник-министър Лозана Василева ще открие информационни дни по Програма за морско дело и рибарство 2014-2020 г. в залата на Гранд Хотел Поморие. \r\n \r\n*** \r\n \r\nОт 09.00 часа 3 състав на Специализирания наказателен съд ще гледа делото срещу Богдан К., Александър Щ. и др., обвинение в организиране и ръководене на организирана престъпна група. \r\n \r\n*** \r\n \r\nОт 09.00 часа 9 състав на Специализирания наказателен съд ще гледа делото срещу Деян М., Мирослав М. и др., обвинение в организиране и ръководене на организирана престъпна група. \r\n \r\n*** \r\n   \r\nОт 09.30 часа Белоградчишки епископ Поликарп, викарий на Софийския  митрополит, ще оглави архиерейска света литургия в Буховския манастир \"Св. Мария Магдалина\". \r\n \r\n*** \r\n \r\nОт 09.30 часа 5 състав на Специализирания наказателен съд ще гледа делото срещу Стефан Г., Георги Г. и др., обвинение в организиране и ръководене на организирана престъпна група. \r\n \r\n*** \r\n \r\nОт 10.00 часа 13 състав на Специализирания наказателен съд ще гледа делото срещу Борис А., Данаил П. и др., обвинение в организиране и ръководене на организирана престъпна група. \r\n \r\n*** \r\n \r\nОт 10.00 часа 12 състав на Специализирания наказателен съд ще гледа делото срещу Славчо С. и Детелин Г., Квалифицирани състави на изнудване. \r\n \r\n*** \r\n \r\nОт 11.00 ч. в Столична библиотека ще бъде открита изложбата  „Страници от историята на България в Държавен вестник 1879-2019“. \r\n \r\n*** \r\n \r\nОт 13.30 часа 12 състав на Специализирания наказателен съд ще гледа делото срещу Камен Б., Ивайло Б. и др., обвинение в организиране и ръководене на организирана престъпна група. \r\n \r\n*** \r\n \r\nОт 14.00 часа 19 състав на Специализирания наказателен съд ще гледа делото срещу Красимир З., Производство по чл. 65 НПК - задържане под стража в досъдебното производство и в производството по ЗЕЕЗА. \r\n*** \r\n \r\n \r\nОт 15.00 часа 1 състав на Специализирания наказателен съд ще гледа делото срещу Евгени М., Производство по чл. 65 НПК - задържане под стража в досъдебното производство и в производството по ЗЕЕЗА. \r\n \r\n*** \r\n \r\nОт 21.00 часа на Лятна сцена НДК ще бъде прожектиран филмът „Презрението”. \r\n \r\n*** \r\n \r\nОт 13.00 часа в зала №5 на Община Благоевград ще се проведе заключителна пресконференция по проект „Благоустрояване на градската среда“.  \r\n \r\n*** \r\n \r\nОт 14.00 часа на улица „Ветрен“ №8 ще се проведе официална церемония по откриването на обект „Благоустрояване на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на улица „Ветрен“ до ЮЗУ „Неофит Рилски“.  \r\n \r\n*** \r\n \r\nОт 11.00 часа в сградата на Областна управа във Варна ще се проведе заседание на Консултативния съвет по туризъм с участието на лидера на НФСБ Валери Симеонов. След срещата е предвиден брифинг за представителите на медиите от 12. 30 часа.  \r\n \r\n*** \r\n \r\nОт 11.00 часа в Пресклуб на БТА - Велико Търново КНСБ ще проведе пресконференция за борбата със сивата икономика. \r\n \r\n*** \r\n \r\nОт 11.00 часа в Пресклуб на БТА - Велико Търново ще се състои пресконференция на народния представител от БСП за България Явор Божанков. \r\n \r\n*** \r\n   \r\nОт 10.00 ч. в Регионална библиотека „Христо Ботев“ Негово високопреосвещенство Врачанският митрополит Григорий ще участва в будителска работилница, посветена на св. Софроний Врачански.  \r\n \r\n*** \r\n \r\nОт 20.00 часа на крепостта „Баба Вида” ще се проведе официално откриване на Фестивала на изкуствата „Дунавски вълни”. \r\n \r\n*** \r\n \r\nОт 20.10 часа на крепостта „Баба Вида” ще се проведе „В света на канцонетите” - концерт на Симфониета – Видин. \r\n \r\n*** \r\n \r\nОт 08.00 часа в НЧ „Добрич – 2017“ ще се проведе Фортнайт ден - Изработка на фортнайт аксесоари. Уроци по фортнайт. Live stream – гледане игра на живо. Тематични парти игри. \r\n \r\n*** \r\n \r\nОт 09.00 часа в Младежки център – Добрич ще се проведе Еко лято 2019  - спортни и занимателни игри, прожекции на филми, посещение на културни и природни забележителности, басейн. \r\n \r\n*** \r\n \r\nОт 10.00 часа в Регионална библиотека „Дора Габе“, Интерактивна зала Летен детски клуб, ще се проведе „Играй и учи” - забавни игри за харесвани професии. \r\n \r\n*** \r\n \r\nОт 10.30 часа в Художествена галерия ще се проведе Лятна работилница за въображение: занятия  с деца. Посещения без предварително записване. \r\n \r\n*** \r\n \r\nОт 10.30 часа в Народно читалище „Йордан Йовков - 1870  г.“ ще се проведе Летен детски център „Млади възрожденци“. \r\n \r\n*** \r\n \r\nОт 19.00 часа от Стара къща до сцената на пл. „Свобода“ ще се проведе 18-ият Международен фолклорен фестивал „Фолклор без граници“. От 19.30 часа предстоят концерти на ансамблите. \r\n \r\n*** \r\n \r\nОт 19.00 часа в Младежки център – Концертна зала ще се проведе Мюзикъл „Алиса в страната на чудесата“ – подготвителна група на Детски  музикален театър „Дея“. \r\n \r\n*** \r\n \r\nВ РИМ – Добрич ще се проведе Лято в музея 2019 - занимания с деца с цел опознаване на културното наследство на родния край. \r\n \r\n*** \r\n \r\nОт 17.30 часа в ХГ \"Христо Градечлиев\" ще бъде представена изложба на София Лесетская. \r\n \r\n*** \r\n \r\nОт 09.00 часа в залата на община Карлово ще се състои официалното откриване на Летния университет на ЮНЕСКО. \r\n \r\n*** \r\n \r\nОт 17.30 часа в експозиционна зала \"Кутловица\" на бул. \"Трети март\" 64 ще се състои откриването на изложба (живопис) на Георги Паунов – младши. \r\n \r\n*** \r\n \r\nВ 09.30 часа в зала 1 на Апелативния съд ще се проведе заседание по делото, с което Атанас Червенков – Райфъла и съучастниците му обжалват присъдите си, постановени от Пловдивския окръжен съд. Окръжен съд – Пловдив призна подсъдимите за виновни  за опит за убийство с користна цел, както и за извършване на поредица от палежи и унищожаване на вещи, за което им е наложил общи най-тежки наказания.  \r\n \r\n*** \r\n \r\nВ 09.30 часа в Районния съд ще се проведе заседание по делото срещу Виолета Т. и Васил Г. срещу които са повдигнати обвинения, че са набрали, транспортирали от гр.Пловдив до гр.Истанбул, и превели през границата на страната през ГКПП“Капитан Андреево“ отделно лице, с цел да бъде използван за отнемане на телесен орган – бъбрек, независимо от съгласието му.  \r\n \r\n*** \r\n \r\nВ 15.00 часа в зала 11 на Районния съд ще се проведе заседание по делото срещу Свилен Г., обвинен, че при управление на МПС, под въздействието на алкохол, е нарушил правилата за движение, с което по непредпазливост е причинил на турски гражданин средна телесна повреда.  \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, гостуват доброволци на ЦЕИ Стара Загора. \r\n \r\n*** \r\n \r\nОт 10.00 часа в къща музей „Гео Милев“ ще се проведе Лято в музея.  \r\n \r\n*** \r\n \r\nОт 18.00 часа на площада пред сградата на Община Стара Загора легендата на българския футбол Христо Стоичков ще представи биографичната си книга „Историята“. \r\n \r\n*** \r\n \r\nОт 10.00 часа в зала 203 на общината ще се проведе заседание на  \r\nПК „Икономическа политика, общинска собственост и контрол по сделките с общинско имущество”. \r\n \r\n*** \r\n \r\nОт 13.30 в зала 203 на общината ще се проведе заседание на  \r\nПК „Европейски проекти, международно сътрудничество и взаимодействие с НПО“.", "date": "2019.07.22", "title": "Предстоящи събития в страната за 22 юли (Агенция „Фокус“)"}
{"url": "http://www.focus-news.net/news/2019/07/22/2682542/zasilen-trafik-na-granitsata-i-zatrudneniya-v-dvizhenieto-belyazaha-nedelniya-den-obzor.html", "text": "Засилен трафик на границата и затруднения в движението във вътрешността на страната белязаха неделния ден. Още от сутринта и почти през целия ден  бе интензивен трафикът по границата със Сърбия при ГКПП „Калотина“. Засилено бе движението и на ГКПП“ Кулата“ и „Маказа“ на българо-гръцката граница. В следобедните часове бе отчетено и засилване на трафика на леки автомобили на границата с Турция при ГКПП „Капитан Андреево“.  На границата с Румъния сутринта бе регистрирано интензивно движение на тежкотоварния трафик на изход при пункт „Дунав мост – Видин“. С напредването на деня в двете посоки се засили движението за леки автомобили по всички сухопътни пунктове със северната ни съседка.  Също така от 16.00 ч. в неделя  поради техническа неизправност ферибот Свищов- Зимнич преустанови дейността си. Продължителността на спирането ще трае до 19.00 ч. на 23 юли. Във вътрешността на страната също имаше временни затруднения на пътя и инциденти. След 11.00 ч. автомобил се запали на пътя Чепеларе -Соколовци при разклона на за село Проглед. Поради гасенето на моторното превозно средство, временно движението беше ограничено. Около час по-късно то бе пуснато в едната лента. Чак към 13.30 ч. движението бе изцяло възстановено. Заради събора в „Рожен“ в района има и голямо струпване на автомобили. Това е и причината до 06.00 часа в понеделник важи ограничение на движението на моторни превозни средства по път ІІ-86 – от отклонението за Пампорово до село Соколовци. В следобедните часове читатели и слушатели на „Фокус“ сигнализираха за тапи на път Е-79 в района на Симитли. Междувременно в района на града бе регистриран и инцидент. Вследствие на катастрофата няма пострадали хора, но пътнотранспортното произшествие бе причина за въведена организация на движението в участъка. Движението по път I-1 при изхода на Симитли, в посока Благоевград, от км 374 до 375, се осъществяваше в една лента. В следобедните часове на неделния ден за кратко движението по път II-99 Черноморец – Крайморие при разклона за Атия се осъществяваше в една лента. Причината бе аварирал автомобил. \r\nДеница КИТАНОВА", "date": "2019.07.22", "title": "Засилен трафик на границата и затруднения в движението белязаха неделния ден (ОБЗОР)"}
{"url": "http://www.focus-news.net/news/2019/07/22/2682545/deutsche-welle-british-earueys-sprya-vremenno-poletite-si-do-kayro.html", "text": "“Бритиш Еъруейс“ и „Луфтханза“ прекратиха временно полетите си до Кайро поради опасения за безопасността, това са съобщили двете компании, без да дават допълнителна обосновка на решението си, предава англоезичната редакция на  Deutsche Welle .  \r\n \r\nЗа “Бритиш Еъруейс“ спирането на полетите е за седем дни, като то започна в събота и има за цел да „позволи допълнителна преценка“, заявиха от английската компания. Германската компания „Луфтханза“ също спря полетите за Кайро от летищата на Мюнхен и Франкфурт в събота, като официалната причина е „оценка на ситуацията“.  \r\n„Има повишена опасност от тероризъм срещу авиацията“, заявиха от британския „Форин офис“ в съобщение, насочено към гражданите на страната, желаещи да летят до Египет. Външното министерство в Лондон каза още, че полетите от Кайро към Великобритания преминават през „допълнителни охранителни мерки“, като пътниците се призовават да „съдействат пълно на охраната на летищата“.  \r\n \r\nГоворител на “Бритиш Еъруейс“ отказа да коментира дали решението на компанията е във връзка със съобщението на Лондон. Останалите полети действат без забавяния или допълнителни пречки.  \r\n : Цанко Цолов", "date": "2019.07.22", "title": "Deutsche Welle: \"Бритиш Еъруейс\" спря временно полетите си до Кайро"}
{"url": "http://www.focus-news.net/news/2019/07/22/2682827/24-info-makedoniya-albanskiyat-prezident-se-sreshtna-s-ramush-haradinay.html", "text": "Албанският президент Илир Мета пристигна в Прищина късно следобед, където се срещна с подалия оставка косовски премиер Рамуш Харадинай, пише македонското електронно издание  “24 Инфо“ . \r\nПрезидентът Мета в социалната мрежа „Фейсбук“ заяви, че е щастлив да се срещне с Харадинай в Прищина. \r\n„Радвам се, че се срещнах с премиера Рамуш Харадинай в Прищина. Гордея се с вдъхновяващия му характер“, пише Мета. \r\nХарадинай също публикува новини от срещата на своята страница във „Фейсбук“, както и снимки от срещата. \r\nСлед оставката на Харадинай, обявена на 19 юли чрез \"Фейсбук\", Мета изрази убеждението си за невинността му и подчерта, че \"няма натиск, който да прекърши държавника и националния герой\". \r\n„Гордея се с Рамуш Харадинай и съм убеден в невинността му. Няма натиск, който да прекърши държавника и националния герой. Отсега нататък всички трябва да спим по-малко, да се тревожим все повече и повече, да се обединим в Косово и нашия регион да няма заплаха за мира, сигурността и европейското бъдеще“, пише Мета във „Фейсбук“. \r\n \r\n  Юлиян Марков", "date": "2019.07.22", "title": "„24 Инфо“ (Македония): Албанският президент се срещна с Рамуш Харадинай"}
{"url": "http://www.focus-news.net/news/2019/07/22/2682544/afp-hyustan-otpraznuva-50-godishninata-ot-katsaneto-na-lunata.html", "text": "Космическият център в Хюстън отпразнува точният момент, в който американският астронавт Нийл Армстронг прави първата си стъпка по лунната повърхност, предава  AFP . \r\nХиляди хора се събраха да отбележат т.нар. лунна годишнина с фойерверки, музика и голям екран, на който бяха излъчени кадри от паметния момент.  \r\n \r\nСлед като прекарва няколко секунди на стълбата на космическата капсула „Орел“, където той и Едуин Олдрин са се приземили шест часа по-рано, Армстронг прави първата си стъпка на луната в 22:56 вечерта на 20 юли 1969 г. \r\n \r\n„Една малка стъпка за човека, един гигантски скок за човечеството“.  \r\n : Цанко Цолов", "date": "2019.07.22", "title": "AFP: Хюстън отпразнува 50-годишнината от кацането на луната"}
{"url": "http://www.focus-news.net/news/2019/07/22/2682546/kathimerini-mitsotakis-za-razdelyaneto-na-kipar-nyama-da-zabravim-zhertvite-na-invaziyata.html", "text": "b> Атина.   Гръцкият премиер Кириакос Мицотакис отбеляза в събота 45-годишнината от разделянето на Кипър чрез съобщение в социалните мрежи, пише електронното издание на гръцкия вестник  Kathimerini . \r\n \r\n„Няма да забравим жертвите на инвазията и саможертвата на кипърския елинизъм“, заяви Мицотакис, като подчерта, че „ние ще бъдем винаги на страната на нашите кипърски братя в борбата за обединение на Кипър“. \r\n \r\nВ събота се навършиха 45 години от интервенцията на Турция в Кипър, която раздели острова на две – международно признатата Република Кипър и подкрепяната само от Анкара Турска Република Северен Кипър. \r\n : Цанко Цолов", "date": "2019.07.22", "title": "Kathimerini: Мицотакис за разделянето на Кипър: Няма да забравим жертвите на инвазията"}
{"url": "http://www.focus-news.net/news/2019/07/22/2682549/cnn-tsyala-edna-natsiya-e-haknata.html", "text": "В материал под заглавието „Цяла една нация е хакната“  CNN  публикува материал за хакерската атака срещу масивите на НАП, който агенция „Фокус“ представя без редакторска намеса.  \r\nАсен Генов е доста бесен. Неговите лични данни бяха публикувани тази седмица, след като записи от повече от 5 милиона българи бяха откраднати от хакери от данъчната служба на страната. \r\nВ страна с едва 7 милиона души мащабът на такава атака означава, че почти всеки работещ възрастен е бил засегнат. \r\n\"Всички ние трябва да бъдем ядосани. ... Информацията вече е достъпна за всеки. Много, много хора в България вече разполагат с този файл и аз вярвам, че това не е само в България\", каза Генов, блогър и политически анализатор. Той знае, че данните му са компрометирани, защото, въпреки че не е ИТ специалист, той успя да намери откраднатите файлове онлайн. \r\nАтаката е извънредна, но не е уникална. \r\nПравителствените бази данни са златни мини за хакери. Те съдържат огромно количество информация, която може да бъде \"полезна\" за години напред, казват експерти. \r\n\"Можете да направите (паролата си) по-дълга и по-сложна, но информацията, която правителството държи, са неща, които няма да се променят,\" каза Гай Бънкър, експерт по информационна сигурност и главен технологичен директор в „Клиърсуифт“, компания за киберсигурност. \r\n„Датата Ви на раждане няма да се промени, няма да се премести утре - каза той. \"Голяма част от информацията, която е била взета, е валидна вчера, е валидна и днес и вероятно ще бъде валидна за голям брой хора за пет, десет, двайсет години\". \r\nНавремето пробивите в базите данни се водеха от висококвалифицирани хакери. Но все повече не е необходима сложна и внимателно планирана операция за проникване в ИТ системи. Хакерски инструменти и зловреден софтуер, които са на разположение в тъмната мрежа, позволяват на хакери-аматьори да причинят огромни щети. \r\nСтрогият закон за защита на данните, който влезе в сила миналата година в целия Европейски съюз, постави нови тежести за всеки, който събира и съхранява лични данни. Той също така въвежда тежки глоби за всеки, който неправилно управлява данните, като потенциално отваря вратата пред българското правителство да се глоби за нарушението. \r\nВъпреки това, атаките срещу правителствените системи се увеличават, казва Адам Левин, основател на „Сайбърскаут“, друга фирма за киберсигурност. \"Това е война и ще я спечелим, ако превърнем киберсигурността във водещ проблем\", каза той. \r\nИдеята, че правителствата спешно трябва да увеличат усилията си в киберсигурността, не е нова. Експертите алармират за това от години. \r\nАмериканското министерство по въпросите на ветераните претърпя едно от първите сериозни хакерски атаки на базата данни през 2006 г., когато личните данни на повече от 26 милиона ветерани и военни лица бяха компрометирани. \r\n„И всички казваха: „О, това е ужасно. Трябва да направим нещо, за да го спрем“. ... И ето ни, 13 години по-късно, и данните на цялата страна са компрометирани, а междувременно има случаи на големи изтичания на данни, компрометирани в различни страни, ”каза Бънкър \r\nЧесто проблемите са в остарелите системи. Някои правителства може би са използвали частни компании, за да управляват данните, които са събрали, преди вълната от хакерски атаки да привлече вниманието им към киберсигурността. \r\n\"В много случаи нашите данни бяха изпращани на външни фирми, преди години\", каза Левин. „Начинът, по който разгледахме управлението на данните преди 10 години, днес изглежда остарял, но все още, има институции, които поверяват данните си на външни контрактори. \r\nАко „старите данни“ не са се променили, те все още са ценни за хакерите. \r\nИнцидентът в България е притеснителен, каза Десислава Кръстева, български адвокат за неприкосновеност на личния живот и защита на данните, която съветва някои от най-големите технологични компании в света как да пазят информацията за своите клиенти. \r\n\"Такива инциденти не бива да се случват в държавна институция. Изглежда, че не се изискват огромни усилия и това вероятно са личните данни на почти всички български граждани\", каза Кръстева, партньор в \"Димитров, Петров и Ко.\" адвокатска кантора в София. \r\nБългарската комисия за защита на личните данни заяви, че ще започне разследване на хакерството. \r\nГоворител на Националната агенция за приходите отказа да коментира дали данните са добре защитени. \r\n\"Тъй като сме в процес на разследване, не можем да предоставим повече подробности за причините, които стоят зад тази атака\", заяви директорът по комуникациите Росен Бъчваров. \r\n20-годишен специалист по киберсигурност е арестуван от българската полиция във връзка с хакването. Компютърът и софтуерът, използвани при атаката, доведоха полицията до заподозрения, според софийската прокуратура. \r\nЧовекът е задържан и полицията конфискува оборудването му, включително мобилни телефони, компютри и устройства, съобщи прокуратурата в изявление. Ако бъде осъден, той може да прекара осем години в затвора. \r\n\"Все още е твърде рано да се каже какво точно се е случило, но от политическа гледна точка, разбира се, е много неудобно за правителството,\" каза Кръстева. \r\nПритеснението е още по-голямо заради факта, че това не беше първият път, когато българското правителство беше атакувано. Търговският регистър на страната беше свален преди по-малко от година заради нападение. \r\n\"Така че, поне една година, българското общество, политиците, тези, които ръководят страната, знаеха доста добре за сериозните проблеми с киберсигурността в правителствените инфраструктури,\" каза Генов, \"и те не направиха нищо за това.\" \r\n \r\n  Юлиян Марков", "date": "2019.07.22", "title": "CNN: Цяла една нация е хакната"}
{"url": "http://www.focus-news.net/news/2019/07/22/2682548/afp-golemi-gorski-pozhari-bushuvat-v-portugaliya.html", "text": "Самолети и хеликоптери се присъединиха към повече от хиляда пожарникари в централна Португалия в неделя, за да се борят с огромни горски пожари в планински район, където през 2017 г. при пожари загинаха над 100 души, предава  AFP . \r\nДо 12:30 часа местно време (14:30 българско време) 1 300 пожарникари и 400 превозни средства са включени в борбата с огъня в силно залесената област Кастело Бранко, на 200 километра на север от Лисабон, съобщиха спасителните служби. \r\nОколо 20 души бяха ранени от пожарите включително осем пожарникари и 12 цивилни лица, според данни на Министерството на вътрешните работи. \r\nЕдин тежко пострадал цивилен е евакуиран с хеликоптер до Лисабон. \r\nПродължава борбата с наземна и въздушна техника с пожара в община Вила де Рей, който се е разпрострял на фронт от около 25 километра. \r\nВластите проучват дали пожарите са започнали умишлено. \r\n \r\n  Юлиян Марков", "date": "2019.07.22", "title": "AFP: Големи горски пожари бушуват в Португалия"}
{"url": "http://www.focus-news.net/news/2019/07/22/2682550/afp-politsiyata-izpolzva-salzotvoren-gaz-i-gumeni-kurshumi-sreshtu-protestirashtite-v-honkong.html", "text": "Полицията използва сълзотворен газ и гумени куршуми срещу протестиращите в Хонконг часове, след като офисът на Китай в града беше намазан с яйца и графити в знак на протест срещу правителството на Пекин, предава  AFP . \r\nГрупа маскирани привърженици на правителството нападнаха група протестиращи в гарата, пребивайки множество хора, включително репортери, които излъчваха на живо протеста. \r\nХонконг се намира в  най-тежката си криза в най-новата си история след седмици на протести и спорадични сблъсъци между полицията и твърдолинейните протестиращи. \r\nПървоначалните протести започнаха срещу вече спрян законопроект, който би позволил екстрадирането в континентален Китай. \r\nНо оттогава те се превърнаха в по-широко движение, призоваващо за демократични реформи, всеобщо избирателно право и спиране на ограничаването на свободите в полуавтономната територия. \r\n \r\n  Юлиян Марков", "date": "2019.07.22", "title": "AFP: Полицията използва сълзотворен газ и гумени куршуми срещу протестиращите в Хонконг"}
{"url": "http://www.focus-news.net/news/2019/07/22/2682551/tass-prezidentat-vladimir-zelenski-obyavi-prekratyavaneto-na-konflikta-v-donbas-za-osnoven-prioritet-na-partiyata-sluga-na-naroda.html", "text": "Президентът Владимир Зеленски обяви прекратяването на конфликта в Донбас за основен приоритет на партията „Слуга на народа“, цитира думите му  TACC .  \r\nПрезидентът на Украйна Владимир Зеленски определи победата в изборите за Върховната Рада на своята партия \"Слугата на народа\" като голямо доверие в политическата сила и голямата отговорност. Той заяви това веднага след обявяването на резултатите от екзитпола от изборите в неделя, които дават на президентската партия около 44% от гласовете по партийните листи. \r\n\"Това не е просто голямо доверие, това е голяма отговорност за мен лично, за нашия екип\", каза той, обещавайки, че няма да подведе украинците. \r\nДържавният глава добави, че днес неговият екип може да си позволи \"да се отпусне, но не много, защото е необходимо да се работи от утре.\" \r\nДържавният глава нарече приоритет на \"Слуга на народа\" да сложи край на конфликта в Донбас и завръщането на задържаните лица. \"Знаете приоритетите: за мен главните приоритети, сигурен съм, са да сложим край на войната и да върнем нашите затворници, да победим корупцията, която все още остава в Украйна\", каза той. \r\nСпоред резултатите от екзитполовете \"Слуга на народа\" печели от 42,7% до 44,4%. На второ място - \"Опозиционна платформа - За живот\" - от 11.5% до 12.5%. \"Европейска солидарност\" на бившия президент Петро Порошенко получава от 8,5% до 8,9%, \"Баткивщина\" на Юлия Тимошенко - от 7,7% до 8,5%, \"Глас\" на певеца Светослав Вакарчук - от 6% до 6,5%. \r\n\"Що се отнася до моряците. Сигурен съм, че скоро ще разрешим този въпрос. (...) Не мога да дам точни дати. Защото би било невярно, ако кажа Всъщност, това е приоритет за нас, не само моряците - и моряците, политическите затворници и военнопленниците, ”каза Зеленски. \r\nПрезидентът каза, че \"за нас това е приоритет, искаме да ги видим у дома\". \"Говорих с президента на Руската федерация за спешното завръщане на моряците и за всички затворници, нашите украинци, в Русия. Защото, когато говорим за всички затворници, това са различни пътеки, защото не излизаме от Минските съглашения. \"Ние не напускаме Норманския формат\", каза президентът. \r\nЗеленски изрази увереност. че ще може да намери разбиране с Владимир Путин. \"Струва ми се, че ще намерим разбиране, защото ми се стори така през целия разговор\", подчерта Зеленски. \r\n \r\n  Юлиян Марков", "date": "2019.07.22", "title": "ТАСС: Президентът Владимир Зеленски обяви прекратяването на конфликта в Донбас за основен приоритет на партията „Слуга на народа“"}
{"url": "http://www.focus-news.net/news/2019/07/22/2682552/pregled-na-osnovnite-temi-v-britanskiya-pechat-agentsiya-fokus.html", "text": "Нерешените проблеми, които очакват новия британски премиер, намерението на Филип Хамънд да оглави \"бунта\" срещу Борис Джонсън и евентуален съюз с на отделни консерватори с либерал-демократите с цел блокиране на Брекзит без споразумение са сред основните теми на британския печат \r\n*** \r\n \r\n  На първа страница на британският вестник  Guardian  е статия, озаглавена „Иран, „Хийтору“ и Брекзит: големите решения чакащи новия британски премиер“ и носеща подзаглавието „следващият министър-председател поема поста в сряда, а работата вече го чака“.  \r\n \r\nСлед 24 часа на формалности, които ще приключат в сряда следобед с покана от кралицата към новия лидер на Консервативната партия да състави правителство, прехвърлянето на властта от 76-я към 77-я премиер на Великобритания ще е прецизна но и доста брутална работа, коментира изданието.  \r\n \r\n„Казаха ни да чакаме извън сградата, предали своите телефони и напуснали половин час след официалната церемония“, разкри един от хората на сегашния премиер Тереза Мей. „От този момент натам, сме уволнени“.  \r\n \r\nЕдинствените хора, които ще останат на „Даунинг Стрийнт“ номер 10 по време на краткият преходен период ще са общите служители. Политическите позиции ще бъдат овакантени без изключение.  \r\n \r\nПроцесът ще започне във вторник в Уестминстър, където Дейм Черил Гилиан ще обяви победителя от надпреварата за председател на „торите“, който най-вероятно ще е Борис Джонсън, пише вестникът. Спечелилият в този момент няма да е нищо повече от лидер на партия. Цял ден ще мине преди да влезе на „Даунинг стрийт“.  \r\n \r\nВ сряда Тереза Мей ще проведе последното си заседание в парламента, отговаряйки на въпроси на народните представители, след което ще се върне в централата на премиера и държи кратка реч, спускаща завесата на нейния изпълнен с проблеми тригодишен мандат. След което ще бъде откарана в Бъкингамския дворец, за да даде официално оставката си на кралицата и посъветва монарха да покани новия лидер на консерваторите да състави правителство. Кралицата в този момент ще призове новоизбраният председател в двореца и изпълни съвета – ще му предложи да формира кабинет. \r\n \r\nВсички нови премиери обичат да казват, че нямат време и работата ги притиска. Но този път, с надигащите се вълнения в Близкия изток и притискащия краен срок за Брекзит, наистина няма и една излишна секунда за губене. Според експерти, ако проблемът с Иран и задържания британски танкер в Ормузкия пролив не бъде решен, това ще вземе главата на новия премиер, коментира изданието. А какво ще стане, ако инициативата му бъде отнета? Ако Доналд Тръмп предприеме нещо, звънне и каже „с нас ли си“, това е важно решение, смятат от редакцията.  \r\n \r\nДжонсън вече обяви, че почти няма да си почива през иначе отпускарския август, което е знак за другите да направят същото. Според специалист, новият премиер ще обяви кабинетът още в сряда и той ще започне работа най-късно в петък.  \r\n \r\nАко Джонсън спечели, той най-вероятно ще вкара някоя и друга изненада в новото правителство. И като говорим за това, твърде вероятно е да задържи главния си опонент за лидер на „торите“ Джереми Хънт на поста външен министър. Проблемите с Иран и нуждата да се преговаря за Брекзит ще изискват във „Форин офис“ да има човек, който вече познава отблизо ситуацията. А Филип Хамънд, главен противник на идеята на Джонсън за Брекзит без сделка, вероятно ще отстъпи финансовото министерство на Саджид Джавид. \r\n \r\nПред бившият кмет на Лондон ще стои и въпроса какво да прави с Майкъл Гоув – човекът, който му заби нож в гърба през 2016 г. Дали да го остави начело на министерството на околната среда и храните, което има огромна роля в Брекзит, или да го прехвърлил във вътрешното ведомство, където мигрантите ще го държат затрупан с работа.  \r\n \r\nОсвен вътрешните дела и вече споменатите криза в Персийския залив и излизане на Лондон от ЕС, новият премиер ще има пред себе си редица спънки, всяка от която е по-гадна и трудна за справяне от предишната. Например информацията за разходите на правителството за последните три години вече бе отложена за след 31 октомври, тъй като никой не знае какво ще е състоянието на обществените финанси преди да се реши проблемът около Брекзит. Други проблеми обаче не могат да се отложат.  \r\n \r\nЕдно такова решение е какво да се прави с Високоскоростната ЖП линия HS2, първата част от която трябва да се построи между Лондон и Бирмингам. Джонсън не изглеждаше много впечатлен от идеята за новата линия и даде надежда на противници на проекта за неговото спиране. „Файненшъл таймс“ вече съобщи, че бюдежът на програмата се е покачил с 30 млрд. паунда над очакваните 56 млрд. Според противниците на проекта, огромните средства биха могли да бъдат използвани за обновяване и инвестиции в вече съществуващите ЖП връзки.  \r\n \r\nА какво да кажем за нуждата от разширяване на летище „Хийтроу“? Нещо, което между другото Джонсън също не харесва, отбелязва изданието. Може ли новият премиер да сложи край на два големи инфраструктурни проекта? По-рано Джонсън обеща да легне пред булдозерите, работещи по разширяването на летището, преди да смекчи позицията си и да замени животозастрашаващите действия с прост мониторинг на замърсяването и увеличаването на шума.  \r\n \r\nНовият премиер ще влезе триумфално в №10 в сряда. Но никой заемащ този пост в последно време не е имал толкова много работа за вършене за толкова малко време, едновременно във външен и вътрешен план.  В този случай е трудно да се каже колко време ще продължи меденият месец на новото правителство, пише в заключение изданието.  \r\n*** \r\n \r\n  Британският финансов министър Филип Хамънд обяви, че ще подаде оставка ако претендентът за лидер на Консервативната партия и нов премиер на Великобритания Борис Джонсън оглави правителството тази седмица, пише  Indepenent . Министърът заяви, че няма намерение да чака „да го уволнят“.  \r\n \r\n„Имам намерението да подам оставка след последната сесия на въпроси към Тереза Мей, преди премиерът на отиде в [Бъкингамския] Двореца“, категоричен е Хамънд, цитиран от изданието. Министърът е най-големият противник на Брекзит без сделка и обеща да води Камарата на общините в нейната кампания да блокира тази възможност.  \r\n \r\n„Уверен съм, че парламентът има начин да предотврати твърд Брекзит на 31 октомври“, каза още Хамънд в интервю за BBC. „Смятам да работя с останалите за да съм сигурен, че парламентът ползва цялата си власт за да попречи на правителството да направи това“, добави министърът. \r\n \r\nИзданието припомня, че Джонсън, който е най-вероятния следващ премиер, е твърдо решен да се раздели с ЕС на 31 октомври – без значение дали от Съюза се съгласят да направят промени по споразумението, каквито иска Лондон.  \r\nНа въпрос дали смята, че ще бъде уволнен от Джонсън, Хамънд отговори:  \r\n„Не, сигурен съм, че няма да ме уволнят, защото ще подам оставка преди да се стигне до това“. „Ако приемем, че Борис Джонсън влезе в №10, разбирам че в програмата му е включено излизане от ЕС дори и без сделка на 31 октомври, а това не е нещо, което бих подкрепил“, категоричен е Хамънд.  \r\n \r\n„Много важно е министър-председателят да има финансов министър, който е обвързан с него що се отнася до идеи в политиката, ето защо смятам да дам оставката си на Тереза Мей преди тя да отиде в Двореца за да представи собствената си такава на кралицата“, допълни министърът. \r\n*** \r\n \r\n  Най-малко шест народни представители от Консервативната партия ще разговарят с либералдемократите тази седмици, като целта е да се спрат определени планове за Брекзит и евентуалното премиерство на Борис Джонсън, това съобщава авторитетното британско издание  Times .  \r\n \r\nИзточници на изданието, запознати с преговорите разкриха, че в рамките на предстоящите срещи ще бъде разгледана и възможността да се гласува вот на недоверие в Борис Джонсън или дори възможността хора от „торите“ да се присъединят към противопоставящата се на Брекзит Либералдемократична партия.  \r\n \r\nАко дори само двама от косерваторите сменят страните, това ще отнеме от Джонсън възможността да разполага с парламентарно мнозинство, ако, както се очаква, спечели лидерския пост в Консервативната партия и в сряда стане новият министър-председател.  \r\n \r\nИзглежда тези от „торите“, наречени и бунтовници, тъй като се противопоставят на линията на партията, които искат да спрат идеята на Джонсън да изкара Лондон от ЕС дори и без сделка, са се свързали с Ед Дейви, който беше министър на енергетиката в коалиционното правителство на либерал-демократите и консерваторите.  \r\n*** \r\n \r\n  Френските детективи разследват странните изчезвания на ценни предмети от Елисейския дворец, включително произведения на изкуството и старинни мебели, пише британският  Telegraph .  \r\n \r\nСред предметите са бронзова скулптура и статуетки, имперски столове и масивна маса от 19 век, фотьойл от 18 век и килими от 17-то столетие. Полицията не е сигурна дали те са били преместени и забравени, поставени в някое мазе или откраднати.  \r\n \r\nВ последните седем години, Елисейския дворец е изпратил 81 оплаквания относно предполагаеми кражби на общо 122 скулптури, картини или фотографии, както и на над 500 предмети, част от мебелировката на президентската резиденция, които биха могли да струват хиляди евро. \r\nСпоред представител на полицията има „шокиращо ниво на липса на внимание при следенето на предметите. Все пак не говорим за неща, взети от аукцион или частен дом, а от президентската резиденция, където сигурността е на изключително високо ниво“, заяви представителят, като разкри, че детективите работят по версията за кражби, извършени от служителите.  \r\n \r\nПариж е известен със своите кражби на бижута и произведения на изкуството, но изчезването на толкова много ценни исторически и културни артефакти от Елисейския дворец е срамно петно върху полицията, коментира изданието. Ако във всички кражби се включи и броят на глинените съдове, то общата бройка на изчезналите предмети надвишава 57 хил.  \r\n \r\nТака наскоро порцеланов комплект, продаван в интернет, бе разпознат като принадлежащ на бившия френски президент Рене Коти, който е поръчал неговото изработване през 50-те години на миналия век. По-лошото е, че Елисейският дворец не е единствената президентска резиденция във Франция с този проблем. Такива случаи има във версайската вила „Ла Лентерн“, Форт Брегансон на Средиземноморското крайбрежие и няколко други подобни комплекса.   \r\nКрадците вероятно са се възползвали от липсата на подробно описание на предметите и най-вече на сервизите за хранене, приборите и лесно преносимите обекти, като например столове.  \r\n \r\nВ същото време президентът Макрон и по-скоро първата дама Биргит Макрон, изпълняват своето желание за освежаване на обстановката в Елисейския дворец, в рамките на която са поръчани множество нови предмети, които да се ползват вместо навършилите десетилетия употреба прибори и мебелировка.", "date": "2019.07.22", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/07/22/2682553/izborite-v-ukrayna-osnovna-tema-v-ruskiya-pechat-agentsiya-fokus.html", "text": "Изборите в Украйна, които приключиха с очакван резултат и показаха степента на руското влияние върху украинския политически живот. \r\n*** \r\n \r\n Предлагат на Москва и Киев примирие по корейски модел, пише руският вестник  „Взгляд“ . \r\nДнес в Украйна се провеждат избори за Върховната Рада. Според техните резултати партията на Зеленски  може да получи мнозинство, което ще даде възможност на президента да премахне кадрите на Порошенко от правителството и да сформира нов кабинет на министрите. Преди изборите в Киев започна да се говори за плановете за започване на диалог с Москва. Експерти смятат, че има няколко сценария за нормализиране на отношенията между двете страни. \r\n \r\nПървият помощник на президента на Украйна Сергей Шефир, който се счита за „сивия кардинал“ на новия президент Владимир Зеленски, направи няколко неочаквани изявления. В интервю за изданието „Левия бряг“, публикувано в петък, Шефир каза: „Киев рано или късно ще трябва да преговаря за мир с Москва, защото е невъзможно да \"живее в състояние на война още 100 години\". \r\n \r\n„Искаме да постигнем нормален процес на преговори с Русия“, заяви открито Шефир. \"За това трябва да направим първата стъпка. Трябва да има мир. Всяка война завършва с преговори. Но без загуба на територия от наша страна. Търсим възможност да разговаряме на равна основа. \" \r\nШефир оспори езиковата политика на Киев. \"Моето мнение, че няма да можем да върнем Донбас, принуждавайки ги да говорят украински\", каза той. \"Не е възможно да се върнат хора, без да правят минимални компромиси с манталитета им.\" В същото време помощникът на президента ясно посочи, че не се съмнява, че украинският език трябва да остане единственият държавен език. Подобна резерва обаче е малко вероятно да направи неговата гледна точка по-приемлива за радикалните националисти. \r\nВторо, Сергей Шефир се съгласи с изявлението на брат му Борис, който преди това е казвал, че не смята руския президент за „маниак“, макар че именно този образ се изгражда от пропагандата на Киев през последните пет години. \r\n„Надявам се, че постепенно отношенията между правителствата на нашите страни ще се подобрят, защото мисля, че народите никога не са се карали помежду си. Това е проблем повече от правителството и политическия курс, продиктуван от властта, която управлява в момента ”, каза депутатът от Върховната Рада Евгений Балицки пред вестник „Взгляд“ \r\n \r\nДепутатът приветства изявлението на Сергей Шефир: „Това е правилно. Надявам се, че ще бъде така. Зеленски също не е пълен идиот, за да не разбере, че няма бъдеще без споразумения с Русия. Силно подкрепям това и се надявам, че отношенията ще се стабилизират в близко бъдеще. Всъщност аз лично много завися от това, впрочем, като всеки гражданин на Украйна. Русия може да се справи без нас. Но ние без нея – това е под въпрос,” казва Балицки. \r\nУкраински политически анализатори също вярват, че сценарият на нормализиране на отношенията вече е престанал да изглежда фантастика. \r\n\"Ако Зеленски получи властта и започне да потиска\" упоритата \"радикална част от неонацистите, тогава  успешни преговори между Киев и Москва са възможни. Но не мисля, че това ще се случи през следващите четири до пет години ”, заяви киевският журналист и политически емигрант Владимир Скачко пред вестник „Взгляд“. \r\nКато начало той призовава за начало на възстановяване на икономическите връзки. „Спасението на Украйна се състои в нормализирането на взаимноизгодните и равноправни контакти не само с Русия, но и с цялото евроазиатско пространство. И всъщност Москва предлага нов формат на интеграция, в който другите страни могат да запазят своята политическа, национална и религиозна идентичност и в същото време те са обединени с целта за икономическа изгода. Засега Украйна не приема това и затова сама отрязва клонче, на което вече не седи, а увисва ”, заключи Скачко. \r\n \r\nДиректорът на Киевския център за политически изследвания и конфликтология Михаил Погребински също е убеден, че за да се възстановят \"поне прагматичните отношения между страните\", трябва да се започнат бизнес отношения, а не политически връзки. \"Ако това се случи, това би било началото на ефективно търговско и икономическо сътрудничество, което би увеличило сферата на взаимните интереси\", убеден е експертът. Той добави, че пример за такова сътрудничество е моделът на взаимодействие между Китай и Тайван, търговският оборот между тях сега е \"с размер по-голям от целия БВП на Украйна\". \r\nНо Погребински предупреждава, че процесът на помирение ще бъде дълъг. Досега Украйна смята Русия за страна, която „открадна част от нейната територия“. „Първо, тя е свързана с Крим. Дори и в средносрочен план е невъзможно да си представим, че това може да бъде решено в интерес на двете страни ”, обясни политическият анализатор пред изданието. \r\n\"От украинската страна се появи наистина голямо желание да се сложи край на военната фаза на конфликта, готовност за преговори\", каза Сергей Толстов, директор на украинския институт за политически анализи и международни изследвания. \r\n„Ако се постигне пълно прекратяване на огъня в Донбас, тогава е възможен по-нататъшен напредък. Необходимо е двете страни да се споразумеят за специфичните условия на примирието, да поемат твърд ангажимент да прекратят стрелбата. Това ще реши много въпроси, включително размяната на задържани и прехода към политическите условия на урегулирането на конфликта”, каза Толстов. \r\nСпоред политолога, с такова развитие на събития в продължение на 10 години, всички въпроси между страните могат да бъдат решени. „Украйна също е станала по-умна по време на войната. Сега сме и различни. Нашият мироглед се промени. Условията за развитие на държава, мир и съжителство станаха по-разбираеми ”, призна Толстов. \r\nКато пример експертът цитира сближаването на двете корейски държави. Той припомни, че докато Украйна и Русия се карат, Северна и Южна Корея вече са се съгласили да изпратят един екип на Олимпийските игри 2020 в Токио и все още планират да кандидатстват за съвместно провеждане на Летните олимпийски игри през 2032 година. \r\nНо първо, Северна и Южна Корея приеха декларация за прекратяване на войната. Беше толкова вълнуващ момент, че след това те решиха да демонстрират максималната конвергенция, включително създаването на съвместен отбор на Олимпиадата. Ако същите стъпки се предприемат от Украйна и Русия, тогава, вероятно, ще бъде възможно да се говори за това - мечтае Толстов на глас. \r\n*** \r\n \r\n Приключиха изборите в Украйна пише руският вестник  “Независимая газета“ \r\nВ Украйна приключи най-необичайната кампания за избори за Върховната Рада. Тя продължи само два месеца. И почти през цялото това време възникваха спорове за това дали новият президент Владимир Зеленски законно е назначил предсрочни избори и за това с кого президентската партия \"Слуга на народа\" ще формира управляващата коалиция. Въпреки, че анкетите през юни показаха приблизителен състав на бъдещия парламент, възможността за изненади остана до обявяването на резултатите. \r\nОфициалните резултати от гласуването трябва да бъдат публикувани в рамките на две седмици. Но според експертите печелившата партия ще започне коалиционни преговори веднага след обявяването на резултатите от екзитполовете. \r\nОще преди деня на изборите стана ясно, че президентската партия „Слуга на народа” ще получи първото място, а второто - „Опозиционна платформа – За живот”. „Европейска солидарност“ на Петро Порошенко и „Баткивщина“ на Юлия Тимошенко влизат в  парламента. Въпросът беше за преодоляване на бариерата от 5% от партиите на Голос от певица Вакарчук, \"Сила и чест\" от бившия шеф на СБУ Игор Смешко, \"Гражданство\" на Анатолий Гриценко и Радикалната партия на Олег Ляшко. Резултатът беше повлиян както от активността през летните ваканции (до 12 часа гласуваха малко повече от 19%), така и от объркването на избирателите (25-30% не можеха да направят правилния избор до последния момент). Следователно изненадите не бяха изключени. \r\n \r\nВ опит да агитират гражданите на своя страна, някои кандидати и техните представители проведоха кампания дори в деня за размисъл в навечерието на изборите, а някои дори и в избирателните секции. В събота, 20 юли, полицията е получила 570 съобщения за нарушения (най-вече поради незаконна кампания и подкупване на избирателите). Бяха възбудени 11 досъдебни разследвания. В неделя, до обяд, полицията получи почти 400 сигнала, а след обяд броят на сигналите достигна близо хиляда. Полицаите бяха викани заради забранена кампания, подкупи, опити за конфликт между участниците в изборите. В Киев ръководителят на една от избирателните комисии се появи пиян, в Житомирска област в една секция избирателната комисия случайно повреди всички бюлетини, в друг избирателна секция полицията задържа момчета с огнестрелни оръжия и бейзболни бухалки. В Донецка област  са регистрирани няколко инцидента, като най-сериозен е докладът за бомба на КПП Майорское. Сутринта пунктът беше затворен, след което бе съобщено, че наистина са открити експлозиви,  \r\nНарушенията, според експертите, едва ли ще повлияят коренно върху хода на изборите. Всички политически сили бяха насочили вниманието си към преговорите след гласуването. Акцентът беше поставен върху състава на коалицията, която трябва да предложи на президента кандидатурата на министър-председателя и кандидатите за позиции в новото правителство. \r\nПартиите, които твърдят, че са спечелили в последната седмица на изборите, директно рекламират своите лидери като бъдещи кандидати за поста на глава на правителството. Юлия Тимошенко и лидерите на \"Опозиционна платформа - за живот\" обявиха предварително първите си стъпки в правителството. Тимошенко се фокусира върху социалните въпроси, а Юрий Бойко, Вадим Рабинович, Виктор Медведчук се фокусираха върху способността за провеждане на успешни преговори с руското ръководство. \r\nПрезидентът Зеленски в избирателната секция след гласуването потвърди пред журналистите, че преговорите за кандидатурата на бъдещия премиер вече са в ход. Но той разстрои „старите” политици, като изясни, че вижда като глава на правителството професионален икономист без политическо минало в украинската държавна система: „Много бих искал това да е абсолютно независим човек, който никога не е бил нито премиер, нито председател на парламента, нито лидер на която и да е фракция. Виждам такъв човек. Честно казано, ще ви кажа - аз вече се консултирам, говоря ... с някои хора. \" \r\nЮлия Тимошенко пред избирателната секция след гласуването отбеляза, че на 21 юли „никой още не знае кой ще бъде новият премиер”. Тя подчерта, че „Баткивщина” е готова да започне работа, без да й е нужно време да се подготви. По-рано тя каза: „Ние предлагаме независимо от това дали президентът (в новия състав на Върховната Рада. -„ НГ ”) има независимо мнозинство или не, да обедини всички демократични, про-украински, проевропейски политически екипи в парламента. Разбира се, не считам предишната власт (екипът на Порошенко - \"НГ\") за такава \" \r\nБалансът на силите в новия парламент ще стане ясен по-късно. Ръководителят на политическия изследователски център \"Пента\" Владимир Фесенко отбеляза, че в листите на партиите и в мажоритарните райони са включени много хора с творчески професии, които бързо могат да се отегчат от рутинната парламентарна дейност. Това, каза той, се отнася и до най-популярната сега президентска партия \"Слуга на народа\". Фесенко призна, че ситуацията във Върховната Рада ще стане неконтролируема, ако много депутати спрат да работят. И след това, след около година, ще трябва отново да се провеждат предсрочни избори. \r\n*** \r\n \r\n Дългоочакваните екзитполове след изборите за Върховната Рада на Украйна промениха малко очакваната политическа картина след последните социологически проучвания. Води партията на Зеленски  „Слуга на народа“ , но не достигна 50%, а само 42,7%. \"Опозиционната платформа - За Живот\" Бойко и Медведчук, които лично бяха подкрепени от Путин, набира около 12% - очаквано. Но не всички очакваха третото място на партията на Порошенко и преминаването на петпроцентовата бариера  от партията „Глас“ на Вакарчук, пише руският вестник  “Московский Комсомолец“ \r\n„Европейска солидарност” на Порошенко, според екзитпола, събира 8,9% от гласовете, „Баткивщина” на Тимошенко изостава с 1,3%, но картината може да се промени след окончателното преброяване. \"Глас\" на Светослав Вакарчук, според предварителни данни, преодолява петпроцентовта бариера, необходима за влизане в украинския парламент - 6,5%. Между другото, Зеленски вече е заявил, че е готов да сътрудничи с партията на Вакарчук. Виктор Медведчук направи изявление: той каза, че е готов да подкрепи всички стъпки на Зеленски за установяване на мир. \r\nТова обаче са само резултатите от гласуването по пропорционалната система, а малко по-малко от половината депутати се избират от едомандатните райони, за които няма пълна картина. \r\nУкраинският президент Владимир Зеленски може да формира мнозинство в парламента. Ще успее ли в това, коментира за вестника Николай Капитоненко, експерт от Международния център за политически изследвания: \r\n \r\n„Извънредните парламентарни избори в Украйна приключиха. От новия парламент се очаква всичко почти веднага: предизборната кампания на партията “Слуга на народа” се основава на много неясна реторика, за да достигне колкото се може повече избиратели. Почти нищо конкретно не е обещано – обещанията са абстрактни. Такава тактика помогна да се повтори успехът на президентските избори, въпреки че никой не очакваше, разбира се, да повтори резултата от 73%. \r\nСега основната интрига на изборите ще бъде кой ще се присъедини към парламентарната коалиция със \"Слугата на народа\" на Зеленски и колко успешно ще може да работи Радата. \r\nКампанията беше бърза и по много начини необичайна. Ветераните от политическата борба, като \"Баткивщина\", се бориха за оцеляване. Същото бе партията „Европейска солидарност“ на бившия президент Порошенко. Парадът се командва от новодошлите, а липсата на политически опит стана предимство, а в някои случаи и необходимо условие за влизане в партийната листа. \r\nОчаквано висок резултат беше демонстриран от „Опозиционна платформа – За живот“. И този висок резултат се превърна в индикативен таван за възможностите на руското влияние в украинската политика – откритото влияние , чрез дневния ред, и украинските политици, верни на политиката на Кремъл. \r\nПоловината от украинския парламент се избира от мажоритарната система в районите. Резултатите от изборите в районите се очаква да укрепят позицията на “Слуга на народа” и за първи път в историята Украйна може да получи еднопартийно мнозинство в парламента. \r\nПредишният парламент представляваше синтез на олигархични партии и активисти с доброволци. От него се очакваха революционни промени - и всички бяха разочаровани. Неопитните депутати бяха погълнати от рутинни битки, бюрокрация и корупция. В резултат на това следреволюционната Рада се превърна в продължение на традициите на украинския парламентаризъм в епохите на Кучма, Юшченко и Янукович. \r\nСледващото събрание ще задоволи още повече искането на обществото за подновяване, но дали ще бъде достатъчно професионално? Ще може ли парламентът да запази номиналните си правомощия след формирането на правителството и назначаването на ключови служители по сигурността? Ще има ли предпоставки за прекомерна концентрация на власт в ръцете на президента и неговата партия? \r\nОтговорите на тези въпроси ще станат ясни в близко бъдеще - още през следващия месец. Събрал еднопартийно мнозинство или придобил необходимия брой депутати от самостоятелни кандидати или от коалиционен партньор, “Слуга на народа” ще може да продължи напред. Например да насрочат предсрочни местни избори. След като ги спечели, \"Слуга на народа\" ще постигне такова господство в украинската политика, за което дори не бяха сънували онези, които смятаха себе си за \"майстори\".\"", "date": "2019.07.22", "title": "Изборите в Украйна - основна тема в руския печат (Агенция \"Фокус\")"}
{"url": "http://www.focus-news.net/news/2019/07/22/2682554/pregled-na-mezhdunarodnite-novini-do-6-chasa-agentsiya-fokus.html", "text": "Посолството на Туркменистан в Москва опроверга информации в различни медии за смъртта на президента на страната, предава  TACC . \r\n„Съобщенията за смъртта на президента на Туркменистан Гурбангули Бердимухамедов не са верни!“ – заявиха от посолството на страната в Москва. \r\nПо-рано в неделя редица медии цитираха източници за предполагаемата смърт на президента на Туркменистан. \r\n*** \r\n \r\n Полицията използва сълзотворен газ и гумени куршуми срещу протестиращите в Хонконг часове, след като офисът на Китай в града беше намазан с яйца и графити в знак на протест срещу правителството на Пекин, предава  AFP . \r\nГрупа маскирани привърженици на правителството нападнаха група протестиращи в гарата, пребивайки множество хора, включително репортери, които излъчваха на живо протеста. \r\nХонконг се намира в  най-тежката си криза в най-новата си история след седмици на протести и спорадични сблъсъци между полицията и твърдолинейните протестиращи. \r\nПървоначалните протести започнаха срещу вече спрян законопроект, който би позволил екстрадирането в континентален Китай. \r\nНо оттогава те се превърнаха в по-широко движение, призоваващо за демократични реформи, всеобщо избирателно право и спиране на ограничаването на свободите в полуавтономната територия. \r\n*** \r\n \r\n Регистрирано е земетресение с магнитуд 4,5 в района на гръцкия остров Закинтос, показва справка на страницата на  Европейския средиземноморски сеизмологичен център . \r\nТрусът е станал в 17:53 часа местно време (съвпада с българското) на 53 километра западно от Закинтос и на 140 километра югозападно от град Патра на 10 километра под земната повърхност. Трусът е усетен на остров Закинтос. Засега няма информация за пострадали хора и нанесени материални щети. \r\n*** \r\n \r\n Журналист на свободна практика от Анадолската агенция беше убит при руски въздушен удар в провинция Идлиб в северозападната Сирия в неделя, според агенцията за гражданска защита на Белите каски, цитирана от  Анадолската агенция . \r\nАнас Диаб, 22-годишен журналист на свободна практика и спасител от Белите каски, беше убит, съобщавайки за руски въздушни удари в родния си град Хан Шейхун. \r\n\"Диаб е изпълнявал своя журналистически дълг в много опасни райони\", каза Мустафа Хай Юсеф, директорът на \"Белите каски\" в Идлиб. \r\n„Работил е, за да се чуе гласът на Идлиб и Сирия в целия свят“, каза той. \r\nМиналата година Диаб е бил ранен от удари на сирийското правителство и е бил изпратен в Турция за медицинско лечение. \r\nПравителствените сили и руските военни самолети засилиха нападенията върху зоните на деескалация в северната Сирия през последните дни. \r\nТурция и Русия се договориха през септември миналата година да превърнат провинция Идлиб в зона за деескалация, в която актовете на агресия ще бъдат изрично забранени. \r\nСирийското правителство обаче последователно нарушава условията на прекратяването на огъня, извършвайки чести атаки в зоната за деескалация. \r\n*** \r\n \r\n Според екзитполовете партията „Слуга на народа“ води убедително, показва справка от различните източници, публикувани на страницата на електронното издание  “Страна“ . \r\nПартията „Слуга на народа“, която издигна настоящия президент на страната Владимир Зеленски води с 42,7-44,7% от гласовете, следвана от считаната за проруска „Опзиционна платформа – За Живот“ на Юрий Бойко с 11,5-12,9%. Трета е партията на бившия президент на Украйна Петро Порошенко „Европейска солидарност“ с 8,5-8,8%. Четвърта е „Баткивщина“(Отечество) на бившия премиер Юлия Тимошенко с 7,5-8,55% и пети са партията „Глас“ на украинския рок-певец Святослав Вакарук с 6-6,5%. Останалите партии не се очаква да преминат петпроцентната бариера. Прави впечатление, че партията на Юрий Бойко печели над 42% от гласовете в Донбас. Във всички други райони на Украйна води партията „Слуга на народа“. \r\nЗасега няма информация за разпределението на едномандатните райони – 199 на брой, които ще оформят окончателния състав на Върховната Рада. \r\n*** \r\n \r\n Президентът Владимир Зеленски обяви прекратяването на конфликта в Донбас за основен приоритет на партията „Слуга на народа“, цитира думите му  TACC .  \r\nПрезидентът на Украйна Владимир Зеленски определи победата в изборите за Върховната Рада на своята партия \"Слугата на народа\" като голямо доверие в политическата сила и голямата отговорност. Той заяви това веднага след обявяването на резултатите от екзитпола от изборите в неделя, които дават на президентската партия около 44% от гласовете по партийните листи. \r\n\"Това не е просто голямо доверие, това е голяма отговорност за мен лично, за нашия екип\", каза той, обещавайки, че няма да подведе украинците. \r\nДържавният глава добави, че днес неговият екип може да си позволи \"да се отпусне, но не много, защото е необходимо да се работи от утре.\" \r\nДържавният глава нарече приоритет на \"Слуга на народа\" да сложи край на конфликта в Донбас и завръщането на задържаните лица. \"Знаете приоритетите: за мен главните приоритети, сигурен съм, са да сложим край на войната и да върнем нашите затворници, да победим корупцията, която все още остава в Украйна\", каза той. \r\nСпоред резултатите от екзитполовете \"Слуга на народа\" печели от 42,7% до 44,4%. На второ място - \"Опозиционна платформа - За живот\" - от 11.5% до 12.5%. \"Европейска солидарност\" на бившия президент Петро Порошенко получава от 8,5% до 8,9%, \"Баткивщина\" на Юлия Тимошенко - от 7,7% до 8,5%, \"Глас\" на певеца Светослав Вакарчук - от 6% до 6,5%. \r\n\"Що се отнася до моряците. Сигурен съм, че скоро ще разрешим този въпрос. (...) Не мога да дам точни дати. Защото би било невярно, ако кажа Всъщност, това е приоритет за нас, не само моряците - и моряците, политическите затворници и военнопленниците, ”каза Зеленски. \r\nПрезидентът каза, че \"за нас това е приоритет, искаме да ги видим у дома\". \"Говорих с президента на Руската федерация за спешното завръщане на моряците и за всички затворници, нашите украинци, в Русия. Защото, когато говорим за всички затворници, това са различни пътеки, защото не излизаме от Минските съглашения. \"Ние не напускаме Норманския формат\", каза президентът. \r\nЗеленски изрази увереност. че ще може да намери разбиране с Владимир Путин. \"Струва ми се, че ще намерим разбиране, защото ми се стори така през целия разговор\", подчерта Зеленски. \r\n*** \r\n \r\n Партията на президента на Украйна Владимир Зеленски, спечелила извънредните избори за Върховната Рада, няма намерение в бъдещия парламент да си сътрудничи или с „Европейска солидарност” на Петро Порошенко, или с „Опозиционната платформа - За живот” на Виктор Медведчук, Юрий Бойко и Вадим Рабинович. Това съобщи в неделя лидерът на партията Дмитрий Разумков, цитиран от  TACC . \r\n\"Ще кажа моето мнение, трудно си представям подобна коалиция\", отговори той на въпроса за възможността за сътрудничество с Порошенко. \r\n\"Ако говорим за „Опозиционна платформа“, то методите на избирателната борба, които те използваха, не винаги отговарят на интересите на държавата и националната сигурност, според мен\", продължава Разумков. „Лично аз смятам, че голяма част от нашия екип трудно си представя такъв формат на сътрудничество.\" \r\nОт своя страна, официалният представител на президента в правителството, Андрей Герус, каза, че нито Юрий Бойко, нито Юлия Тимошенко имат шанс да станат премиери. \r\n\"Не мога лично да изразя такива позиции, не решавам, не притежавам тази информация, но от това, което разбирам, други кандидати са по-вероятни по-специално онези хора, които нямат политическо минало\", каза той. \r\nТой също така не изключи, че първите преговори за създаването на управляващата коалиция ще започнат следващата седмица. \r\nКакто показват резултатите от изходните анкети и първите данни на ЦИК, партията на Зеленски получава повече от 40% от гласовете по партийните списъци. Следват я  „Опозиционна платформа – За живот“ и „Европейска солидарност“ с голяма разлика.", "date": "2019.07.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/22/2682555/gd-granichna-politsiya-intenziven-e-trafikat-za-leki-avtomobili-na-vsichki-suhopatni-granichni-punktove-na-balgaro-rumanskata-granitsa.html", "text": "Интензивен е трафикът за леки автомобили на всички сухопътни гранични пунктове на българо-румънската граница. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-турската граница на ГКПП „Капитан Андреево“ трафикът е интензивен на изход за леки автомобили. \r\nНа българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.07.22", "title": "ГД „Гранична полиция“: Интензивен е трафикът за леки автомобили на всички сухопътни гранични пунктове на българо-румънската граница"}
{"url": "http://www.focus-news.net/news/2019/07/22/2682556/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от  Агенция „Пътна инфраструктура” (АПИ) . \r\n Ограничение за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите:  \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижение от км 157+000 до км 162+000 в посока Бургас в района на с. Оризово е ограничено за движение само по изпреварващата лента поради рязане на храсти в средната разделителна ивица. Движението се осъществява в активната лента с повишено внимание, съобразно създадената организация на движение. Срок на действие до 22.07.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г.  \r\nОбласт Сливен: \r\nДвижението от км 267+000 до км 270+000 в участъка от гр. Кермен до с. Чокоба в посока Бургас се осъществява с повишено внимание поради ръчно косене. Участъка е сигнализиран с пътни знаци.Срок до22.07.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nДвижението от км 388+000 до км 395+800 в посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г.; \r\nДвижението от км 388+000 до км 395+800 посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\n Въведени ограничения по основните пътни направления:  \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - затворен за движение до 22.07.2019 г. в участъка от кръстовището за к.к. Пампорово до пътно кръстовище за с. Момчиловци в с. Соколовци поради провеждането на национален събор „Рожен 2019”. \r\nЗа движение на транзитно преминаващите пътни превозни средства се използва  обходен маршрут: Проглед – к.к. Пампорово – Смолян – Соколовци и обратно, като през този период отпада забраната за движение на МПС с маса над 3,5 т през републикански път ІІІ-8641 Пампорово – Смолян. \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ – отворен за всички МПС до 22 юли; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Ямбол: \r\nДвижението в участъка Мараш – Лозенец от км 425+200 до км 428+200 се осъществява в една лента, поради  ремонт на пътната настилка. Движението се регулира чрез пътни знаци . Срок до 25.07.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 19.08.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 22.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 22.07.2019 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 52+000 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 22.07.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 24.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nФ \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 31.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\n \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nПът IІІ-6003: Движението по път IІІ-6003 Копеловци – Полска Скакавица от км 00+000 до 11+000 се осъществява с повишено внимание поради изсичане на храсти и машинно косене на трева. Движението в района се осъществява с пътни знаци. За времето от 08:00 ч.до18:00 ч. Срок до 22.07.2019 г.  \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 26.07.2019 г; \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n- при СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- при СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът II-37: Движението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-842: Движението по път III-842 Юндола – Белово се извършва в една лента от км 0+000 до км 21+000 поради частичен ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Срок до 24.07.2019 г. от 9:00 ч. до 17:00 ч.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 22.07.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nПът ІІІ-3002: Движението по път IІІ-3002 Българене – Божурлук в участъка от Българене до Божурлук от км 0+000 до км 20+000 се осъществява в едната лента поради частични ремонтни работи по асфалтовата настилка. Срок: до 22.07.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\n \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III 662: Движението по път III-662 с. Баня – граница с област Велико Търново от км 13+000 до км 44+800 се осъществява с повишено внимание поради полагане на маркировка върху асфалтовата настилка. Участъкът е сигнализиран с пътни знаци. Срок до 26.07.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението през проход „Рожен“, участък от път II-86 Пловдив – Чепеларе – Соколовци – Смолян от км 84+360 (кръстовище за к.к. Пампорово) до км 95+653 (пътно кръстовище за с. Момчиловци в с. Соколовци) се ограничава до 06:00 часа на 22.07.2019 г. (понеделник), поради провеждане на събор на народното творчество и животновъдството „Рожен 2019”. \r\nЗа движение на транзитно преминаващите пътни превозни средства да се използва  обходен маршрут: Проглед – к.к. Пампорово – Смолян – Соколовци и обратно, като през този период отпада забраната за движение на МПС с маса над 3,5 т. през републикански път ІІІ-8641 Пампорово – Смолян. \r\nПромените в режима за движението ще се сигнализират с пътни знаци и указателни табели, а водачите ще бъдат информирани своевременно и насочвани по отбивния маршрут от регулировчици. \r\nВ района на събора организацията на движение се осъществява от служители на МВР. \r\nПоради очаквания повишен трафик на движение по път II-86 Пловдив – Смолян, препоръчваме на водачите на товарни автомобили да използват следните обходни маршрути: \r\n- Пловдив – Кричим – Девин – Стойките – к.к. Пампорово – Смолян и обратно; \r\n- Пловдив – Кърджали – Ардино – Смолян и обратно. Срок до 22.07.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nДвижението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 25.07.2019 г. до 25.07.2019 г.; \r\nДвижението по път II-18 /Софийски околовръстен път/ при Кривина посока АМ \"Тракия\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 25.07.2019 г. до 25.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-663: Движението по път III-663 Чирпан – Симеоновград в района на с. Зетьово – с. Целина в участък от км 7+200 до км 10+620 е ограничено поради ремонтни дейности.  \r\nОбходен маршрут: през с. Ценово. Срок до 26.07.2019 г.;   \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г. \r\nРемонтни дейности:  \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 26.07.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 26.07.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:", "date": "2019.07.22", "title": "Актуална пътна обстановка"}
{"url": "http://www.focus-news.net/news/2019/07/22/2682557/predstoyashti-sabitiya-v-stranata-za-22-yuli-agentsiya-fokus.html", "text": "*** \r\n \r\nОт 14.00 часа в хотел РИУ „Астория“, к. к. Златни пясъци министър Николина Ангелкова ще открие заседание на Националния съвет по туризъм. Около 15.30 часа ще се състои брифинг.  \r\n \r\n*** \r\n \r\nОт 11.00 часа в Областна администрация - Бургас заместник-министър Деница Николова ще участва в стратегическа консултация във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г.  \r\nОт 13.30 часа заместник-министърът ще инспектира сградата на учебно-производствен комплекс „Младост“ към Професионална гимназия по туризъм „Проф. Д-р Асен Златаров“ и Професионалната гимназия по транспорт.  \r\n \r\n*** \r\n \r\nОт 10.00 часа заместник-министър Лозана Василева ще открие информационни дни по Програма за морско дело и рибарство 2014-2020 г. в залата на Гранд Хотел Поморие. \r\n \r\n*** \r\n \r\nОт 09.00 часа 3 състав на Специализирания наказателен съд ще гледа делото срещу Богдан К., Александър Щ. и др., обвинение в организиране и ръководене на организирана престъпна група. \r\n \r\n*** \r\n \r\nОт 09.00 часа 9 състав на Специализирания наказателен съд ще гледа делото срещу Деян М., Мирослав М. и др., обвинение в организиране и ръководене на организирана престъпна група. \r\n \r\n*** \r\n   \r\nОт 09.30 часа Белоградчишки епископ Поликарп, викарий на Софийския митрополит, ще оглави Архиерейска света Литургия в Буховския манастир „Св. Мария Магдалина\". \r\n \r\n*** \r\n \r\nОт 09.30 часа 5 състав на Специализирания наказателен съд ще гледа делото срещу Стефан Г., Георги Г. и др., обвинение в организиране и ръководене на организирана престъпна група. \r\n \r\n*** \r\n \r\nОт 10.00 часа 13 състав на Специализирания наказателен съд ще гледа делото срещу Борис А., Данаил П. и др., обвинение в организиране и ръководене на организирана престъпна група. \r\n \r\n*** \r\n \r\nОт 10.00 часа 12 състав на Специализирания наказателен съд ще гледа делото срещу Славчо С. и Детелин Г., Квалифицирани състави на изнудване. \r\n \r\n*** \r\n \r\nОт 11.00 часа в Столична библиотека ще бъде открита изложбата  „Страници от историята на България в Държавен вестник 1879-2019“. \r\n \r\n*** \r\n \r\nОт 13.30 часа 12 състав на Специализирания наказателен съд ще гледа делото срещу Камен Б., Ивайло Б. и др., обвинение в организиране и ръководене на организирана престъпна група. \r\n \r\n*** \r\n \r\nОт 14.00 часа 19 състав на Специализирания наказателен съд ще гледа делото срещу Красимир З., Производство по чл. 65 НПК - задържане под стража в досъдебното производство и в производството по ЗЕЕЗА. \r\n*** \r\n \r\n \r\nОт 15.00 часа 1 състав на Специализирания наказателен съд ще гледа делото срещу Евгени М., Производство по чл. 65 НПК - задържане под стража в досъдебното производство и в производството по ЗЕЕЗА. \r\n \r\n*** \r\n \r\nОт 21.00 часа на Лятна сцена НДК ще бъде прожектиран филмът „Презрението”. \r\n \r\n*** \r\n \r\nОт 13.00 часа в зала №5 на Община Благоевград ще се проведе заключителна пресконференция по проект „Благоустрояване на градската среда“.  \r\n \r\n*** \r\n \r\nОт 14.00 часа на улица „Ветрен“ №8 ще се проведе официална церемония по откриването на обект „Благоустрояване на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на улица „Ветрен“ до ЮЗУ „Неофит Рилски“.  \r\n \r\n*** \r\n \r\nОт 11.00 часа в сградата на Областна управа във Варна ще се проведе заседание на Консултативния съвет по туризъм с участието на лидера на НФСБ Валери Симеонов. След срещата е предвиден брифинг от 12.30 часа.  \r\n \r\n*** \r\n \r\nОт 11.00 часа в Пресклуб на БТА - Велико Търново КНСБ ще проведе пресконференция за борбата със сивата икономика. \r\n \r\n*** \r\n \r\nОт 11.00 часа в Пресклуб на БТА - Велико Търново ще се състои пресконференция на народния представител от БСП за България Явор Божанков. \r\n \r\n*** \r\n   \r\nОт 10.00 часа в Регионална библиотека „Христо Ботев“ Негово високопреосвещенство Врачанският митрополит Григорий ще участва в будителска работилница, посветена на св. Софроний Врачански.  \r\n \r\n*** \r\n \r\nОт 20.00 часа на крепостта „Баба Вида” ще се проведе официално откриване на Фестивала на изкуствата „Дунавски вълни”. \r\n \r\n*** \r\n \r\nОт 20.10 часа на крепостта „Баба Вида” ще се проведе „В света на канцонетите” - концерт на Симфониета – Видин. \r\n \r\n*** \r\n \r\nОт 08.00 часа в НЧ „Добрич – 2017“ ще се проведе Фортнайт ден - Изработка на фортнайт аксесоари. Уроци по фортнайт. Live stream – гледане игра на живо. Тематични парти игри. \r\n \r\n*** \r\n \r\nОт 09.00 часа в Младежки център – Добрич ще се проведе Еко лято 2019 - спортни и занимателни игри, прожекции на филми, посещение на културни и природни забележителности, басейн. \r\n \r\n*** \r\n \r\nОт 10.00 часа в Регионална библиотека „Дора Габе“, Интерактивна зала Летен детски клуб, ще се проведе „Играй и учи” - забавни игри за харесвани професии. \r\n \r\n*** \r\n \r\nОт 10.30 часа в Художествена галерия ще се проведе Лятна работилница за въображение: занятия с деца. Посещения без предварително записване. \r\n \r\n*** \r\n \r\nОт 10.30 часа в Народно читалище „Йордан Йовков - 1870  г.“ ще се проведе Летен детски център „Млади възрожденци“. \r\n \r\n*** \r\n \r\nОт 19.00 часа от Стара къща до сцената на пл. „Свобода“ ще се проведе 18-ият Международен фолклорен фестивал „Фолклор без граници“. От 19.30 часа предстоят концерти на ансамблите. \r\n \r\n*** \r\n \r\nОт 19.00 часа в Младежки център – Концертна зала ще се проведе Мюзикъл „Алиса в страната на чудесата“ – подготвителна група на Детски  музикален театър „Дея“. \r\n \r\n*** \r\n \r\nВ РИМ – Добрич ще се проведе Лято в музея 2019 - занимания с деца с цел опознаване на културното наследство на родния край. \r\n \r\n*** \r\n \r\nОт 17.30 часа в ХГ „Христо Градечлиев\" ще бъде представена изложба на София Лесетская. \r\n \r\n*** \r\n \r\nОт 09.00 часа в залата на Община Карлово ще се състои официалното откриване на Летния университет на ЮНЕСКО. \r\n \r\n*** \r\n \r\nОт 17.30 часа в експозиционна зала „Кутловица\" на бул. „Трети март\" 64 ще се състои откриването на изложба (живопис) на Георги Паунов – младши. \r\n \r\n*** \r\n \r\nВ 09.30 часа в зала 1 на Апелативния съд ще се проведе заседание по делото, с което Атанас Червенков – Райфъла и съучастниците му обжалват присъдите си, постановени от Пловдивския окръжен съд. Окръжен съд – Пловдив призна подсъдимите за виновни  за опит за убийство с користна цел, както и за извършване на поредица от палежи и унищожаване на вещи, за което им е наложил общи най-тежки наказания.  \r\n \r\n*** \r\n \r\nВ 09.30 часа в Районния съд ще се проведе заседание по делото срещу Виолета Т. и Васил Г. срещу които са повдигнати обвинения, че са набрали, транспортирали от гр. Пловдив до гр. Истанбул, и превели през границата на страната през ГКПП “Капитан Андреево“ отделно лице, с цел да бъде използван за отнемане на телесен орган – бъбрек, независимо от съгласието му.  \r\n \r\n*** \r\n \r\nВ 15.00 часа в зала 11 на Районния съд ще се проведе заседание по делото срещу Свилен Г., обвинен, че при управление на МПС, под въздействието на алкохол, е нарушил правилата за движение, с което по непредпазливост е причинил на турски гражданин средна телесна повреда.  \r\n \r\n*** \r\n \r\nОт 10.00 часа в Детски отдел на библиотека „Родина“ на ул. „Българско опълчение“ 69 гостуват доброволци на ЦЕИ - Стара Загора. \r\n \r\n*** \r\n \r\nОт 10.00 часа в къща музей „Гео Милев“ ще се проведе Лято в музея.  \r\n \r\n*** \r\n \r\nОт 18.00 часа на площада пред сградата на Община Стара Загора легендата на българския футбол Христо Стоичков ще представи биографичната си книга „Историята“. \r\n \r\n*** \r\n \r\nОт 10.00 часа в зала 203 на Общината ще се проведе заседание на ПК „Икономическа политика, общинска собственост и контрол по сделките с общинско имущество”. \r\n \r\n*** \r\n \r\nОт 13.30 в зала 203 на Общината ще се проведе заседание на ПК „Европейски проекти, международно сътрудничество и взаимодействие с НПО“.", "date": "2019.07.22", "title": "Предстоящи събития в страната за 22 юли (Агенция „Фокус“)"}
{"url": "http://www.focus-news.net/news/2019/07/22/2682559/ministar-nikolina-angelkova-shte-otkrie-zasedanie-na-natsionalniya-savet-po-turizam-v-zlatni-pyasatsi.html", "text": "Министърът на туризма Николина Ангелкова ще открие заседание на Националния съвет по туризъм, което ще се състои в к.к. Златни пясъци. Това съобщиха от пресцентъра на  Министерство на туризма . Националният съвет по туризъм е консултативен орган към министъра на туризма, който съдейства при формирането и провеждането на политики в сектора. В него са включени както представители на институциите, така и на туристически сдружения и националните курорти. В съвета участват също работодателски организации, членове на Националното сдружение на общините в Република България и национално представените сдружения на потребителите в страната. Заседанието на съвета ще се проведе от 14.00 часа в хотел РИУ \"Астория\" в к.к. Златни пясъци. Предвиден е брифинг около 15.30 часа на същото място.", "date": "2019.07.22", "title": "Министър Николина Ангелкова ще открие заседание на Националния съвет по туризъм в Златни пясъци"}
{"url": "http://www.focus-news.net/news/2019/07/22/2682558/nimh-dnes-shte-e-slanchevo-s-maksimalni-temperaturi-mezhdu-32-i-37.html", "text": "Днес ще е слънчево, след обяд ще има временни увеличения на облачността. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . На отделни места в северните и планинските райони ще има слаби превалявания и прегърмявания. Ще е почти тихо и горещо. Максималните температури ще са предимно между 32° и 37°. Атмосферното налягане слабо ще се понижи, но ще остане по-високо от средното за месеца.   \r\nПо Черноморието ще е предимно слънчево и топло. Ще духа слаб югоизточен вятър. Максималните температури ще са между 28° и 31°. Температурата на морската вода е 26° - 27°. Вълнението на морето ще е 1 - 2 бала. \r\nНад планините ще е слънчево. След обяд ще има временни увеличения на облачността и на отделни места ще превали и прегърми. Ще духа слаб до умерен северен вятър. Максималната температура на височина 1200 метра ще е около 23°, на 2000 метра - около 17°.", "date": "2019.07.22", "title": "НИМХ: Днес ще е слънчево с максимални температури между 32° и 37°"}
{"url": "http://www.focus-news.net/news/2019/07/22/2682560/zamestnik-ministar-lozana-vasileva-shte-otkrie-informatsionni-dni-po-programa-za-morsko-delo-i-ribarstvo-2014-2020-g-v-pomorie.html", "text": "Заместник-министърът на земеделието, храните и горите Лозана Василева ще открие информационни дни за представяне на четири новооткрити мерки по Програма за морско дело и рибарство (ПМДР) 2014-2020 г. Това съобщиха от пресцентъра на  Министерството . По време на срещата ще бъде представена информация за новия Регламент за Европейския фонд за морско дело, рибарство и аквакултури за периода 2021-2027 г. Събитието ще се проведе от 10.00 часа в залата на Гранд Хотел Поморие.", "date": "2019.07.22", "title": "Заместник-министър Лозана Василева ще открие информационни дни по Програма за морско дело и рибарство 2014-2020 г. в Поморие"}
{"url": "http://www.focus-news.net/news/2019/07/22/2682547/afp-zadarzhaniyat-v-sauditska-arabiya-prez-mesets-may-iranski-tanker-e-osvoboden.html", "text": "Иранският танкер, който през месец май бе задържан в Саудитска Арабия, е освободен и се прибира към териториалните води на страната, това съобщи  AFP , позовавайки се на съобщение от Техеран.  \r\n \r\nТанкерът „Хепинес 1“ „бе освободен след преговори и сега се движи към водите на Персийския залив“, разкри транспортният министър Мохаммад Еслами.  \r\nКорабът бе принуден да акостира в саудитско пристанище в началото на май, за да извърши спешна поправка след спиране на двигателя. Това се е случило въпреки обтегнатите отношения между двете страни по това време, които все още не са се подобрили.  \r\nВремето от началото на май до 21 юли танкерът е прекарал в пристанището Джеда, където е държан от саудитските власти. Според министърът обаче, морският съд е напуснал саудитските води „с разрешението на пристанищните власти“.  \r\n : Цанко Цолов", "date": "2019.07.22", "title": "AFP: Задържаният в Саудитска Арабия през месец май ирански танкер е освободен"}
{"url": "http://www.focus-news.net/news/2019/07/22/2682561/zam-ministar-denitsa-nikolova-shte-poseti-burgas.html", "text": "Заместник-министърът на регионалното развитие и благоустройството Деница Николова ще посети Бургас. Това съобщиха от пресцентъра на  Министерство на регионалното развитие и благоустройството (МРРБ) . От 11.00 часа в Областна администрация - Бургас тя ще участва в стратегическа консултация във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г. с представители на общините от Югоизточен район. Инициативата е съвместна с Международната банка за възстановяване и развитие в рамките на подписаното споразумение за консултантски услуги с МРРБ. Участие в срещата ще вземат представители на министерства и държавни агенции, областни управители, кметове на общини, неправителствени организации, представители на бизнеса и др. Целта е те да се запознаят с новия подход за изпълнение на проекти в следващия програмен период, както и да дадат мнение за ефективно структуриране на Регионалните съвети за развитие, които ще бъдат натоварени с нови, по-широки функции. \r\nОт 13.30 часа зам.-министър Деница Николова ще инспектира сградата на учебно-производствен комплекс „Младост“ към Професионална гимназия по туризъм „Проф. Д-р Асен Златаров“ и  Професионалната гимназия по транспорт. Двете учебни заведения се обновяват по проект „Подобряване качеството на професионалното образование чрез модернизация на образователната инфраструктура в шест професионални гимназии в гр. Бургас“, финансиран от Оперативна програма „Региони в растеж“ 2014-2020 г.", "date": "2019.07.22", "title": "Зам.-министър Деница Николова ще посети Бургас"}
{"url": "http://www.focus-news.net/news/2019/07/22/2682565/sofiya-belogradchishkiyat-episkop-polikarp-shte-otsluzhi-arhiereyska-sveta-liturgiya-v-buhovskiya-manastir-sv-mariya-magdalina.html", "text": "Негово преосвещенство Белоградчишкият епископ Поликарп ще отслужи Архиерейска света Литургия в Буховския манастир „Св. Мария Магдалина“, предаде репортер на  Агенция „Фокус“ . Поводът е, че днес Православната църква прославя света мироносица и равноапостолна Мария Магдалина. Литургията ще започне в 09.30 часа с благословението на Негово светейшество Българския патриарх и Софийски митрополит Неофит. \r\nНикола ПЕТКОВ", "date": "2019.07.22", "title": "София: Белоградчишкият епископ Поликарп ще отслужи Архиерейска света Литургия в Буховския манастир „Св. Мария Магдалина“"}
{"url": "http://www.focus-news.net/news/2019/07/22/2682564/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с превключване на уличен водопровод на ул. 646 в кв. „Горна баня“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Дон“, от ул. 646 до ул. „Лозище“;  ул. 646, от ул. „Дон“ до ул. „Орхидея“, и част от местност „Подлозище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дон“, ъгъла с ул. 755.  \r\nВъв връзка с изпълнение на инвестиционен проект за подмяна на уличен водопровод на ул. „Света Мария Магдалена“ във вилна зона „Симеоново - север“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Света Мария Магдалена“, ул. 82, ул. 83, ул. 85, ул. „Шумако“; по ул. 82, от №7 до ул. „Света Мария Магдалена“; по ул. 83, от №1 до №4А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света Мария Магдалена“, ъгъла с ул. 82. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с превключване на уличен водопровод на ул. „Къпинка“ в кв. „Драгалевци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Къпинка“, от №20 до ул. „Акад. Петър Динеков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Къпинка“ №20.  \r\nВъв връзка с подмяна на сградно водопроводно отклонение на ул. „Васил Левски“ в с. Панчарево се налага спиране на водоподаването от 09.30 до 16.30 часа на клиентите на „Софийска вода”, живеещи в района на: по ул. „Васил Левски“, от ул. „Елин Пелин“ до ул. „Ленището“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“№12.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от \r\nтелефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.07.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/07/22/2682562/unn-ukrayna-sluga-naroda-vodi-s-42-sled-prebroyavane-na-25-ot-protokolite.html", "text": "Централната избирателна комисия на Украйна към 05:50 (06:50 българско време) е обработила 25,82% от електронните протоколи на окръжните избирателни комисии за предсрочните парламентарни избори, съобщава  УНН , като се позовава на данни от ЦИК. \r\nСъгласно официалните данни, партията на президента Владимир Зеленски – „Слуга народа“, получава 42,03%.  \r\n„Опозиционна платформа – За живот“ – 12,64%; \r\n„Европейска солидарност“, на бившия държавен глава Петро Порошенко – 8,64%; \r\nДвижение „Баткивщина“ на Юлия Тимошенко – 8,33%. \r\n„Глас“ – 6,38%. \r\nРадикалната партия на Олег Ляшко влошава своя резултат и се отдалечава още повече от изборната бариера. В момента резултатът й е 4,08%. \r\n \r\nПревод и редакция:", "date": "2019.07.22", "title": "УНН (Украйна): „Слуга народа“ води с 42% след преброяване на 25% от протоколите"}
{"url": "http://www.focus-news.net/news/2019/07/22/2682566/pravoslavnata-tsarkva-otbelyazva-pametta-na-sv-ravnoapostolna-mironositsa-mariya-magdalena.html", "text": "Мария Магдалена, или Мария Магдалина е живее през I век. Житието на светицата разказва, че тя е от град Магдала. Тя помолила Иисус Христос за помощ, а той изгонил от нея седем бесове и напълно я изцерил от болестта, от която тя страдала. От този момент нататък Мария служила непрестанно на Господа. Житието й разказва, че заедно с други свети жени, тя гледала страданията на Христа и плачела за Него. Заедно с майката на Спасителя тя стояла при кръста и видяла, как положили Господа в гроба. Тъгувайки за смъртта на Спасителя, светите жени приготвили благовонно миро, с което да помажат тялото на Иисус Христос според юдейския обичай. След като минала съботата, рано сутринта отишли на гроба. По-рано от всички, още до разсъмване, дошла на гроба Мария Магдалина. За голямо свое учудване тя видяла, че камъкът е отвален и гробът празен. Мария Магдалина, която първа видяла възкръсналия Господ, утешила скърбящите ученици с радостните думи: \"Христос възкресе!\" Като първа благовестница на възкресението, тя е призната от църквата за равноапостолна. Мария често се бърка с други жени в Библията, които носят името Мария. Сред тях са сестрата на Марта и Лазар и покаялата се блудница.", "date": "2019.07.22", "title": "Православната църква отбелязва паметта на св. равноапостолна мироносица Мария Магдалeна"}
{"url": "http://www.focus-news.net/news/2019/07/22/2682563/ministar-krasimir-valchev-1000-hakerski-neuspeshni-ataki-imahme-na-maturite-dosega-ne-sme-go-opovestyavali.html", "text": "1000 хакерски неуспешни атаки имахме на матурите, досега не сме го оповестявали. Това каза министърът на образованието и науката Красимир Вълчев в разговор с Илиана Беновска в седмичното обзорно политическо предаване „Беновска пита“ по „Канал 3“, съобщиха от  екипа на предаването . \r\n„И с провокативен въпрос – „Знаят ли децата ни, че не знаят“ – посрещам министъра на образованието. Здраво стискате, значи, че здраво работите. Преди да Ви подхвана по темата матури, резултати и изпълнение на програмата на ГЕРБ и ОП в образованието, разкажете от първа ръка какво точно се е случило навремето с това момче Кристиян Бойков, който като абитуриент е бил влязъл в сайта на МОН и какво точно се е случило? По времето на кой министър е това“, попита в началото на разговора водещата Илиана Беновска. Красимир Вълчев отговори, че това се е случило в началото на мандата на сегашното правителство през май 2017 г. Той обясни, че МОН има над 150 информационни системи, като голяма част от тях са за комуникация със системата, администриране на множество проекти, които изискват отчитане и обмен на информация. „Конкретно това беше по един приключил проект, информацията в тази система беше отчетена, верифицирана, архивирана. Той беше успял да проникне със сравнително елементарен метод, тази система не е имала добра защита. Беше казал в „Господари на ефира“, че е писал до служител на министерството, но всъщност се оказа, че е писал до несъществуващ имейл“, обясни министърът на образованието. \r\n„А откъде той е взел този несъществуващ имейл, аз се запитах, и вероятно на сайта ви е видял такъв имейл“, попита водещата Илиана Беновска. Събеседникът ѝ отговори, че няма представа откъде го е взел, но може да каже, че некоректното от страна на Бойков е било това, че той е казал, че едва ли не може да манипулира информация, да определя заплати, а това не е вярно. „Все пак ние сме предимно възпитателна институция, а той беше добронамерен, това, което е важно да кажем в случая е, че неговото поведение въпреки това беше добронамерено. Беше поканил колеги на среща. Това, което и сега си спомниха колегите тази седмица е, че като че ли при него е доминирало желанието да се изяви в конкретния случай!“, обясни гостът. \r\n„Но вие с него не сте намерил за нужно да се видите и не сте се срещал“, продължи водещата. Красимир Вълчев отговори, че не се е срещал с Бойчев. „А какво благоприятно въздействие имаше този сигнал, който ви е подал това момче, че системата е достъпна и може да бъде манипулирана, ако мога така да се изразя? Какво усъвършенствахте, какво направихте за охрана на вашите масиви“, попита водещата. Събеседникът ѝ отговори, че има два основни вида атаки върху системата. Едните са, за да се блокира достъпа до системата, да се блокират сървърите преди и по време на изпитите. За 4 денонощия е имало близо 1000 атаки с цел блокиране на сървърите по време на матурите например. На въпроса на водещата дали това е било публично известно Вълчев отговори, че не е било и добави, че то се оповестява, когато има проблем. Системите са устояли с малки изключения. В началото на деня на втората матура по избор системите са блокирали за около 7 минути, но в крайна сметка началото на изпита не е закъсняло. Министърът на образованието продължи, че вторият вид атаки са за проникване в съответните системи. Най-елементарният метод е с SQL инжекция, използвана от Кристиян Бойков по време на въпросната атака от 2017 г. \r\n Резултатите от външното оценяване след 7-ми клас \r\n„Добре, хайде тогава да преминем рязко, има момчета, вероятно и момичета, да не е сексизъм, компютърно грамотни като това момче Кристиян Бойков. Защо обаче, за мен лично бяха потресаващи резултатите от едни матури, Вие сега ще кажете кои, където се оказа, че средният резултат по математика е под 4, а този по български е малко над 4“, попита водещата Илиана Беновска. Красимир Вълчев отговори, че средният резултат би могъл да бъде по-висок, ако се понижат изпитните материали, а резултатите не са толкова по-различни от предходни години. Той обясни, че става дума за външното оценяване след 7-ми клас. Анализите на МОН показват същите неща, както и при предходни години. „Чакайте малко, искате да кажете, че нивото на външното оценяване е било високо ли“, попита водещата. Събеседникът ѝ отговори, че не казва, че е високо, а че и през предходните години е било ниско, особено по математика, която е свързана и с природните науки. Малко по-високи са резултатите по български език. Основното предизвикателство е функционалната грамотност. \r\n„Именно това щях да Ви попитам, нито един отговор няма на отворените въпроси правилен“, попита водещата Илиана Беновска. Красимир Вълчев отговори, че анализът показва точно това, че проблем има там, където се изисква надграждане, размисляне, интерпретиране, свързване на факти. Той продължи, че системата ни се справя относително добре с базовата грамотност и много трудно надгражда към функционалната грамотност. „През последните години правим промени. За съжаление Законът за предучилищното и училищно образование закъсня като приемане, но въпреки това от 2016 г. се променят учебните програми, променят се методическите указания“, обясни министърът. \r\n Скандалът около учебните програми по „История и цивилизация”   \r\n„Но те как се променят така стихийно, ето например този скандал, който избухна с учебниците по история. Какво значи променят се, кой ги променя. Аз например пратих репортер, който да попита на пресконференция в БТА по повод тези учебници по история, коя е институцията, която обективно ще каже каква е историческата истина за Втората световна война, за периода след 9-ти септември, управлението на Тодор Живков, за случилото се след 10-ти ноември? Това са все едни тъмни кътчета на нашата история, които се осветляват по различен начин в зависимост от това кой го пише! Кой е обективният орган, какво означава „те се променят“, попита водещата Илиана Беновска. Красимир Вълчев отговори, че предметът „История и цивилизация“ създава отношение на децата към света, защото на тях може да им бъдат поднесени много факти, но те сами по себе си да не формират нагласи и отношение към света. Нагласите и отношението се формират на основата на това, което сме избрали като ценност, това, което сме направили като цивилизационен избор. „Ние трябва да съхраним у децата българското самосъзнание, да изградим българската идентичност“, заяви министърът на образованието. \r\n„Добре, но Вие, не Ви правя комплимент, Вие сте млад, интелигентен, мислещ човек, виждам, че Ви болят всичките тези работи, не се преструвате, за разлика от някои Ваши предшественици, чуйте ми въпроса, няма ли да направите нещо, което звучи почти да сложите посока в историческото мислене, но да се събере БАН, ако трябва, професори от университета, преподаватели, историци“, попита водещата Илиана Беновска. Красимир Вълчев отговори, че изследователите не са на едно мнение, а в писането на програмите са участвали почти всички авторитети. „Но как например Вашето дете ще твърди едно за периода след 10-ти ноември, а моето друго, защото са чели различни учебници“, попита водещата. Събеседникът ѝ отговори, че вече са положени усилия и учебниците няма да са толкова различни. Той продължи, че учебниците трябва да отговарят на учебната програма, те формално отговарят на програмата, но съотношението, пропорциите са били различни. „Кой ще отговори обаче какво се е случило по времето на Тодор Живков, това било ли е добро за България, или лошо, задавам простичък въпрос“, попита водещата Илиана Беновска. Гостът ѝ отговори: „Това е било тоталитарен режим и в момента е осъден като такъв. Базовите институции са нарушаващи човешките права и от тази светлина той е представен в учебниците!“. „Какъв е периодът след 10-ти ноември? Тръгваме по пътя на неолиберализма, капитализма и т.н., кой е възгледът“, продължи с въпросите си водещата Илиана Беновска. Красимир Вълчев отговори, че има един основен пакет от ценности и институции, който сме възприели. „Но какъв ще бъде отговорът на тази учена общност, какво се е случило след 10-ти ноември, по какъв път сме тръгнали, какви са ни успехите, какви са ни трудностите“, попита водещата. Министърът на образованието отговори, че сме направили цивилизационен избор, този избор включва и основните институции на демокрацията, на пазарната икономика. Станали сме член на ЕС и НАТО. „Това са известните факти, но каква е философията? Ето сега току що президентът на КНСБ каза, че капитализмът и неолиберализмът не означава това, че бедните трябва да обедняват, а богатите да забогатяват още“, продължи водещата Илиана Беновска. Събеседникът ѝ отговори, че всяко общество има разбиране за справедливост, в това число и за социална справедливост. В конституцията ни също е заложен терминът „социална държава“, въпросът е как го реализираме. Някои се опитват да ни дадат целия пакет от едни ценности, други целия пакет от другите ценности. Затова е необходим и плурализмът на демокрацията, за да можем да спорим по всички тези теми. От една страна имаме теоретичните основи на прогресивното облагане, които казват, че по-високите доходи са с по-ниска пределна полезност, тоест не е същото да вземеш 1000 лева от 10 000 лева доходи и 100 лева от 1000 лева доходи. Но от друга страна има предизвикателства пред икономическото развитие, които са свързани с това да се ускори растежа, да се привлекат повече инвестиции, да се накарат работодателите да правят повече инвестиции, което предполага и по-добра данъчна среда. „Ние сме направили този избор и този разговор винаги е отворен, но той не е част от базовите ценности, базовите ни ценности са, че все пак трябва да имаме държава, трябва да имаме институции, трябва да имаме преразпределение, за да функционира тази държава, трябва да имаме минимални социални пакети, трябва да имаме равен достъп до образование и здравеопазване, трябва да има и хармоничен микс между публични и частни блага”, посочи министърът на образованието. \r\n Взаимодействието между училището и родителите \r\n„Ще засегнем и този аспект, който засяга образованието, но още малко искам да Ви попитам, историците, създателите на учебниците, учителите, министърът, специалистите и т.н., как взаимодействате вие с родителите, защото тези деца са деца на семейства и там трябва да се намери стиковка и между това, което ги възпитават вкъщи, защото историческата истина може да я напише някой професор академик по някакъв начин, но аз, родителят, да не съм съгласна?”, попита водещата Илиана Беновска. Красимир Вълчев отговори, че трудно може да се промени днешното поколение родители, но можем да променим утрешните родители, като възпитаваме днешните деца. „Как взаимодействате с мен като родител, аз това взаимодействие някак си не го усещам”, попита водещата Илиана Беновска. Събеседникът ѝ отговори, че това взаимодействие не може да се извърши от министерството, а трябва да стане на ниво училище. Затова е утвърдена и стратегия за възпитателната работа и един от основните фокуси в нея е именно взаимодействието с родителите. Министърът обясни, че е направено изследване, според което 2/3 от родителите в едно училище са готови да подкрепят и да си партнират с училището, те са готови училището да им подаде ръка, но често самото училище се фиксира върху няколко проблемни родители и отделят свръхусилия за робата с тях. Именно това е една от основните задачи за следващата година, да се проведе този разговор на училищно ниво, да се сключи споразумение за партньорство. „Ние имаме нужда от такъв непреднамерен разговор, включително и за това на какво точно възпитаваме децата си”, каза още Вълчев. \r\n„Как точно ще става този диалог, че не мога да се сетя, вярно, че има училищни настоятелства, вярно, че има родителско участие в тези органи”, попита водещата Илиана Беновска. Красимир Вълчев отговори, че в момента се подготвя такъв механизъм, а някои от училищата са го направили вече, като са поставили темата за дисциплината. Те са провели разговор за ред, правила, условия за тяхното прилагане и са подписали споразумение. Всеки един родител, при записването на детето си в училище, декларира, че приема правилника на училището, но в голяма степен това става формално, докато сегашните споразумения са реален ангажимент на родителите и на училището за взаимодействие. „Ние трябва да проведем този разговор за това на какво възпитаваме децата си! Факт е, че имаме проблем с възпитателната функция, факт е, че днес ни липсва тази споделена основа от ценности, виждания за това на какво трябва да възпитаваме децата си”, заяви министърът на образованието. \r\n Професионалното и дуално образование \r\n„А как ще съчетаете това с взаимодействието с бизнеса и работодателите и приложната част на възпитанието, ако мога така да се изразя, онова, което включва подготовката на техническите кадри, така нареченото професионално и дуално образование”, попита водещата Илиана Беновска. Красимир Вълчев отговори, че това е създаването на умения и стимулирането на повече деца да се включат в професионалното образование, разширяването на дуалната форма. Той продължи, че приемът се преструктурира, допреди две години той е бил 49%, докато сега става 58% на етап планиране. На етап изпълнение сигурно ще бъдат около 55%, защото остават незаети места. С допълнителни стипендии се стимулира включването в професионалното образование, има предвидени пари в бюджета за това, за специалности, за които се предвижда да има недостиг на кадри в бъдеще. Професионалните гимназии се стимулират с допълнително финансиране да откриват обучение в тези професионални направления. Започват национални програми от една страна за модернизиране на базите за учебно-практическо обучение. От друга страна специално в IT сектора, „старт за IT кариера”, по която деца се обучават за придобиване на квалификация приложен програмист. Специалисти от бизнеса влизат в училище и обратно – учители влизат в компаниите.  \r\n„Това всичко е известно, но то може би трябва да се онагледи повече практически, ние с Вас сме имали този разговор, трябва да се преодолее популярността на тезите”, отбеляза водещата Илиана Беновска. Красимир Вълчев отговори, че всеки един родител иска да даде най-добрите образователни възможности на детето си, но за съжаление, заради влошената репутация на професионалното образование, от десетилетия ниски заплати в предприятията, родителите не припознават професионалното образование като достатъчно атрактивна опция. \r\n Основните задачи за следващата учебна година \r\n„Какво ново ще направите, ето, сега предстоят и местни избори, но нека да не ги свързвам с това, но идва новата учебна година, пожелавам Ви малко да починете, след като приключат всички технически въпроси около класиранията, записванията и така нататък. Кое е първото, което ще активирате най-силно, най-важното Ви за тази година”, попита водещата Илиана Беновска. Красимир Вълчев отговори, че има 3 основни политики, две от които са перманентни. Става въпрос не само за обхващането, но и за задържането на децата в училище, ежедневната посещаемост. Детето трябва да бъде записано, но и да ходи редовно. След това подобряването на образователните резултати минава през повече усилия – мотивирани учители и мотивирани ученици. Ученикът в най-голяма степен може да бъде мотивиран от учителя. Министърът на образованието подчерта, че трябва да се даде сигнал на регионалните управления, на директорите на училища, че най-важното нещо е да насърчават учителите, които подпомагат образователните резултати и търсят иновативен подход спрямо всяко едно дете. Третата задача е възпитанието и взаимодействието с родителите.  \r\n Намалява ли интересът сред новото поколение към по-задълбоченото образование? \r\n „Един последен въпрос, който ще прозвучи малко предизвикателно, но мисля, че няма да го отхвърлите по същество, няма ли намаляване на интереса към задълбоченото образование, образованието, което трябва да стане твоя култура, твоя втора природа”, попита водещата Илиана Беновска. Събеседникът ѝ отговори, че има такъв проблем и днешното поколение деца и ученици по-трудно се задълбочават. Той продължи, че ученето чрез екрани и образи не спомага за това задълбочаване. Министърът обясни, че основният проблем на днешните деца е, че малко четат, според проучване те четат предимно кратки текстове, по-малко книги и повече списания, контактуват с кратки съобщения. Това не подпомага развитието на комуникативна компетентност. \r\n„Четох проучване, че скоро ще престанем, не ние, но децата, които идват след нас, да могат да пишат на ръка, пък камо ли грамотно”, отбеляза водещата Илиана Беновска. Гостът й отговори, че точно затова не трябва да отричаме базовите компетентности в образованието. Той продължи, че парадоксално колкото повече се развива светът и колкото по-малко знаем за това какво ще е необходимо на днешните деца, толкова повече расте необходимостта от базова компетентност. „Родноезиковите, чуждоезиковите също, но може би след 20 години ние ще имаме достатъчно добри машини и софтуер, които ще ни позволяват да говорим с хора на всякакви езици. Не трябва да отричаме тези базови компетентности, но трябва да направим така, че системата да надгради към функционалната грамотност. Променяме учебните програми, изпитните програми, но това не е достатъчно, ако не се промени доминиращата култура”, завърши Красимир Вълчев разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2” на 21-ви юли 2019 година.", "date": "2019.07.22", "title": "Министър Красимир Вълчев: 1000 хакерски неуспешни атаки имахме на матурите, досега не сме го оповестявали"}
{"url": "http://www.focus-news.net/news/2019/07/22/2682567/dobrich-prodalzhava-remontat-na-asfaltovata-nastilka-po-chast-ot-patya-dobrich-s-balik.html", "text": "Движението по част от път III-7105 Добрич – с. Балик трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът се очаква да приключи до края на юли, предаде кореспондент на  Радио „Фокус” – Варна . В рехабилитация са пътните отсечки Спасово - Вичево и отсечката от път Спасово - Дуранкулак в посока с. Александър Стамболийски. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич продължава ремонтът по част от бул. „Добруджа“ в участъка от кръстовището на бензиностанцията в посока кв. „Рилци“. Временната организация на движение на автомобили важи до приключване на планираните дейности.   \r\nЖулиета НИКОЛОВА", "date": "2019.07.22", "title": "Добрич: Продължава ремонтът на асфалтовата настилка по част от пътя Добрич – с. Балик"}
{"url": "http://www.focus-news.net/news/2019/07/22/2682568/denyat-22-yuli-v-balgarskata-istoriya.html", "text": "На 22 юли 1877 г. по време на Руско-турската война Девети Кавказки драгунски полк влиза в Стара Загора. Опозицията изпраща писмо до премиера Васил Радославов, с предложение за свикване на извънредна сесия на Седемнадесетото Обикновено Народно събрание, през 1917 г. През 1959 г. България отправя предложение към Гърция за сключване на пакт за ненападение между двете страни за 20-годишен срок.На 22 юли са родени: генерал-майор Георги Киров, участник в Руско-Турската, Балканските войни и Първата световна война (1859), оперната певица Мими Балканска (1902). На тази дата умират: режисьорът Любомир Шарланджиев и писателят Дончо Цончев. \r\n \r\n \r\n2013 г. \r\nПрезидентът на Република България връчва Одрен „Стара планина“ на: \r\n1. Димитър Ларгов – втора степен „за изключително големите му заслуги към Република България в областта на физическото възпитание и спорта“ \r\n2. Неделчо Беронов – първа степен „за изключително големите му заслуги като политически и обществен деец“ \r\n3. Васил Етрополски – втора степен „за изключително големите му заслуги към Република България в областта на физическото възпитание и спорта“ \r\n \r\n \r\n2009 г. \r\nПрезидентът на Република България връчва Орден „Стара планина“ първа степен на Димитър Димитров „за изключителния му принос за развитието на земеделието и по случай 80 години от рождението му.“ \r\n \r\n \r\n2005 г. \r\nПрезидентът на Република България връчва Орден „Стара планина“ първа степен на извънредния пълномощен посланик на Съединените американски щати в Република България Джеймс Пардю „за изключително големите му заслуги за евроатлантическата интеграция на България, за развитието и укрепването на българо-американските отношения и по повод окончателното му отпътуване от страната“. \r\n \r\n \r\n1999 г. \r\nПрезидентът на Република България връчва Орден „Стара планина“ първа степен на: \r\n1. проф. Тончо Жечев \r\n2. Юлия Винер-Ченишева \r\n \r\n \r\n1993 г. \r\nПо предложение на СДС за втори път е гласуван вот на недоверие на правителството на Любен Беров, който е отхвърлен. Първият вот на недоверие към правителството на Беров е внесен на 27 май 1993 г. За периода на управление на правителството на Беров, СДС внася общо шест вота на недоверие. \r\nЛюбен Беров е икономист, държавен деец. Роден е на 6 октомври 1925 в гр. София. Завършва икономика в Софийския университет \"Св. Климент Охридски\", след което постъпва на работа във Висшия икономически институт в София. От 1971 г. е професор. През 1976 г. става доктор на икономическите науки. От 1997 г. е академик. Професор е в Института по балканистика и хоноруван професор в Икономическия институт в София от 1985 г. Любен Беров е съветник на президента на Република България по икономическите въпроси (1990-1992 г.). В периода 1992-1994 г. е председател на Министерския съвет. Автор e на повече от 200 труда - монографии, студии и статии по икономическа история на България и Балканите. \r\n \r\n \r\n1992 г. \r\nПървият архиерейски събор отлъчва Христофор Събев и низвергва митрополитите Пимен, Панкратий и Калиник. \r\nПроблемите в българската църква започват след 1989 г. Дълго време ръководството на Българската православна църква /БПЦ/ не е регистрирано от Дирекцията по вероизповеданията. \r\nНа 25 май 1992 г. Дирекцията по вероизповеданията обявява за нелегитимен действащия дотогава състав на Светия синод с предстоятел патриарх Максим. Светият Синод на БПЦ обжалва акта, но третото гражданско отделение на Върховния съд оставя без разглеждане жалбата. Това решение също бива обжалвано от Синода, но безуспешно. \r\nПрез 1992 г. част от обкръжението на отец Христофор Събев превзема със сила Светия синод. За действията си Събев е отлъчен от църквата. Управляващото мнозинство на СДС по времето на Филип Димитров го назначава за председател на Комисията по вероизповеданията към Народното събрание през 1992 г. \r\nПрез 1996 г. свещениците, които смятат, че начело на БПЦ не трябва да стои патриарх Максим, правят събор, на който провъзгласяват 92 годишния Пимен за алтернативен патриарх. Той е анатемосан, а искането му до Дирекцията на вероизповеданията при МС за регистрация остава без отговор. Тогава патриарх Максим също не получава регистрация. \r\nРъководството на БПЦ, начело с патриарх Максим е регистрирано през декември 1996 г., но Върховният административен съд (ВАС) отменя регистрацията през март 1997 г. Това става с идването на власт на служебния кабинет на Стефан Софиянски. На 27 март 1997 г. Столична община регистрира Инокентий като софийски митрополит, което е в нарушение на действащия устав на БПЦ, според който Патриархът е и Софийски митрополит. Стига се до положение, в което Патриах Максим бива канен на тържества и отслужвания на литургии за празници от премиера и президента в качеството си на Патриарх Български и Софийски митрополит, а при откриването на софийски обекти кметът кани Инокентий като “Софийски митрополит”. \r\nПрез 1998 г. в София се провежда Всеправославен събор на всички източноправославни патриарси. Съборът отново легитимира Патриарх Максим и Светия Синод и решава всички около Инокентий да се покаят и върнат в лоното на църквата. Те получават прошка от Всеправославния събор, с условие да запазят единството на българската църквата. \r\n \r\n \r\n1959 г. \r\nБългария отправя предложение към Гърция за сключване на пакт за ненападение между двете страни за 20-годишен срок и с възможност към него да се присъединят и други страни от региона. \r\n \r\n \r\n1942 г. \r\nПо време на Втората световна война се поставя началото на редовното депортиране на евреи от Варшавското гето към концентрационни лагери. \r\n \r\n \r\n1917 г. \r\nОпозицията изпраща писмо до премиера Васил Радославов, с предложение за свикване на извънредна сесия на Седемнадесетото Обикновено Народно събрание. Предложението е отхвърлено от Радославов. На 18 септември опозицията изпраща ново писмо до него, също оставено без последствие. \r\nД-р Васил Радославов е политически и държавен деец, член на БАН. Роден е в Ловеч на 15 юли 1854 г. Завършва право в Хайделберг, Германия, като защитава и докторска степен. След като се завръща в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 – 15 юли 1886 г., 9 – 12 август 1886 г.), министър на вътрешните работи (12 август 1886 – 28 юни 1887 г.). По време на Регентството е министър-председател (16 август 1886 – 28 юни 1887 г.). При управлението на Ст. Стамболов (1887–1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894–1899 г.). Васил Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899–1901 г. е известно като Радославов режим. През лятото на 1903 г. Васил Радославов е обвинен в измяна на родината и княза, в използване на властта за лично облагодетелстване и е осъден от Държавен съд на 8 месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 – 21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие (1918 г.) емигрира в Германия. Осъден е задочно от Държавен съд като един от главните виновници за втората национална катастрофа, настъпила след участието на България в Първата световна война (1915-1918 г.). Умира на 21 октомври 1929 г. в Берлин. \r\n \r\n \r\n1908 г. \r\nСлед двегодишни преговори е подписан обединителен протокол между синдикалните централи на БРСДП (ш. с.) и БСДС \"Пролетарий\". Образува се Обединен свободен общ работнически синдикален съюз. \r\n \r\n \r\n \r\n1904 г. \r\nВ Пловдив завършва Учредителния конгрес на Общия работнически синдикален съюз (ОРСС) към БРСДП (т. с.), започнал на 21 юли. \r\nБългарска работническа социалдемократическа партия (тесни социалисти) е политическа партия на наемните работници, последователи на Димитър Благоев. След разцеплението на БСДП през 1903 г. БРСДП (т. с.) отстоява тезата, че партията трябва да пази марксистките принципи, залегнали в нейната програма, и членовете й да работят за изпълнението на тази програма. Отхвърля всякакви коалиции и съглашения с буржоазните партии. Остава вярна на марксисткото разбиране, че класовите противоречия в капиталистическото общество са непримирими, че по пътя на класовото сътрудничество не може да се осъществят сериозни реформи. Задълбочава своите контакти с II Интернационал и взема дейно участие в международното работническо и социалистическо движение. За ръководене на икономическите борби на работниците по нейна инициатива през 1904 г. се образува Общ работнически синдикален съюз (ОРСС). Под ръководството на БРСДП (т. с.) през 1912 г. се създава и Съюз на работническата социалдемократическа младеж (СРСДМ). Партията води борба против всякакви опити за отклонение от основните й организационни и идейни принципи. Тя се противопоставя на течението на анархолибералите, обособява се като интелигентско-индивидуалистическа центристка група, с лидери Н. Харлаков и Г. Бакалов. Борбата срещу анархолибералите завършва с тяхното изключване през 1905 г. БРСДП (т. с.) отстранява през 1908 г. и прогресистите, начело на които застават д-р Н. Сакаров, К. Тинева и Г. Кръстев. След тяхното изключване до 1919 г. партията на тесните социалисти запазва единството в своите редове. Нейният организационен живот е преустановен по време на Балканската война (1912–1913 г.) и Междусъюзническата война (1913 г.). След Междусъюзническата война тя възстановява своите организации и групи и изгражда нови. \r\n \r\n \r\n \r\n \r\n1877 г. \r\nПо време на Руско-турската война (1877-1878 г.) Девети Кавказки драгунски полк влиза в Стара Загора. С първите три табора от 40-хилядната си армия, прехвърлена от Черна гора в Дедеагач, Сюлейман паша пристига в Одрин. \r\n \r\n \r\n На тази дата са родени: \r\n \r\n \r\n1936 г. \r\nРоден е Красимир Цветанов Кюркчийски - български композитор. Учи композиция при проф. П. Владигеров в БДК, специализира в Москва при Д. Шостакович. През 1966 г. печели голямата награда на международния конкурс на Парижките музикални седмици. През следващите години негови творби са поставяни на български и чуждестранни сцени. Работи като диригент на Държавния ансамбъл за народни песни и танци. По-известни негови произведения са операта “Юла”, комичната опера “Наследството”, балетите “Балада за автопортрета” и “Козият рог”, вокално-инструменталните произведения “Приказка за стълбата” и “Балада за Паисий”, симфоничните творби “Симфония-реквием”, “Диафонична студия”, “Симфония-концертанте”, песните “Сън за щастие”, “Дни на проверка”, филмовата музика към “Записки по българските въстания” и др. \r\n \r\n \r\n1910 г. \r\nРодена е Ирина Тасева - българска драматична актриса. Тя завършва театралната школа на Н. Масалитинов през 1929 г. Започва творческата си дейност в театър “П. К. Стойчев”. От 1930 г. до пенсионирането си работи в Народен театър “Иван Вазов”. Участва в “Ромео и Жулиета”, “Коварство и любов”, “Дон Карлос”, “Дивата патица”, “Мадам Сан Жен”, “И най-мъдрият си е малко прост”, “Машенка”, “Егор Буличов и другите”, “Майка Парашкева” и др. Участва в радио- и тв постановки (“Вратите хлопат”, 1977 г.), както и във филма “Български орли” (1941 г.). През 1963 г. издава книгата “Така блестят звездите”. Умира на 21 февруари 1990 г. в София. \r\n \r\n \r\n1902 г. \r\nРодена е Мими Михайлова Балканска - българска оперна певица. През 1914-1917 г. учи пиано при Х. Визнер и пеене при П. Тороманова. Специализира пеене в Берлин и Виена. Съоснователка е на Кооперативния театър (заедно с А. Сладкаров, А. Русков, В. Сълплиева, Ив. Цачев, Ил. Стоянов и др.), с който гастролира в Турция (1931 г.) и Югославия (1938 г.). тя е една от основателките на Художествения оперен театър в София, в който е директор (1942-1946 г.). Работи в Народната оперета (1947 г.) и в Държавния музикален театър в София (1948-1962 г.). По-важни нейни оперетни роли са Силва, Щаси, Цецилия (\"Царицата на чардаша\" от И. Калман), Лиза и Графиня Марица (\"Графиня Марица\" от И. Калман), Ана Главари (\"Веселата вдовица\" от Ф. Лехар), Кристел (\"Птицепродавецът\" от К. Целер), Парася Никаноровна (\"Трембита\" от Г. С. Милютин), Ангелина (\"Бунтовна песен\" от Г. Златев-Черкин), Мадам Сан-Жен (\"Мадам Сан-Жен\" от П. Хаджиев) и др. Умира на 22 май 1984 г. в София. \r\n \r\n \r\n1879 г. \r\nРоден е Александър Кирилов Дряновски – български ентомолог и ботаник. Завършва естествена история в СУ “Св. Климент Охридски” през 1903 г. Работи като уредник на Училищния музей при Министерството на народната просвета от 1922 г. до 1944 г. и на палеонтологичните сбирки в Дирекцията за минни и геоложки проучвания в София от 1949 г. до 1957 г. Изучава флората на Витоша, Стара планина, вредните насекоми, вертикалното разпространение на пеперудите и болестите по пчелите. Автор е на 125 научни и научнопопулярни труда. Описва нови за науката видове и форми (54 насекомни и 46 растителни). \r\n \r\n \r\n1859 г. \r\nРоден е Георги Киров - български офицер, генерал-майор (от 1913 г.). Участва в Руско-турската война (1877-1878 г.) като опълченец. През Балканската война (1912-1913 г.) е командир на Първа бригада от Пета пехотна Дунавска дивизия, която участва в боевете за Силиулу, Гечкинли, Чаталджа. През Първата световна война (1915-1918 г.) е началник на Дванадесета пехотна сборна дивизия (от ноември 1915 г.), а по-късно - на Бургаския укрепен район. Умира през 1940 г. в София. \r\n \r\n \r\n На тази дата умират:  \r\n \r\n \r\n2010 г. \r\nНа 76-годишна възраст умира писателят Дончо Цончев (1933 - 2010). Дончо Цончев е роден на 27 юли 1933 г. в град Левски. Завършва геология в Софийски университет “Климент Охридски” през 1959 г. От 1951 г. до 1953 г. работи като зидар. В периода между 1959 г. и 1963 г. е геолог в Родопите и Странджа. Учител е в София (1963 - 1966), геолог в Министерството на горите (1966 - 1968), завеждащ редакция в издателство “Народна младеж”, заместник-главен редактор е на “Профиздат”, завеждащ отдел “Българска литература” (1973 - 1989) в сп. “Съвременник”, директор на списание “Лов и риболов”, основател и директор на вестник “Наслука”. Публикува в периодиката от 1956 г. Пише за природата и света на животните, както и детско-юношеска проза. Автор е на разкази, новели, повести, драми – “Мъже без вратовръзки” (1966), “Роман на колелета” (1970; 1974), “Червени слонове” (1970), “Опасни типове” (1971), “Почти любовна история” (1972), “Принцовете” (1976; 1991), “Ако можехме да ги чуем” (1977), “Звезден прах” (1981), “Къщата на песните” (1985), романовата трилогия “Жълтата къща” (1982 - 1986), “Дневникът на един геолог” (1989), “Циганинът” (1991), “Ние, децата на голямата лъжа” (1992 г.). Бил е народен представител в 40-ото Народно събрание 2005 - 2009 г. Носител на орден \"Стара планина\" първа степен за заслуги към българската литература и по случай неговата 7-годишнина. Умира на 22 юли 2010 г. в София. \r\n \r\n \r\n1979 г. \r\nУмира режисьорът Любомир Шарланджиев (1931 - 1979). Роден е на 18 април 1931 г. През 1956 г. завършва ВИТИЗ (НАТФИЗ). Стажант е в Москва при Михаил Ром. Като театрален режисьор постига най-голям успех с “Всяка есенна вечер” (1959 г.). В киното дебютира през 1962 г. с “Хроника на чувствата”. Работи в областта на мелодрамата, психологическата драма, антифашисткия и военноприключенския филм. Режисьор е на “Веригата” (1964), “Карамбол” (1966), “С дъх на бадеми” (1967), “Прокурорът” (1968), “На всеки километър I, II” (тв, 1969 - 1972), “Най-добрият човек, когото познавам” (1973), “Спомен за близначката” (1976), “Трите смъртни гряха” (1980 г., довършен от Н. Коканова). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.07.22", "title": "Денят 22 юли в българската история"}
{"url": "http://www.focus-news.net/news/2019/07/22/2682569/mihail-konstantinov-ako-mf-vazlozhi-na-io-martvite-dushi-v-izbiratelnite-spisatsi-shte-gi-proverim-sami-ne.html", "text": "Ако МФ възложи на ИО „мъртвите души” в избирателните списъци, ще ги проверим - сами не. Това каза проф. Михаил Константинов, директор на „Информационно обслужване”, в разговор с Илиана Беновска в седмичното обзорно политическо предаване „Беновска пита“ по „Канал 3“, съобщиха от  екипа на предаването . \r\n„Посрещам проф. Михаил Константинов, заповядайте по-енергично, защото Вие сте както винаги и енергичен, и компетентен разбира се, но някак си от вашата „пушка” на ИО, ако мога така да се изразя, излетя новината че, визирайки резултатите от евроизборите, ако гласуваме машинно и на местните избори, може да се стигне до много странни резултати, които могат да доведат и до касиране на изборите, правилно ли го обобщавам”, попита водещата Илиана Беновска. Михаил Константинов обясни, че ИО са извършили анализ на резултатите от изборите от 26-ти май, включително анализ на резултатите от тези 3000 секции, където е имало машини. Този анализ е на база факти. След това ЦИК са написали доклад. „Оттам нататък, ако продължим, Народното събрание свика комисии, най-малко две, на които и Вие бяхте и едно гласуване в зала да бъде отменено машинното гласуване на парламентарните и местните избори и да остане на президентските и европейските избори!”, припомни водещата Илиана Беновска. Събеседникът ѝ отговори, че преди да продължат разговора иска да отбележи, че така постановените правила няма как да се случат. „Какво означава например да остане за европейските избори? Дайте да си го представим за момент. Или на президентски, как си го представят депутатите? В момента пише, преди да е отменен този текст, че догодина ще има 100% машинно гласуване, тоест няма да има друго. Какво означава 100%? Това означава, че 6 милиона или 5,8 милиона българи, които са на територията на България, трябва да гласуват само с машини. Първо известен процент хора, и то немалък, няма да гласуват по този начин, защото не могат. Освен това колко ще бъдат машините? Сметката е една машина за 200 души. Има много секции с по 600-700-800 гласували. Това означава 3 - 4 машини. Така машините стават много повече, не са 12000, а са повече. Второ, какво правим с тези хора, които не могат да гласуват с машини? Какво правим с практиката, която се появи през 2016 г. и тази година, че когато има машина вътре в секцията, само 26%-27% от хората избират да гласуват по този начин? Тоест ние и да изберем да сложим по 3-4 машини в секция, пак някой няма да гласува така. Тоест напълно необмислено нещо\", заяви директорът на ИО. Той добави, че наличието едновременно и на хартиено, и на машинно гласуване също е глупост.  \r\n„Вие казахте ли на правната комисия, когато бяхте два пъти мисля, че или се променя радикално законът и се махат машините изцяло, или остават изцяло”, попита водещата Илиана Беновска. Събеседникът ѝ отговори, че не го е казвал и никой не го е питал. Той продължи, че единственото, което казва, е, че машинното гласуване го няма в Европа. „Вие знаете колко много лъжат някои хора, чудовищно лъжат! И сега, за да кажем отново фактите, аз ще го повтарям, докато им влезе в главите, значи половин Белгия, по точно 44% от Белгия гласува с машини. Никъде другаде не гласуват с машини. В проценти от населението – 1% от европейското население. Тези 44% от Белгия, които са около 6 милиона избиратели, гласуват с 35000 машини. Горе долу толкова трябва да бъдат и тук по аналогия, защото ние сме свикнали по аналогия да говорим! Това е повод за размисъл, нека да седнат сега и да пишат”, заяви той.  \r\n„Това го говорихме вече много пъти, Вие и на други места го говорихте, и тук в студиото. Друго, което искам да Ви попитам, говори се, че президентът Радев, който обяви, че се нарушава демокрацията като се изваждат машините, ще направи така с оглед на парламентарната ваканция и срокът, който можем да броим от датата, която той определи за местните избори – 27-ми октомври, че назад трябва 50 дни от 27-ми назад да върнем, дотогава трябва всички документи и всичко да бъде изготвено. И ако той наложи вето в последния ден, в който има право, в 15-ия ден, ще стане така, че ще трябва или парламентът да се събира извънредно, за да прегласува неговото вето след като е излязъл във ваканция, или няма да успее. Чували ли сте за тази теза”, попита водещата Илиана Беновска. Михаил Константинов отговори, че не може да коментира намеренията на някого, освен това не обсъжда хора, които не присъстват в студиото. „Той присъства зад гърба Ви, погледнете колко е хубав със синя връзка”, отвърна водещата. „Не, не искам да гледам. Аз считам за абсолютна простащина да се говори за хора, които не присъстват!”, категоричен бе Константинов. „Но това е президентът, който присъства навсякъде в цялата държава, какво говорите, проф. Константинов”, отново подчерта водещата. Събеседникът ѝ повтори, че няма да говори за човек, който не присъства в студиото и не може да му отговори.  \r\n„Добре, но отговорете ми, ако остане машинното гласуване, каква е Вашата прогноза за местните избори”, попита водещата Илиана Беновска. Михаил Константинов отговори, че очаква силни затруднения, съдейки от това, което имаме до момента. „Колко силни, Вие казахте, че тук при 40% сгрешени бюлетини на евроизборите ...”, започна водещата, при което гостът ѝ я прекъсна и каза, че не става въпрос за 40% сгрешени бюлетини, а за това, че в 40% от случаите в 1150 секции са констатирани различия, които не се знае на какво се дължат и не могат да бъдат отстранени. „В 40% от секциите с машини имаше несъответствия, които сумарно доведоха до промяна в гласове и преференции, но не бяха от естество да променят изборния резултат. При местни избори, където с много по-малко гласове се променя кмет или общински съветник, при малките кметове ние дори сме имали равенство, ние сме пращали с равен брой гласове първите двама на балотаж. Така че там близките резултати са много чести и там ако започнем да грешим става страшно, защото там хората са много чувствителни. Даже ако искате и в нашите села има кланове, не само в Албания, само че тук клановете са по-мирни, не се изтрепват”, посочи математикът. \r\n„Може ли едни такива привидно допустими грешчици да доведат до касация на изборите”, попита водещата Илиана Беновска. Михаил Константинов отговори, че това е наистина хубав въпрос, защото досега единствените касирани избори в България са били именно местни избори. Най-често това става, когато се докаже, че в изборите са участвали хора, които нямат право да гласуват. По-нататък съдът гледа, ако например се оспорват 100 гласа някъде, дали тези 100 гласа променят резултата. Ако го променят, тогава вече се разглежда по същество. Тази практика е световна, обясни професорът и разказа още, че във Великобритания например от 400 години грешки в изборния резултат, които не променят резултата, не се разглеждат.  \r\n„Или казано ясно професоре, ако има съмнения за валидността на гласовете”, попита водещата. Събеседникът ѝ отговори, че тогава може да се стигне до оспорване на изборния резултат и касиране. \r\n Хакването на НАП и отношението на ИО към пазенето на архива на агенцията \r\n„Отново, след като хакнаха сървъра на НАП, се появи информация, не знам дали това е достоверно, Вие ще кажете, ако знаете, че са излезли списъци с „мъртви души”, които присъстват в избирателните списъци?”, попита водещата Илиана Беновска. Михаил Константинов отговори, че ако трябва да сме точни в това, което знаем, от 5 милиона хакнати имена в НАП, около 1 милион са мъртви хора, което показва, че това не са архивите на НАП. „Искам това още веднъж да го повторя, въпросните хакери или един хакер, все едно, удариха един сървър на НАП на който няма архив на НАП. Архивът на НАП го пазим ние, ИО”, заяви той.  \r\n„Вие направихте ли сравнение”, попита водещата Илиана Беновска. Събеседникът й отговори категорично, че архивът е непокътнат. „Вие сравнихте ли този архив на НАП, който го пази ИО, с тези файлове, които се разпространиха по медиите”, попита още веднъж водещата. Гостът ѝ отговори, че в момента се води разследване и не може да каже резултата, но става въпрос за разпокъсани лични хаотични файлове на служителите. Водещата попита своя събеседник каква е разликата между това ИО да съхранява архивите и това да ги пази. Той отговори: „Има малка разлика, носителите не винаги са наши. Това е все едно да наемете един пазач на Вашата къща, другото е да дадете своето злато в моята къща да го пазя, има малка разлика”. \r\n„Това означава ли, че вие нямате отношение към охраната, да го кажа, към пазителството, да използвам този глагол, на сървърите на НАП”, попита водещата Илиана Беновска. Михаил Константинов отговори, че ИО няма касателство към този вид услуга, която е хакната. Той обясни, че хакването на подобни системи става през официални входове, през запитване. Това са така наречените SQL атаки. „Моят съвет е, когато се правят вече такива системи, да се правят както го правят банките. Когато някой иска да влезе, банката изпраща на неговия джиесем временна парола. Хакерът може да има всичко, но той няма вашия джиесем в джоба си”, обясни директорът на ИО. „Това за първи път ли го казвате”, попита водещата. Събеседникът й отговори, че този факт се знае отдавна, но го казва публично за първи път и препоръчва да се използва техниката на банките. Той обаче подчерта, че трябва да се прегледа критичната информационна структура на държавата, като например енергетиката. \r\n„Последен въпрос, ще проверите ли тези списъци на мъртви лица, които изтичат от НАП, дали присъстват в избирателните списъци при вас”, попита водещата Илиана Беновска. Събеседникът ѝ отговори, че ако им го възложат, ще го направят. На въпроса дали не могат да се самоинициират той отговори, че това са чужди бази данни. На въпроса кой може да им го възложи, директорът на ИО отговори, че например могат да го направят Дирекция ГРАО и Министерство на финансите. „Вие не можете да го инициирате, да пишете – г-н министър Горанов, ако обичате възложете ни?”, попита водещата. „Ами ето, считайте, че те вече са сезирани от нашето предаване, ако искат да ни го възложат!”, отговори Михаил Константинов с което завърши участието си в седмичното обзорно политическо предаване „Беновска пита“ по „Канал 3“ и „Радио К2” на 21-ви юли 2019 година.", "date": "2019.07.22", "title": "Михаил Константинов: Ако МФ възложи на ИО „мъртвите души” в избирателните списъци, ще ги проверим - сами не"}
{"url": "http://www.focus-news.net/news/2019/07/22/2682571/d-r-desislava-panayotova-bogoslov-sveta-mariya-magdalena-se-otlichava-s-osobenata-si-vyarnost-i-lyubov-kam-gospod-iisus-hristos.html", "text": "Света Мария Магдалена се отличава с особената си вярност и любов към Господ Иисус Христос. Това каза богословът Десислава Панайотова в интервю за  Агенция „Фокус“  по повод почитането на паметта на света Мария Магдалена. „Тя действително е съществувала и е родом от селото Магдала или Мигдал (Магдала). Била е болна жена, обсебена от 7 бяса. И когато среща Иисус Христос, той прогонва бесовете от нея и от този момент нататък тя става негова неизменна последователка“, каза Панайотова. Тя добави, че в деня на честване на паметта и в православните храмове се отслужват свети литургии и всеки, който иска, може да се поклони пред иконите с образа й. „Светицата реално ни чува и ни помага, когато се молим от сърце и с вяра“, добави богословът.  Тя каза още, че всички сме създадени по Божия образ, а светицата ни дава пример как да се превърнем в Божие подобие. „Света Мария Магдалена ни показва в пълнота, че можеш да срещнеш Бога, можеш да го разпознаеш, можеш да бъдеш винаги с него и точно това те освещава и спасява“, добави за примера на светицата днес Десислава Панайотова.    \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.07.22", "title": "Д-р Десислава Панайотова, богослов: Света Мария Магдалена се отличава с особената си вярност и любов към Господ Иисус Христос"}
{"url": "http://www.focus-news.net/news/2019/07/22/2682572/predstoyashti-mezhdunarodni-sabitiya-za-22-yuli-agentsiya-fokus.html", "text": "*** \r\n  Гласуване вот на доверие на новото правителство \r\n \r\n*** \r\n  Пресконференция на чуждестранните наблюдатели на парламентарните избори \r\n \r\n*** \r\n  Дебати по новия премиерски мандат на Педро Санчес \r\n \r\n*** \r\n  Избор на лидер на Либерал-демократическата партия \r\n \r\n*** \r\n  Доналд Тръмп приема премиера на Пакистан \r\n \r\n*** \r\n  75 години от създаването на Световната банка и МВФ \r\n \r\n*** \r\n  Индия изстрелва ракета към Луната", "date": "2019.07.22", "title": "Предстоящи международни събития за  22 юли  (Агенция \"Фокус\")"}
{"url": "http://www.focus-news.net/news/2019/07/22/2682575/vratsa-mitropolit-grigoriy-shte-uchastva-v-buditelska-rabotilnitsa-posvetena-na-sv-sofroniy-vrachanski.html", "text": "Негово високопреосвещенство Врачанският митрополит Григорий ще участва в будителска работилница, посветена на св. Софроний Врачански. Работилницата ще се проведе от 10.00 часа в Регионална библиотека „Христо Ботев“ – Враца, предаде репортер на  Агенция „Фокус“ .  \r\nС благословението на митрополит Григорий библиотеката организира три будителски работилници за детско творчество. Ателиетата имат за цел да подпомогнат децата да подготвят своите творби за участие в конкурса, посветен на небесния покровител на епархията. Конкурсът е за литература и изобразително изкуство и е на тема „Св. Софроний Врачански – ярък духовен пример от миналото към настоящето и бъдещето“. Той се организира по инициатива на Врачанската митрополия, съвместно с Областната администрация и Регионалното управление на образованието. Поводът за конкурса са три годишнини, свързани със св. Софроний Врачански – 280 години от рождението му, 225 години от ръкоположението му за епископ и 55 години от канонизацията му за светец. \r\nПървата будителска работилница отвори врати на 8 юли. Последното ателие ще се състои на 5 август. Крайният срок за участие в конкурса, посветен на светеца-будител и закрилник на епархията, е 1 септември.   \r\nНикола ПЕТКОВ", "date": "2019.07.22", "title": "Враца: Митрополит Григорий ще участва в будителска работилница, посветена на св. Софроний Врачански"}
{"url": "http://www.focus-news.net/news/2019/07/22/2682573/dobrich-v-grada-shte-se-provede-18-iyat-mezhdunaroden-folkloren-festival-folklor-bez-granitsi.html", "text": "От днес до 24 юли 2019 г. в град Добрич ще се проведе 18-ият Международен фолклорен фестивал „Фолклор без граници“. Това съобщиха от пресцентъра на  Общината . Изданието се организира съвместно с Националната секция на CIOFF - БЪЛГАРИЯ (Международен съвет на организаторите на фестивали за фолклор и традиционни изкуства, асоцииран член на Юнеско). Фестивалът се провежда под патронажа на Йордан Йорданов, кмет на Община град Добрич. Тази година ще участват седем състава от чужбина и два от Добрич, България. \r\nВъв фестивалната програма са предвидени от 19.00 часа дефилета от Стара къща до сцената на пл. „Свобода“, където всяка вечер от 19.30 часа предстоят концерти на ансамблите.", "date": "2019.07.22", "title": "Добрич: В града ще се проведе 18-ият Международен фолклорен фестивал „Фолклор без граници“"}
{"url": "http://www.focus-news.net/news/2019/07/22/2682574/denyat-22-yuli-v-svetovnata-istoriya.html", "text": "Унгарският воевода Янош Хуняди нанася поражение на обсадилите Белград турци през 1456 г. Томас Джеферсън е избран за първи министър на външните работи на САЩ през 1789 г. През 1793 г. английският изследовател Маккензи става първият европеец, прекосил Канада от изток към Тихия океан. Между Париж и Руан се провежда първото автомобилно състезание през 1894 г. Алфред Драйфус, обвинен през 1894 г. в държавна измяна и осъден на доживотен затвор във Френска Гвиана, напълно реабилитиран през 1906 г. Американският авиатор Уили Поуст първи в историята на въздухоплаването обикаля сам света за седем дни, 18 часа и 49 минути през 1933 г. Банковият обирджия Джон Дилинджър е застрелян от федерални агенти в Чикаго година по-късно. Американски бомбардировачи осъществяват първата си атака срещу демилитаризираната зона между Северен и Южен Виетнам през 1966 г. Мехмед Али Агджа е осъден в Рим на доживотен затвор за атентата срещу папа Йоан-Павел Втори през 1981 г. През 1992 г. организират бягството от затвора на колумбийския наркобарон Пабло Емилио Ескобар Гавирия. На 22 юли са родени: Филип ІV Хубави, крал на Кастилия (1784), руският конструктор на самолети Павел Осипович Сухой (1895). На тази дата умират: умира Карл Сандбърг – американски поет, Михаил Михайлович Зошченко - руски писател сатирик. \r\n \r\n \r\n2015 г. \r\nХилари Клинтън обявява официално решението си да се кандидатира за номинацията на Демократическата партия за президентските избори в САЩ през 2016 г. Според в. Ню Йорк Таймс предизборната кампания на бившия държавен секретар на САЩ ще струва $2,5 млрд. \r\n \r\n2014 г. \r\nС Указ на президента на Русия се фиксират 11 часови зони за страната и се издава забрана за сезонен преход. \r\n \r\n \r\n2013 г. \r\nВ северозападната провинция на Китай – Гансу загиват 95 човека. Ранени са още 1000 в резултат от земетресение с магнитуд 6.6 по скалата на Рихтер. \r\n \r\n \r\n2012 г. \r\nЗа президент на Индия е избран Пранаб Кумар Мукерджи, който преди това заема длъжността министър на отбраната. \r\n \r\n \r\n2011 г. \r\nПри взрив до 17 етажното здание на норвежкото правителство в Осло загинват осем човека, а още десетки други са ранени. Получена е заплаха от страна на Молла Крекар, основател на кюрдската ислямистка група Ансар ал Ислам, за бомбена атака в случай на неговото депортиране от страната. По повод карикатурите на пророка Мохамед през 2006 г. той заявява, че това означава „обявяване на война на нашата религия и цивилизация“. Тогава шейх Юсеф ел Кардауи, шеф на Международния съюз на мюсюлманските улеми, заявява: „Нека петък да бъде международен ден на гнева за Бог и неговия пророк“. Норвежки прокурори повдигат обвинения в тероризъм срещу Молла Крекар, поради което той заплашва, че „Норвегия ще плати тежка цена за неговата смърт“. Малко след взрива 32-годишният норвежец Андерс Беринг Брайвик, облечен в полицейска униформа, открива безразборна стрелба на младежко събиране на Норвежката работническа партия на премиера Йенс Столтенберг недалеч от Осло. При инцидента жертва стават повече от деветдесет човека, сред които бройката на децата на възраст между 15 и 16 години е най-голяма. Групировката Ансар ал Джихад ал Алами („Привържениците на глобалния джихад“) поема отговорност за атентатите. Според самия Андерс Брайвик мотивите му са свързани с желание за радикални промени в норвежкото общество. Няколко часа преди да извърши двойния атентат той публикува в интернет 1518 странична „Декларация за независимостта на Европа“, в която твърди, че културният марксизъм на франкфуртската школа е много по-страшен от икономическия марксизъм, погубил Русия. Брайвик е член на масонската ложа в Осло, както и на младежката либерална партия на прогреса, според която е недопустимо правителствата да злоупотребяват с властта си, намесвайки се в икономическия живот на обществото с най-употребявания слоган „моята свобода свършва там, откъдето започва твоята“. \r\n \r\n2004 г. \r\nКомисията, упълномощена да изготви доклад за атентатите от 11 септември 2001 г., съобщава, че американските лидери не са си давали сметка за сериозната опасност от терористична атака преди случилото се на 11 септември. \r\n \r\n \r\n2003 г. \r\nСиновете на Садам Хюсеин – Удай и Кусай са убити, след като американски войски щурмуват вила в Мосул, Ирак. По-рано САЩ плащат 30 млн. долара на човека издал Удай и Кусай. \r\n \r\n \r\n1992 г. \r\nОрганизирано е бягството от затвора на колумбийския наркобарон Пабло Емилио Ескобар Гавирия. \r\nПабло Емилио Ескобар Гавирия е роден на 1 декември 1949 г. Той е прочут колумбийски наркобарон – шеф на най-големия в страната наркокартел в град Меделин. Сп. „Форбс“ го нарежда на седмо място в списъка на най-богатите хора за 1989 г. През 1993 г. той е открит убит. \r\n \r\n \r\n1989 г. \r\nТаджикският език е провъзгласен за официален език на Таджикистан. \r\nТаджикският език е ирански език, говорен от около 4 400 000 души. Таджиките говорят на различни диалекти на персийския език, създавайки диалектически континуум в страните Узбекистан - Таджикистан - Афганистан - Иран. Самият термин \"таджикски език\" е неологизъм, въведен в през 20-те години на миналия век като част от болшевишката политиката за \"национално-териториално обособяване на народите в Средна Азия\" и създаването на \"съветския народ\", част от който трябва да бъдат таджиките с нов език \"таджикистански\". Тогава само таджиките от Таджикистан и Узбекистан приемат термина \"таджикски език\" за обозначение на своя език, а таджиките в съседен Афганистан продължават да наричат езика си \"дари\" или \"персийски\". \r\n \r\n \r\n1983 г. \r\nОтменено е военното положение в Полша. \r\n \r\n \r\n1981 г. \r\nМехмед Али Агджа е осъден от съда в Рим на доживотен затвор за атентата срещу папа Йоан-Павел ІІ. \r\nНа 13 май 1981 г. в Рим на площад \"Св. Петър\" Мехмед Али Агджа стреля срещу папа Йоан Павел II. Главата на Римокатолическата църква е прострелян с два куршума докато преминава между десетки хиляди богомолци. Единият куршум преминава през стомашната област, а другият попада близо до сърцето. Папата оцелява след петчасова вътрешно-чревна операция. При покушението са ранени и две жени: 60-годишната Анн Одри от Бъфало е улучена в гърдите, а 21-годишната Роуз Хил от Ямайка е леко ранена в рамото. Арестуван е мъж от турски произход, за който се предполага, че и преди е отправял заплахи към Папата. Задържаният Мехмед Али Агджа е на 23 годишна възраст. По думите на Агджа, той пристига на 9 май 1981 г. на летището в Милано и два дни по-късно отива в Рим. Полицията открива бележки, написани на турски език. Съдържанието на една от тях е: \"Убивам папата в знак на протест срещу империализма на СССР и САЩ, както и срещу геноцида, провеждан в Салвадор и Афганистан.\" \r\nТогава турските информационни агенции съобщават, че Али Агджа е обвинен и в друго убийство през февруари 1979 г. – на редактора на турския вестник \"Миллиет\" Абди Ипекчи. В резултат е била издадена присъда задържане под стража, но той успява да избяга от затвора. \r\nНа процеса във връзка с атентата срещу папата Али Агджа съобщава за връзки с българските тайни служби. \r\nПрез 2000 г. Али Агджа е помилван от президента на Италия Карло Чампи. След като е освободен от затвора в Италия, на 14 юни 2000 г. той е екстрадиран в Турция, където вече има задочна смъртна присъда за убийството на журналиста Абдула Ипекчи, намалена след амнистия от 1991 г. на десет години затвор. Той е настанен в затвор със засилени мерки за сигурност в Истанбул. На 12 януари 2006 г. е освободен от турския затвор предсрочно. Няколко дни по-късно, след масови протести от турското правителство и медиите, на 20 януари 2006 г. Върховният касационен съд на Турция отменя решението за освобождаването му след обжалване от Министерството на правосъдието и същият ден той е отново арестуван. \r\nПо време на посещението си в България през май 2002 г. при срещата си с президента Георги Първанов Папа Йоан Павел уверява, че никога не е вярвал, че България е замесена в атентата, извършен през 1981 г. \r\n \r\n \r\n1972 г. \r\nЕвропейската икономическа общност и държавите, останали в ЕФТА (Европейска зона за свободна търговия) - Исландия, Австрия, Португалия, Швеция и Швейцария подписват споразумение за нова зона на свободна търговия, влязло в сила от 1 януари 1973 г. \r\n \r\n \r\n1966 г. \r\nАмерикански бомбардировачи осъществяват първата си атака срещу демилитаризираната зона между Северен и Южен Виетнам. \r\nГражданската война във Виетнам се води в периода 1965 – 1973 г. с активното участие на войски на САЩ и други сили. След лятото на 1961 г. американската политика се стреми да изгради Южен Виетнам като бариера срещу разпространението на комунизма в Югоизточна Азия. Провокационни действия на бойни кораби на САЩ в близост до Северен Виетнам водят до ответни действия на комунистическите военноморски сили и до приемане на Тонкинската революция в американския Конгрес през август 1964 г., която дава на президента Джонсън правомощия да действа във Виетнам. Атаките на Виетконг срещу бази на САЩ в Плейку и Ки Нхон в началото на февруари 1965 г. са последвани от тежки бомбардировки над Северен Виетнам. Американски морски пехотинци правят десант през март 1965 г., а една въздушно преносима бригада - два месеца по-късно. До 1965 г. САЩ разполагат с армия от 125 000 души на действителна служба във Виетнам, а до края на 1966 г. числеността й достига 400 000. Въздушните бомбардировки достигат средно до 164 дневно в първите месеци на 1966 г. Масираността на атаките успява да спре действията на Виетконг и на северновиетнамците, но предизвиква все по-голямо недоволство в САЩ от всяка друга предишна военна кампания в американската история. Офанзивата Тет от февруари 1968 г. се превръща във военен провал за комунистите, но убеждава американското обществено мнение в безсмислието на широкомащабните операции във Виетнам. Бомбардировъчните рейдове са намалени след март 1968 г. На 13 май 1968 г. започват дискусии за възможностите за мир. Президентът Никсън започва да изтегля войски през юни 1969 г., след като още една вълна на възмущение залива Америка в края на годината в резултат от репортажите за клането в Ми Лай. При управлението на Никсън американците залагат на създаването на модерна южновиетнамска армия, но американските войски отново са въвлечени в ожесточени битки през февруари и март 1971 г. и през март и април 1972 г. На 27 януари 1973 г. се подписва примирие в Париж, включващо изтегляне на американските войски, като последните американски бойни части напускат две седмици по-късно. Американските съветници остават във Виетнам до окончателната победа на комунистите през април 1975 г. \r\n \r\n \r\n1942 г. \r\nПо време на Втората световна война се поставя началото на редовното депортиране на евреи от Варшавското гето към концентрационни лагери. \r\n \r\n \r\n1934 г. \r\nВ Чикаго е убит известният престъпник Джон Дилинджър. Той е застрелян от федерални агенти в 10:40 вечерта, няколко минути след като излиза от кино “Байъграф”. \r\nДжон Дилинджър е роден на 22 юни 1903 г. в Индианополис, щата Индиана. Той е известен банков обирджия. Някои го смятат за опасен престъпник, докато други го приемат за съвременния Робин Худ. \r\n \r\n \r\n1933 г. \r\nАмериканският авиатор-пионер Уили Поуст първи в историята на въздухоплаването обикаля сам света за седем дни, 18 часа и 49 минути. \r\n \r\n \r\n1917 г. \r\nАлександър Керенски става министър-председател на Русия. \r\nАлександър Керенски е роден на 4 май 1881 г. Той е руски държавник, глава на временното правителство след Февруарската революция в Русия през 1917 г. Свален е от болшевиките от поста премиер на 7 ноември 1917 г. Преоблечен като жена, той успява да се измъкне и по-късно да емигрира във Франция, а след това в САЩ. Създадено е ново, болшевишко правителство начело с Ленин. Керенски умира на 11 юни 1970 г. \r\n \r\n \r\n1912 г. \r\nПо предложение на Уинстън Чърчил Великобритания взема решение да модернизира военния си флот. \r\n \r\n \r\n1906 г. \r\nАлфред Драйфус, обвинен през 1894 г. в държавна измяна и осъден на доживотен затвор на Дяволския остров във Френска Гвиана, е напълно реабилитиран и е награден с ордена на Почетния легион. \r\nАлфред Драйфус е френски офицер. Роден е през 1859 г. Заподозрян е като автор на писмо, в което се съобщава на чужд агент за изпращането на тайни военни документи. Той е осъден от военен съд на вечно заточение през 1894 г. и е изпратен на Дяволския остров (Кайена). След застъпничеството на видни французи и главно на Емил Зола процесът на Драйфус два пъти е ревизиран. Оправдан е и е върнат на служба през 1906 г. \r\n \r\n \r\n1894 г. \r\nМежду Париж и Руан се провежда първото автомобилно състезание. \r\n \r\n \r\n1793 г. \r\nАнглийският изследовател А. Маккензи става първият европеец, прекосил Канада от изток към Тихия океан. \r\n \r\n \r\n1790 г. \r\nВъв Франция е национализирано църковното имущество. \r\n \r\n \r\n1789 г. \r\nТомас Джеферсън е избран за първи министър на външните работи на САЩ. \r\nТомас Джеферсън е американски държавник, политик, философ. През 1762 г. завършва право в колежа \"Уилям и Мери\". През 1767 г. е приет в адвокатска колегия на щат Вирджиния. През 1769 г. е избран в Камарата на представителите в Сената на САЩ. През 1775 г. е избран за делегат на Първия континентален конгрес, а през 1776 г. – на Втория, където е определен да състави текста на Декларацията за независимост (формално се смята за неин автор, макар че текстът е резултат от работата на много делегати). В периода 1779-1781 г. е губернатор на щат Вирджиния. От 1785 г. до 1793 г. е посланик на САЩ във Франция. От 1790 г. до 1793 г. е държавен секретар в първата администрация на Джордж Вашингтон (1790-1793 г.). През 1796 г. се кандидатира за президент от името на създадената от самия него Демократическо-републиканска партия, но е победен от Дж. Адамс. На изборите през 1800 г. побеждава Адамс и е третият президент на САЩ като управлява в периода от 1801 г. до 1809 г. Томас Джеферсън оказва огромно влияние върху политическата история на държавата. Неговите съчинения и писма са издадени в 20 обемисти тома. \r\n \r\n \r\n1456 г. \r\nУнгарският воевода Янош Хуняди нанася поражение на обсадилите Белград турци. \r\nКогато през лятото на 1456 г. султан Мехмед ІІ с цялата си армия обсажда Белград Янош Хуняди е принуден да отбранява града с по-малко от 10 000 души, с благородниците от принадлежащите му територии и с повече от двадесет хиляди доброволци. На 14 юли 1456 г. флотата на Хуняди успява да разкъсва турския кордон. На 21 юли турската армия започва единствената си атака, като турската артилерия разрушава част от крепостните стени. До следващата сутрин турците губят към 8 000 души и докато султанът обмисля какво да предприеме, част от защитниците излизат от крепостта и атакуват лагера на османската армия. Неочакваната атака парализира турците, те изоставят всичко и се изтеглят. На 11 август 1456 г. Янош Хуняди умира от чумата, вилнееща сред турци и християни в Белград. \r\n \r\n \r\n1298 г. \r\nПо време на войните за шотландска независимост: В Битката при Фолкърк английският крал Едуард I и неговите стрелци с лъкове побеждават воините на Уилям Уолъс близо до град Фолкърк. \r\n \r\n \r\n На тази дата са родени: \r\n \r\n \r\n1895 г. \r\nРоден е Павел Осипович Сухой - руски конструктор на самолети, два пъти Герой на социалистическия труд (1957 г., 1965 г.), доктор на техническите науки (1940 г.), генерален конструктор (1956 г.). През 1925 г. завършва Московското висше техническо училище и работи в Централен аерохидродинамичен институт като сътрудник на А. Н. Туполев. Разработва изтребителите И-4 (1926-1927 г.) и И-14 (1932-1934 г.). По-късно създава самолетите РД (АНТ-25), с които прелита Северния полюс с екипажите на В. Чкалов и М. Громов. Създава бойния многоцелев самолет СУ-2 (1939 г.) и бронирания щурмови самолет СУ-6 (1943 г.). В неговото конструкторско бюро са разработени реактивните самолети СУ-9, СУ-15, свръхзвукови изтребители с триъгълно и стреловидно крило. Умира на 15 септември 1975 г. \r\n \r\n \r\n1888 г. \r\nРоден е американският микробиолог Селман Ейбрахам Ваксман. През 1952 г. получава Нобелова награда за медицина заради откриването на стрептомицина - първият ефективен антибиотик за лечение на туберкулоза. Умира на 16 август 1974 г. \r\n \r\n \r\n1878 г. \r\nРоден е Янош Корчак (псевдоним на Хенрик Голдшмид) - полски писател, педагог, лекар. Автор на повестите “Деца от улицата” (1901 г.), “Моска, Йоска и Срула” (1910 г.), “Крал Матиуш I” (1923 г.) и на пиесата “Сенат на безумците” (1931 г.). Освен това пише новели, педагогически произведения, статии, дневник. Загива през август 1942 г. във фашисткия концлагер “Треблинка” с 200 свои възпитаници. \r\n \r\n \r\n1849 г. \r\nРодена е Емма Лазарус – американска поетеса, известна с това, че е написала думите, които са гравирани на Статуята на Свободата. През 1883 г. тя пише сонета “Новият колос”, текстът на който сега е гравиран на бронзова плоча на стената в основата на Статуята на Свободата. Лазарус е четвъртото от седемте деца на португалски евреи. От малка учи американска и европейска литература, както и няколко езика, между които немски, френски и италиански. Пише много собствени поеми и адаптации на немски и италиански поеми, между които на поеми от Гьоте и Хайне. Превежда еврейски поети на английски. Емма Лазарус умира на 19 ноември 1887 г. \r\n \r\n \r\n1822 г. \r\nРоден е Грегор Йохан Мендел – австрийски естественик, създател на учението за наследствеността. Живее и работи в манастир до гр. Бърно (Чехия). Чрез опити върху кръстосването на различни сортове грах открива законите на наследствеността и определя основните термини на теорията на наследствеността (1856-1863 г.). Формулира принципите за отдалечаване на признаците и комбиниране на наследствените фактори; проследява наследяването на признаците в няколко поколения. Резултатите са описани в “Опити върху растителни хибриди” (1866 г.). Умира на 6 януари 1884 г. в Брюн, днес Бърно, Чехия. \r\n \r\n \r\n1784 г. \r\nРоден е Фридрих Вилхелм Бесел - немски астроном и математик, изчислил траекторията на Халеевата комета. Той каталогизира около 50 000 звезди и математически предсказва съществуването на планета отвъд Уран. През 1836 г. Фридрих Вилхелм Бесел, след наблюдения на явлението на кометата на Енке (1835 г.), заключва, че потоците от пара могат да упражнят сила изменяща орбитата на кометата. Той е първият, който измерва и публикува паралакса на звезда и по него определя разстоянието до звездата. През 1841 г. Бесел известява, че Сириус и Процион имат по един невидим компаньон, причиняващ изменения в тяхното движение. Орбитата на компаньона на Сириус е изчислена 10 години по-късно, а този на Процион не е открит до 1896 г. По-късно става ясно, че тези две звезди са бели джуджета. Бесел умира през 1846 г. \r\n \r\n \r\n1478 г. \r\nРоден е Филип I Хубави, крал на Кастилия и основател на Хабсбургската династия в Испания. Той е син на германския крал Максимилиан I. През 1496 г. Филип Хубави се жени за Хуана Кастилска, дъщеря на Фердинанд ІІ и Изабела І (покровителката на Христофор Колумб). През февруари 1500 г. от този брак се ражда бъдещият император Карл V. През 1506 г. по време на военен поход Филип І Хубави се разболява смъртоносно от тиф. Хуана не разрешава тялото му да бъде погребано и ковчегът с тленните останки я съпровожда до края на живота й. Затова получава прозвището Хуана Лудата. \r\n \r\n \r\n На тази дата умират:  \r\n \r\n \r\n1967 г. \r\nУмира Карл Сандбърг – американски поет. Роден е на 6 януари 1878 г. в Гейлсбърг, Илинойс. Дебютът му е през 1916 г. - “Стихове за Чикаго”. Издава сборниците “Разбивачи” (1918 г.), “Дим и стомана” (1920 г.) и други, в които се откроява острата социална проблематика. Автор е на “Американски песенник” (1927 г.). поемата “Народът - да” (1936 г), философската лирика “Мед и сол” (1963 г.). Известни са неговият исторически роман “Скалата на спомените” (1948 г.) и биографията на А. Линкълн (т. 1-6, 1926-1939 г.), за която получава награда “Пулицър” за история през 1940 г. Печели същата награда за поезия през 1951 г. \r\n \r\n \r\n1958 г. \r\nУмира Михаил Михайлович Зошченко - руски писател сатирик. Той е роден на 9 август 1894 г. Участва като доброволец на фронта по време на Първата световна война (1914-1918 г.). През 1918 г. постъпва като доброволец в Червената армия. Започва да печата през 1922 г. Принадлежи към литературната група \"Серапионови братя\". Първата му книга \"Разказите на Назар Илич …\" (1922 г.) и последвалите я разкази му носят популярност. Автор е на произведения, разнообразни по жанр и маниер на повествование. Това са \"Мишел Синягин\" (1930 г.), \"Възвърната младост\" (1933 г.), \"Синята книга\" (1935 г.), \"Керенски\" (1937 г.), \"Тарас Шевченко\" (1939 г.), сатиричните пиеси \"Летящият портфейл\" (1939 г.), \"Нека неудачникът плаче\" (1946 г.). Много от творбите му (повестта \"Преди изгрев слънце\", 1943 г., и др.) са критикувани рязко в печата. Превежда повестите на финландския писател Маю Ласила \"За клечките\" и \"Два пъти роден\". Изключен е от съюза на писателите през 1946 г. Едва през 1986-1987 г. са издадени събраните му съчинения. \r\n \r\n \r\n1909 г. \r\nУмира Детлеф фон Лилиенкрон - германски писател, поет. Роден е на 3 юни 1844 г. в Кил. Представител е на немския импресионизъм. Служи в пруската армия, която напуска през 1870 г. Работи в администрацията, която също напуска през 1887 г., за да се отдаде на писателска дейност. Първата му стихосбирка \"Разходките на адютанта и други стихотворения\" (1883 г.) има голям успех. След нея създава комичната епопея \"Погфред\" (1896 г.) и няколко романа, но се утвърждава главно с \"Военни разкази\". \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.07.22", "title": "Денят 22 юли в световната история"}
{"url": "http://www.focus-news.net/news/2019/07/22/2682570/tass-partiyata-na-zelenski-mozhe-da-poluchi-ednopartiyno-mnozinstvo-v-radata.html", "text": "Централната избирателна комисия на Украйна вече е обработила над 20% от протоколите и с увеличаването на техния брой, резултатите на партиите, преодолели 5-процентовата бариера, се приближават към данните от екзитполовете, предава  ТАСС . \r\nПрезидентската партия „Слуга народа“ след обработването на 20,75% от протоколите събира 41,98% от гласовете, второто място удържа „Опозиционна платформа – За живот“ с 12,55% от гласовете. Освен това бариерата преминават „Европейска солидарност“ на бившия президент Петро Порошенко с 8,67%, „Баткивщина“ на бившия премиер Юлия Тимошенко с 8,38% и „Глас“ на музиканта Святослав Вакарчук с 6,33%. \r\nВлезлите в парламента по партийните списъци ще получат 225 мандата, а още 199 депутати се избират в едномандатните окръзи. Към 05:00 българско време след обработката на близо 22% от протоколите кандидатите на „Слуга народа“ печелят в 118 окръга. Кандидатите от „Опозиционна платформа – За живот“ водят в 9 окръга. От „Баткивщина“ и „Глас“ побеждават по два кандидата, от „Европейска солидарност“ – три. В останалите окръзи водят самоиздигнати и кандидати от партии, които не влизат в Радата по многомандатните окръзи. \r\n \r\n Еднопартийно мнозинство \r\nТака според настоящите данни и като се вземат предвид резултатите от екзитполовете, \"Слуга народа\" може да получи от 240 до 245 мандата, докато за създаване на управляващата коалиция е достатъчно да има 226 депутатски места. За да се получи конституционно мнозинство (две трети от депутатите) на партията на Владимир Зеленски, ще са необходими съюзници. От другите партии, които влизат в новата Рада, \"Опозиционната платформа - За живот\" може да получи 42-44 мандата, \"Европейска солидарност\" - 28, \"Баткивщина\" - 23-25, \"Глас\" - 21. \r\n \r\n Проектоспоразумението се подготвя \r\nСпоред ръководителя на „Слуга народа“ Дмитрий Разумков партията вече работи по подготовката на коалиционно споразумение за новата Върховна Рада. \"Пише се проект на коалиционното споразумение, някои неща вече са подготвени\", каза Разумков пред изданието \"Бабел\". \"Сега няма да ги разпространявам, ще бъде некоректно… По-нататък ще видим дали ще формираме мнозинство самостоятелно, или ще започнем да обсъждаме коалиционно споразумение с някого\" \r\nЛидерът на партията потвърди, че партията “Глас” на музиканта Светослав Вакарчук може да стане коалиционен партньор на “Слуга народа”, но отбеляза, че за съществена дискусия по този въпрос е необходимо да се изчакат резултатите от изборите. \r\n \r\n Бъдеща коалиция \r\nПрезидентът Владимир Зеленски, без да чака окончателните резултати, незабавно покани партията \"Глас\" на Святослав Вакарчук да обсъди с него възможността за коалиция в Радата. \r\n\"Не можем да настояваме, но каним г-н Вакарчук на разговор, ще разгледаме коалицията в Радата с Глас\", каза президентът. \r\nДържавният глава бе попитан и дали лидерът на Голос Вакарчук може да оглави новото правителство на Украйна. На това Зеленски отговори, че този въпрос трябва да бъде отправен към самия Вакарчук. \"Това е огромна отговорност и човек трябва да бъде гуру на икономиката. Искаме този (нов премиер) да бъде мощен независим човек\", добави той. \r\nВ същото време в самата президентска партия “Слуга народа” е изключена възможността за сътрудничество с “Европейска солидарност” на ПетроПорошенко и с “Опозиционната платформа - За живот” на Виктор Медведчук, Юрий Бойко и Вадим Рабинович. \r\n\"Ще кажа моето мнение, трудно мога да си представя такова обединение\", каза ръководителят на партията Дмитрий Разумков, когато го попитаха за възможността за сътрудничество с Порошенко. \r\n\"Ако говорим за Опозиционна платформа, тогава методите на избирателната борба, които те използват, не винаги отговарят на интересите на държавата и националната сигурност, според мен\", продължава Разумков. Лично аз си мисля, че голяма част от нашия екип не си представя такъв формат на обединение“. \r\nОт своя страна, официалният представител на президента в правителството, Андрей Герус, каза, че нито Юрий Бойко, нито Юлия Тимошенко имат шанс да станат премиер. \r\n\"Не мога лично да изразя такива позиции, не решавам, не притежавам тази информация, но от това, което разбирам, други кандидати са по-вероятни, по-специално такива хора, които нямат политическо минало\", каза той. , \r\nГерус също така не изключи, че първите преговори за създаването на управляващата коалиция ще започнат следващата седмица. \r\nЛидерът на “Глас” Святослав Вакарчук обяви готовността на партията да формира коалиции в Радата и да участва в управлението на Украйна. \r\n\"Готови сме да поемем отговорността от най-високите позиции до доброволски. От първите дни, когато резултатите ще бъдат ясни, ние сме готови да говорим с други сили за конфигурацията\", обясни политикът. В същото време Вакарчук добави, че е готов да сътрудничи с онези сили, които \"ще работят по нов начин\". \r\n \r\n Гласуването \r\nВ неделя в Украйна се проведоха предсрочни парламентарни избори. Жителите на страната избраха 225 депутати по партийни листи, други 199 депутати - в едномандатни избирателни райони. Броят на областите в страната намалява с 26, поради обединението на Крим с Русия и конфликта в Донбас. В резултат на това вместо предвидените от Кинституцията 450 законодатели във Върховната Рада, както и в предишната, ще има само 424 депутати. \r\nЗа да стигнат до Върховната Рада по пропорционалната система, партиите трябва да преодолеят бариерата от 5%, а едномандатниците - да получат мнозинство от гласовете в своя избирателен район. \r\n \r\nСамото гласуване беше спокойно. Зорян Шкиряк, съветник на ръководителя на Министерството на вътрешните работи на Украйна, заяви, че не са регистрирани сериозни нарушения. ЦИК също заяви, че няма сериозни нарушения. Избирателната активност беше 49,84%. \r\n \r\nПревод и редакция:", "date": "2019.07.22", "title": "ТАСС: Партията на Зеленски може да получи еднопартийно мнозинство в Радата"}
{"url": "http://www.focus-news.net/news/2019/07/22/2682576/koko-dimov-pss-razpolagame-s-nad-500-spasiteli-90-ot-tyah-sa-dobrovoltsi.html", "text": "ПСС разполага с над 500 спасители, като над 90% от тях са доброволци. Това каза за сутрешния блок „Добро утро, България“ на  Радио „Фокус“  началникът на Учебния център на ПСС към БЧК Коко Димов. По думите му всеки щатен спасител е започнал като доброволец. Курсовете за стажант-спасители са разделени на зимен и летен профил, с  продължителност осем дни. Провеждат се на Витоша в района на Алеко, каза още той и добави, че кандидат-спасителите трябва да преминат пет изпитни етапа. „Единият етап проверява ски уменията им. Проверяват се знанията им по медицина и обща физиология, както и тези по ориентиране и работа с компас и карта. Проверяват се знанията им по география, свързани с местоположение на планини, местности и др. Това са общи неща, но са от голямо значение“, обясни той. \r\nКоко Димов коментира още, че на по-късен етап се провеждат специализирани курсове за щатните спасители, пресъздаващи различи инциденти и бедствия в планината.  \r\nВиктория МЕСРОБОВИЧ-КУВЕНДЖИЕВА", "date": "2019.07.22", "title": "Коко Димов, ПСС: Разполагаме с над 500 спасители, 90% от тях са доброволци"}
{"url": "http://www.focus-news.net/news/2019/07/22/2682579/pregled-na-osnovnite-temi-v-dobrudzhanskiya-pechat.html", "text": "„Плажовете в каварненско - 80% с ограничен достъп“,  съобщава на първа страница вестник  „Добруджанска трибуна“ . Само на 3 от 11-те плажа в общината хората могат да стигат до пясък и море без да плащат на бариери. Това твърди председателят на общинския съвет в морския град Красимир Кръстев. Към началото на юли всеки, който иска да стигне до изключителната държавна собственост, каквато се явява бреговата ивица на Република България, трябва да заплати. Даден е списък на плажовете, където има бариери, възпрепятстващи достъпа. Тази вечер в Добрич започва 18-ото издание на Международния фестивал „Фолклор без граници“ припомня вестникът. Фестивалът е организиран от Националната секция на Международния съвет на организаторите на фестивали и традиционни изкуства, асоцииран член е на ЮНЕСКО. Провежда се под патронажа на кмета на Добрич Йордан Йорданов. В рубриката „Новини“ – „Реколта 2019: пшеницата се устреми към шест милиона“. Годината е успешна и за българските производители на ечемик, по данни на земеделското министерство. Реколтата от пшеница през тази година може да се окаже най-добрата от началото на това десетилетие според оперативни данни на земеделското министерство. Независимо от продължителната суша по време на есенната кампания миналата година и оскъдната снежна покривка през зимата отчетения засега среден добив е 527 килограма от декар пшеница или с 5,4% повече в сравнение със средата на месец юли миналата година. „Община Добричка е с най-висок среден добив от пшеница - 625 кг от декар“, съобщава другият регионален вестник  „Нова добруджанска трибуна“ . Средният добив от тази земеделска култура в региона надхвърля миналогодишния, съобщават от Областната дирекция „Земеделие“. Приключва жътвената кампания. Комбайните са прибрали реколта от 1 173 206 дка или 90 на сто от всички масиви. През миналото лято земеделските стопани в Добричко са получили средно по 541 килограма от декар. „Димитрина Германова покори Холивуд“, съобщава изданието. Певицата от Добрич се е представила на Световния шампионат на сценичните изкуства в Лос Анджелис. В шампионата са участвали няколко хиляди души от повече от 60 страни, които представят своя талант в различните изкуства. Димитрина е завоювала два сребърни медала съответно в категория „съвременно изкуство“ и „световна музика“ и бронзов медал за „поп музика“. Получила е също лична покана за разговор с продуцент от журито, който и предвещава обещаващо бъдеще. „Лятна инициатива на Интеракт клуб - Добрич ще популяризира монументалното и декоративно изкуство“, съобщава всекидневникът. Младежкия клуб, който работи по програма на Ротари в Добрич, стартира тази нова лятна инициатива. Всеки понеделник до началото на септември ще се провеждат едночасови разходки, на които присъстващите ще научат повече за често подминаваните и дори забравени скулптури паметни плочи, стенописи и пластики в добруджанския град. Първото издание на съвместния проект ще се проведе днес от 16.00 часа пред паметника на братята Кирил и Методий. Там присъстващите ще разберат кои ще са монументалните творби през този делничен следобед.", "date": "2019.07.22", "title": "Преглед на основните теми в добруджанския печат"}
{"url": "http://www.focus-news.net/news/2019/07/22/2682580/sofiya-mobilni-cheshmi-na-sofiyska-voda-shte-badat-na-razpolozhenie-na-grazhdanite-na-peshehodnata-zona-na-bulevard-vitosha.html", "text": "Трите мобилни чешми, познати като „водните човеци“ на „Софийска вода“, отново влизат в действие и ще посрещат софиянци и гости на града в най-горещите часове на дните 22, 23 и 24 юли. Инициативата се провежда за девети пореден път под мотото „Утоли жегата!“. Това съобщиха от пресцентъра на  „Софийска вода“ . Инсталациите ще бъдат разположени на пешеходната зона на булевард „Витоша“.  \r\n„Водните човеци“ са направени изцяло от материалите, от които е изградена ВиК мрежата на София. В близост до тях от 10.30 часа ще бъде разположена и мобилна лаборатория на дружеството, която ще демонстрира качеството на водата в столицата.    \r\nТрадиционно всяка година в най-горещите дни на месец юли „Софийска вода“ раздава в центъра на столицата чиста питейна вода. Целта е да се напомни колко е важно за здравето да се пие вода и да се хидратира тялото, особено в по-топлите дни, както и да се изтъкнат конкретните предимства на питейната вода на София и ползването ѝ по щадящ природата начин – без пластмаса и еднократни опаковки поне за вода.", "date": "2019.07.22", "title": "София: Мобилни чешми на „Софийска вода“ ще бъдат на разположение на гражданите на пешеходната зона на булевард „Витоша“"}
{"url": "http://www.focus-news.net/news/2019/07/22/2682582/koko-dimov-pss-znaniya-silna-psihika-i-umeniya-za-barzo-vzimane-na-resheniya-sa-neobhodimi-na-edin-planinski-spasitel.html", "text": "Знания, силна психика и умения за бързо взимане на решения са необходими за един планински спасител  \r\nса някои от качествата, които планинският спасител трябва да притежава. Това каза за сутрешния блок „Добро утро, България“ на  Радио „Фокус“  началникът на Учебния център на ПСС към БЧК Коко Димов. Хората, решили да стават планински спасители трябва да обичат планината и да помага безвъзмездно, категоричен е Димов. „Успешното практикуване на професията е подплатено с много знание, екипировка и средства. Държавата ни все още е на мускули в това отношение. Искаме да стигнем развиващите се държави в тази дейност, но трябва още много“, коментира той. Коко Димов обясни, че няма кой да подготви кандидатите за сблъсъка с човешките неволи. \r\nВиктория МЕСРОБОВИЧ-КУВЕНДЖИЕВА", "date": "2019.07.22", "title": "Коко Димов, ПСС: Знания, силна психика и умения за бързо взимане на решения са необходими на един планински спасител"}
{"url": "http://www.focus-news.net/news/2019/07/22/2682577/sport-voleybolnite-natsionali-do-17-zagubiha-finala-na-evropeyskoto-ot-frantsiya.html", "text": "Националният волейболен отбор на България за юноши до 17 години не успя срещу силния тим на Франция и загуби финала на Европейското първенство, на което бяхме домакини в София. Момчетата на Мартин Стоев се бореха до край, но отстъпиха на младите \"петли\" с 1:3 сета в големия финал на турнира, игран в пълната до краен предел зала \"Христо Ботев\" в столицата.Така българите спечелиха сребърните медали и въпреки разочарованието от загубения финал, затвърдиха отличните впечатления, които оставиха и могат да бъдат доволни от себе си. Това е крачка напред за България, която преди година остана на 4-о място на първенство в тази възраст в Турция. Франция пък стана шампион на Стария континент и спечели титлата за първи път в историята.", "date": "2019.07.22", "title": "Спорт: Волейболните национали до 17 загубиха финала на европейското от Франция"}
{"url": "http://www.focus-news.net/news/2019/07/22/2682583/faktor-makedoniya-filip-riykar-shte-se-sreshta-tsyala-sedmitsa-s-gratski-i-makedonski-polititsi.html", "text": "Помощник-държавния секретар на САЩ за Европа и Евразия Филип Рийкър започна посещението си в Гърция и Македония в неделя, а визитата ще продължи до събота, съобщи Държавният департамент. Дипломатът от кариерата е бил посланик в Скопие от 2008 до 2011 година, а от 1997 до 1999 година е съветник по връзките с обществеността в американското посолство в Македония, предава скопското електронно издание  „Фактор“ . \r\n„Помощник-секретарят по европейските и евразийските въпроси Филип Рийкър ще бъде в Гърция и Северна Македония от 21 до 27 юли и ще има срещи с представители на властта, гражданското общество и бизнес лидери“, написаха от американското външнополитическо ведомство. \r\nВ Атина Рийкър ще се срещне с министъра на външните работи Никос Дендиас, както и с други представители на правителството, за да разговаря с тях по ключови въпроси от двустранните отношения, като търговията, инвестиционната политика, сътрудничеството в сферите на сигурността и отбраната, регионалната стабилност и енергетиката. Освен това той ще участва на кръгла маса с предприемачи и бизнес лидери. В Солун той ще проведе разговори с местните власти, религиозните и бизнес лидерите. \r\nВ Скопие Рийкър ще се срещне с президента Стево Пендаровски, премиера Зоран Заев, външния министър Никола Димитров и други представители на правителството за разговори около двустранните въпроси и пътя на Северна Македония към членство в НАТО и ЕС. Освен това дипломатът ще присъства на събитие с учениците от Американското училище в Битоля, в допълнение към срещите с депутати, членове на опозиционната партия и представители на местната власт“, се казва в съобщението на Държавния департамент.  \r\n\t \r\nПревод и редакция:", "date": "2019.07.22", "title": "„Фактор“ (Македония): Филип Рийкър ще се среща цяла седмица с гръцки и македонски политици"}
{"url": "http://www.focus-news.net/news/2019/07/22/2682581/desislava-panayotova-bogoslov-sveta-mariya-magdalena-ne-biva-da-bade-barkana-s-obraza-na-pokayalata-se-bludnitsa.html", "text": "Света Мария Магдалена не вбива да бъде бъркана с образа на покаялата се блудница. Това каза богословът Десислава Панайотова в интервю за  Агенция „Фокус“  по повод почитането на паметта на света Мария Магдалена. „Има и други жени, които носят името Мария. Разбира се Света Богородица, света Мария Клеопова, Мария Иаковова, също така Мария, която е сестра на свети Лазар и на света Марта. Това са различни светии, с които света Мария Магдалена не бива да бъде бъркана“, добави Панайотова. Тя каза, че в целия свят битува заблудата, че Мария Магдалена е лека жена, която е променила живота си след срещата с Иисус Христос. „Православната църква я почита като изцелена от Христос жена, която е имала свят живот. И по никакъв начин тя не е имала емоционални и интимни отношения с Иисус Христос, камо ли да имат деца, както пише в някои еретически лъже-евангелия“, заяви Десислава Панайотова. Тя поясни, че Мария Магдалена е водила смирен и праведен живот и по този начин е подражавала на Света Богородица, с което се различава от другите светици с това име.   \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.07.22", "title": "Десислава Панайотова, богослов: Света Мария Магдалена не бива да бъде бъркана с образа на покаялата се блудница"}
{"url": "http://www.focus-news.net/news/2019/07/22/2682584/burgas-63-godishen-angliyski-turist-se-e-udavil-v-moreto-v-rayona-na-mostika-v-morskata-gradina.html", "text": "63-годишен английски турист се е удавил в морето в района на Мостика в Морската градина. Това съобщиха от  ОДМВР - Бургас . Сигналът е подаден на 19 юли т.г. около 17.39 часа в Първо Районно управление - Бургас. Съобщено е за инцидент в района на Мостика в Морската градина, при който 63-годишен английски турист, след употреба на алкохол, скочил от плочата, намираща се до моста с цел да плува до брега, но се удавил в морето. Тялото на мъжа е извадено от водата и откарано за аутопсия. Работата по случая продължава от Първо Районно управление – Бургас.", "date": "2019.07.22", "title": "Бургас: 63-годишен английски турист се е удавил в морето в района на Мостика в Морската градина"}
{"url": "http://www.focus-news.net/news/2019/07/22/2682585/sport-livarpul-zagubi-ot-sevilya-s-12-v-sasht.html", "text": "Ливърпул претърпя ново поражение в предсезонната си подготовка. Мърсисайдци отстъпиха с 1:2 на Севиля в мач, който се игра в Бостън, САЩ. Само преди два дни тимът на Юрген Клоп претърпя поражение от Борусия Дормунд.Въпреки това, местната публика оказа огромна подкрепа на Ливърпул по време на двубоя.Алехандро Посо донесе успеха на испанския тим в сами край на мача, след като преди това отборът беше останал с човек по-малко, заради червен картон на Жорис Няньон.", "date": "2019.07.22", "title": "Спорт: Ливърпул загуби от Севиля с 1:2 в САЩ"}
{"url": "http://www.focus-news.net/news/2019/07/22/2682578/politico-ispanskite-sotsialisti-sa-ubedeni-che-e-vazmozhna-sdelka-za-sastavyane-na-pravitelstvo.html", "text": "От испанската Социалистическа партия заявиха, че са близо до споразумение с лявото Движение „Подемос“, което означава, че действащият премиер Педро Санчес може да бъде одобрен от парламента следващата седмица, пише европейската редакция на  Politico . \r\n„Убеден съм, че ще има споразумение“, заяви заместник-генералният секретар на социалистите Адриана Ластра. \r\nНа парламентарните избори през април Социалистическата партия спечели 123 от 350-те места в законодателното събрание, като подобриха чувствително резултата си от предишния вот през 2016 година, когато получиха  \r\nТова бе достатъчно, за да постави партията на Санчес много по-напред от втората Народна партия - която получи 66 места – но я остави доста по-далеч от 176-те места, от които се нуждае, за да управлява без коалиция. \r\nСделка с „Подемос“, която спечели 42 места и поиска министерски постове в замяна на гласовете си, ще доведе правителството на Санчес до 165 мандата, което означава, че то ще трябва да си осигури подкрепата на по-малките регионални партии. \r\n\"Това е, което ще работим в следващите часове, дни ... с целта тази страна следващата седмица да има напълно функциониращо правителство\", каза Ластра. \r\nПървото гласуване за потвърждение е насрочено за вторник. Ако Санчес не успее да сформира управляващо мнозинство, страната може да потъне в безизходица или дори да се насочи към повторни избори, както направи през 2016 г. бившият консервативен премиер Мариано Рахой. \r\n \r\nПревод и редакция:", "date": "2019.07.22", "title": "Politico: Испанските социалисти са „убедени“, че е възможна сделка за съставяне на правителство"}
{"url": "http://www.focus-news.net/news/2019/07/22/2682586/shumen-v-sila-e-zabranata-za-tovarni-avtomobili-nad-10-tona-po-patya-radko-dimitrievo-drumevo.html", "text": "Нормално се осъществява движението по републиканската пътна мрежа в областта, предаде репортер на  Радио „Фокус“ - Шумен . Камера за 24-часов контрол на скоростта е разположена по пътя за Варна в близост до бензиностанцията на 7-ми км. Интензивно е движението в участъка на пътен възел „Белокопитово“ за включване в автомагистрала „Хемус“. Няма ремонти на асфалтовата настилка по участъци от републиканските пътища. Организацията на движение в областта остава без промяна. Върбишки проход е затворен за всички пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево. Обходът е Шумен - Овчарово - Друмево. \r\nИвелина ИВАНОВА", "date": "2019.07.22", "title": "Шумен: В сила е забраната за товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2019/07/22/2682587/stara-zagora-v-obshtinata-shte-se-provede-preskonferentsiya-na-hristo-stoichkov.html", "text": "От 11.00 часа в зала 2 на Община Стара Загора ще се проведе пресконференция на Христо Стоичков, съобщиха от пресцентъра на  Общината", "date": "2019.07.22", "title": "Стара Загора: В Общината ще се проведе пресконференция на Христо Стоичков"}
{"url": "http://www.focus-news.net/news/2019/07/22/2682589/kardzhali-dvizhenieto-po-tretoklasen-pat-zornitsa-beli-plast-stremtsi-kardzhali-vremenno-e-ogranicheno-za-mps-nad-12-t.html", "text": "Движението по третокласен път Зорница – Бели пласт – Стремци– Кърджали временно е ограничено за МПС над 12 т. Това съобщиха   Радио Фокус   от ОПУ-Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Ограничено е движението по път Кърджали – Маказа в участъка Надлез Кирково – ГКПП „Маказа“ за МПС над 3,5 т. Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\nЗатворени за движение и паркиране на превозни средства са улиците ”Македония”, „Иван Вазов” и  ул. „Беласица” в участъка на кръговото кръстовище на Пазара, поради ремонтни и строителни работи в стара градска част, включващи площад „Хаджи Димитър”, ул. „Климент Охридски” и ул. ”Добруджа”. Трафикът в участъка на кръговото кръстовище на пл. „Хаджи Димитър” се извършва в свободното платно, което се променя в двупосочен режим на  движение. Необходимо е водачите да спазват  временната сигнализация за движение при преминаване през участъка.  \r\nДарина ДЕЕНИЧИНА", "date": "2019.07.22", "title": "Кърджали: Движението по третокласен път Зорница – Бели пласт – Стремци– Кърджали временно е ограничено за МПС над 12 т"}
{"url": "http://www.focus-news.net/news/2019/07/22/2682588/burgas-verizhna-katastrofa-e-stanala-na-patya-burgas-karnobat-v-rayona-sled-selo-venets-nyama-postradali.html", "text": "Верижна катастрофа е станала на пътя Бургас - Карнобат в района след село Венец, няма пострадали. Това съобщиха за  Радио „Фокус“ – Бургас  от Областно пътно управление. Сблъсъкът е между 4 моторни превозни средства – 3 леки автомобила и един микробус. Екипите са на място. Пътят не е затворен, но движението е затруднено. Водачите трябва да се движат с повишено внимание и съобразена скорост. \r\nМария ПОПЧЕВА", "date": "2019.07.22", "title": "Бургас: Верижна катастрофа е станала на пътя Бургас - Карнобат в района след село Венец, няма пострадали"}
{"url": "http://www.focus-news.net/news/2019/07/22/2682591/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79, както и по второкласен път Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и проходими. Особено внимателни трябва да бъдат шофьорите в Кресненското дефиле и проходите Предел и Папаз Чаир, където има вероятност за падане на скална маса и на клони от дървета. През нощта не са регистрирани тежки пътни инциденти. В областта няма ремонтни дейности по пътната мрежа, заради които да са въведени ограничения за движението. \r\nЛивия НИНОВА", "date": "2019.07.22", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2019/07/22/2682593/veliko-tarnovo-zatvoren-za-tovarni-avtomobili-nad-10-tona-e-patyat-debelets-sredni-kolibi-elena-zaradi-namalen-gabarit-na-patnoto-platno.html", "text": "Затворена за движение е улица „Св. Климент Охридски“ в града. В отсечката под крепостта „Царевец\" се извършва укрепване на свлачище, което ще продължи до началото на септември, съобщиха за  Радио „Фокус“ – Велико Търново  то Областно пътно управление – Велико Търново. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път Царевец), ул. „Сливница“, ул. „Д. Найденов“, жп гарата във Велико Търново, по път I-4 до Южен пътен възел (двупосочно). Трафикът в града е натоварен. Пътните настилки са сухи, а времето – слънчево и ясно. Интензивно е движението в района на двата пътни възела – „Южен\" и „Качица\", по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“.  \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. В Прохода на Републиката остава в сила предупреждението за опасност от падащи камъни. В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.07.22", "title": "Велико Търново: Затворен за товарни автомобили над 10 тона е пътят Дебелец – Средни колиби – Елена заради намален габарит на пътното платно"}
{"url": "http://www.focus-news.net/news/2019/07/22/2682590/sofiya-vavedena-e-vremenna-organizatsiyata-na-dvizhenie-po-ul-kamenodelska-zaradi-rekonstruktsiyata-na-tramvayniya-relsov-pat.html", "text": "Въведена е временна промяна в организацията на движение по ул. „Каменоделска“ заради реконструкцията на трамвайния релсов път. Това съобщиха от пресцентъра на  Столична община . До 6 август 2019 г.  се забранява влизането на пътни превозни средства, както следва: \r\n- по източното пътно платно и релсовия път на ул. „Каменоделска” между ул. „Първа българска армия” и ул. „Малашевска”, като движението ще се извършва двупосочно в западното пътно платно на улицата в същия участък; \r\n- по източното пътно платно на ул. „Каменоделска” между ул. „Малашевска” и ул. „Грънчарска”, като движението ще се извършва двупосочно в западното пътно платно и релсовия път на улицата в същия участък; \r\n- по ул. „Каменоделска“ между ул. „Грънчарска“ и ул. „Индустриална“; \r\n- по обособеното трамвайно трасе на ул. „Първа българска армия” между ул. „Каменоделска” и трамвайно ухо „Орландовци”. \r\nДо 24.00 часа на 6 август 2019 г. се променят маршрутите на градския транспорт, както следва: \r\n Трамваите от линии 3, 4 и 18, ще се движат както следва: \r\n- трамваите от линия № 3 – в посока кв. „Орландовци“ от бул. „Христо Ботев“ надясно по ул. „Струга“, наляво по бул. „Княгиня Мария Луиза“ до пл. „Централна гара“, наляво по бул. „Христо Ботев“ и по маршрута си до гара „Захарна фабрика“; \r\n- трамваите от линия № 4 – в посока кв. „Орландовци“, при ул. „Козлодуй“ направо по бул. „Княгиня Мария Луиза“, направо под надлез „Надежда“, кв. „Триъгълника“ до метростанция „Хан Кубрат“ – двупосочно; \r\n- трамваите от линия № 18 – в посока кв. „Орландовци“, при ул. „Козлодуй“ направо по бул. „Княгиня Мария Луиза“ през пл. „Централна гара“ до надлез „Надежда“ и обратно по маршрута до пл. „Журналист“. \r\n Променят се и маршрутите на автобусни линии номера 79 и 309  само в посока към СТИНД 2 и бул. „Илиянци“, както следва: след жп надлеза на ул. „Козлодуй“ наляво по ул. „Индустриална“, надясно по ул. „Заводска“, наляво по бул. „История славянобългарска“ и по маршрутите. В обратна посока маршрутите не се променят. \r\nЗа автобусни линии номера  79 и 309 се разкриват временни автобусни спирки с код 6473 „Хладилен завод“ на ул. „Индустриална“ след кръстовището с ул. „Каменоделска“ в посока ул. „Заводска“ и с код 6474 „Централен гробищен парк“ на ул. „История славянобългарска“, след кръстовището с ул. „Заводска“ в посока надлез „Надежда“. \r\nЗакриват се спирките с код 2309 „Хладилен завод“ на ул. „Каменоделска“ в посока надлез „Надежда“ и с код 1945 „Централен гробищен парк“ на бул. „История славянобългарска“ в посока надлез „Надежда“. \r\n Променят се маршрутите на автобусни линии номера 20 и 21/22 , както следва: от пл. „Лъвов мост“ и Централна жп гара по маршрутите до пл. „Сточна гара“, наляво по ул. „Константин Стоилов“, надясно под жп надлеза на ул. „Козлодуй“, наляво по ул. „Индустриална“, надясно по ул. „Заводска“, надясно по ул. „История славянобългарска“, ул. „Градинарска“ и наляво по ул. „Каменоделска“ по маршрута до автостанция „Орландовци“ двупосочно. \r\n Променя се маршрутът на временната автобусна линия № А-ТМ4  в посока към автостанция „Орландовци“, както следва: от Централна жп гара по маршрута до кръстовище ул. „Козлодуй“ - ул. „Константин Стоилов“, наляво под жп надлеза на ул. „Козлодуй“, наляво по ул. „Индустриална“, надясно по ул. „Заводска“, надясно по ул. „История славянобългарска“, ул. „Градинарска“ и наляво по ул. „Каменоделска“ по маршрута до автостанция „Орландовци“ двупосочно. \r\n Автобусите от линии 4-Тм, 20 и 21/22  ще спират на всички съществуващи спирки: \r\n- с код 1944 „Централен гробищен парк“ на ул. „Заводска“ за автобусни линии № 79 и 309; \r\n- с код 2312 „Хладилен завод“ на ул. „Индустриална“ за автобусни линии № 79 и 309; \r\n- временна с код 6473 „Хладилен завод“ на ул. „Индустриална“ за автобусни линии №№ 79 и 309. \r\n- на нова временна спирка с код 6465 „Централен гробищен парк“ на ул. „Грънчарска“ на 30.00 метра след ул. „Заводска“ в посока ул. „Каменоделска“. \r\nВъзстановява се изместената спирка с код 2332 „Централен гробищен парк“ на постоянното си местоположение (на ул. „Каменоделска“ преди кръстовището с ул. „Малашевска“ в посока ул. „Индустриална“), за автобусни линии №№ 20 и 21/22 и временната автобусна линия № А-ТМ4. \r\nВъзстановява се  спирката с код 6281 „Католически гробища” (на 20 м след входа на „Централен гробищен парк“ на ул. „Каменоделска“ в посока пл. „Централна гара“), за автобусни линии № 20 и 21/22 и временната автобусна линия № А-ТМ4. \r\nОстава закрита спирка с код 2333 „Централен гробищен парк“ за автобусни линии № 4-Тм, 20 и 21/22 на ул. Каменоделска“ след кръстовището с ул. „Малашевска“ в посока ул. „Първа българска армия“.", "date": "2019.07.22", "title": "София: Въведена е временна организацията на движение по ул. „Каменоделска“ заради реконструкцията на трамвайния релсов път"}
{"url": "http://www.focus-news.net/news/2019/07/22/2682592/dobrich-tri-sastava-shte-se-predstavyat-v-parviya-den-na-18-iya-mezhdunaroden-festival-folklor-bez-granitsi.html", "text": "Три състава ще се представят в първия ден на 18-ия Международен фестивал „Фолклор без граници“. Той ще продължи до 24 юли и се провежда под патронажа на кмета на Община град Добрич Йордан Йорданов, предаде кореспондентът на  Радио „Фокус” – Варна . Тази година ще участват седем състава от чужбина и два от нашата страна. Изданието се организира съвместно с националната секция на  CIOFF - БЪЛГАРИЯ (Международен съвет на организаторите на фестивали за фолклор и традиционни изкуства, асоцииран член на Юнеско). В 19.00 часа от „Стара къща“ по централната пешеходна зона ще започне дефиле на участниците. Откриването и концертът са с начален час 19.30 на площад „Свобода“. В първия ден ще се представят три състава - фолклорен танцов ансамбъл „Добротица“, състав от Демократична република Тимор-Леще/ Източен Тимор и ансамбъл от Панама.  \r\nАнсамбъл „Добротица“ е известен като най-дългогодишният самодеен фолклорен състав в Добрич. От 1971 г. негов главен художествен ръководител и хореограф е Александър Александров - почетен гражданин на града, носител на  „Златна лира” и на най-високото отличие на СБМТД „Кристална лира“. Хореограф  е Юрий Митев, а корепетитор - Петър Гочев. За високите художествени постижения на ансамбъла говорят стотиците участия от онези години и до днес в национални и международни фестивали, надигравания, събори, конкурси. Носител на званието „Представителен“. Изнесъл е над 2000 концерта  в страната и чужбина и са спечелени много награди и отличия. Като хореограф Александров  е поставил мащабни спектакли и е автор на редица хореографски постановки . Създадената детска танцова школа възпитава и обучава в любов към българския танц цели поколения. В ансамбъла танцуват над 90 деца на възраст от 7 до 18 години.  \r\nИзточен Тимор е нова държава на световната карта. Малайската дума, от която произлиза името „Тимор“, означава „изток“. Разположена е в източния край на Индонезийския архипелаг на северозапад от Австралия. Източен Тимор заема половината от остров Тимор със столица град Дили – главно пристанище и търговски център. В началото на XVI век португалците завладяват Източен Тимор и го колонизират, но западната част отстъпват на Холандия. Независимост Източен Тимор обявява на 28 ноември 1975 г., но девет дни по-късно върху териториите му се разполагат индонезийски военни сили и следва насилствено обединение с Индонезия. На 20 май 2002 г. Източен Тимор е международно признат като самостоятелна държава - първата нова независима държава на XXI век. Източен Тимор е едно от райските места на земята с неповторима природа и защитени видове, които се срещат само тук и правят тази част на света толкова уникална. Местното население са хора ведри и гостоприемни. Участниците в групата „Kayrala Cultural Association“ са различни, екзотични, цветни и неподправени. Ръководител е Франсиско Лей.Тропически острови, зелени планини, влага и дъжд, сламени покриви и лъскави небостъргачи, невероятни гледки и изумително красиви плажове – Панама е дом на невероятни постижения, както на човешкото инженерство, така и на природата.  \r\nГрупата, която ще представя Панама „Gran Ballet Folklorico Panama“, идва от столицата град Панама. Това е единствената столица, в която има дъждовна гора. На езика на местното население Панама означава „изобилие от риба” (във водите около страната има около 14 000 вида риби). Според  други теории етимологията на думата произлиза от вид дърво, често срещано там, а друга теория гласи, че в превод от местен език Панама има значение на „много пеперуди”. Официалната дефиниция, присъстваща в учебниците е „много риби, дървета и пеперуди”. Населението е смесило пренесената европейска култура с африканската и местната култури. Цялото това многообразие  представят танцьорите от „Gran Ballet Folklorico Panama“ с ръководители Даниа Диаз и Хектор Ибарра.  \r\nВ утрешния ден ще се представят състави от България, Аржентина и Грузия.  \r\nЖулиета НИКОЛОВА", "date": "2019.07.22", "title": "Добрич: Три състава ще се представят в първия ден на 18-ия Международен фестивал „Фолклор без граници“"}
{"url": "http://www.focus-news.net/news/2019/07/22/2682594/blagoevgrad-v-grada-shte-se-provede-zaklyuchitelna-preskonferentsiya-po-proekta-blagoustroyavane-na-gradskata-sreda.html", "text": "В града ще се проведе заключителна пресконференция и откриване на обект по проекта „Благоустрояване на градската среда“. Това съобщиха за  Радио „Фокус“ – Пирин  от екипа, работещ по проекта. Първото събитие ще бъде от 13.00 часа в зала №5 на Община Благоевград. В рамките му ще бъде предоставена информация, свързана с реализираните дейности по проекта. В 14.00 часа на улица „Ветрен“ 8 ще се проведе официална церемония по откриването на обект „Благоустрояване на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на улица „Ветрен“ до ЮЗУ „Неофит Рилски“. \r\nЛивия НИНОВА", "date": "2019.07.22", "title": "Благоевград: В града ще се проведе заключителна пресконференция по проекта „Благоустрояване на градската среда“"}
{"url": "http://www.focus-news.net/news/2019/07/22/2682595/burgas-dvizhenieto-tryabva-da-se-osashtestvyava-s-povisheno-vnimanie-po-pat-mirolyubovo-aheloy-v-rayona-na-kableshkovo-poradi-otstranyavane-na-vik-avariya.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична. До 24 юли движението по път III-6009 Миролюбово – Ахелой от км 20+500 до км 20+600 в района на гр. Каблешково трябва да се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. \r\nДвижението се осъществява без затруднения по основните пътни артерии на град Бургас. Трафикът е интензивен по входно-изходните пътни артерии. В централната градска част няма образувани големи колони от автомобили и преминаването се осъществява без съществено забавяне. \r\nМария ПОПЧЕВА", "date": "2019.07.22", "title": "Бургас: Движението трябва да се осъществява с повишено внимание по път Миролюбово – Ахелой в района на Каблешково поради отстраняване на ВиК авария"}
{"url": "http://www.focus-news.net/news/2019/07/22/2682597/smolyan-dvizhenieto-po-patya-srednogortsi-rudozem-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата. Движението по път ІІ-86 Средногорци – Рудозем трябва да се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Движението по път ІІІ-197 Граница Пазарджик - Доспат - Борино в отсечката от км 41+900 (граница с област Пазарджик) до км 70+500 (с.Борино) трябва да се извършва с повишено внимание съобразно въведената временна организация на движение поради извършване на частични ремонтни дейности на асфалтовата настилка. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.22", "title": "Смолян: Движението по пътя Средногорци – Рудозем трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/07/22/2682598/kyustendil-izsichane-na-hrasti-i-mashinno-kosene-na-treva-se-izvarshva-po-patya-kopilovtsi-polska-skakavitsa.html", "text": "Изсичане на храсти и машинно косене на трева се извършва по пътя Копиловци – Полска Скакавица. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци. Движението трябва да се извършва с повишено внимание. Срокът е до края на деня. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 31 юли. Ремонтни дейности на мост се извършват по пътя Кюстендил – Дупница. В района на град Дупница движението се осъществява в една лента поради ремонтни дейности на мостовото съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.07.22", "title": "Кюстендил: Изсичане на храсти и машинно косене на трева се извършва по пътя Копиловци – Полска Скакавица"}
{"url": "http://www.focus-news.net/news/2019/07/22/2682600/gd-granichna-politsiya-normalno-se-osashtestvyava-preminavaneto-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.07.22", "title": "ГД „Гранична полиция“: Нормално се осъществява преминаването граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/07/22/2682599/sofiya-v-stolichnata-biblioteka-shte-bade-predstavena-dokumentalna-izlozhba-stranitsi-ot-istoriyata-na-balgariya-v-darzhaven-vestnik-1879-2019.html", "text": "Столична библиотека представя документална изложба „Страници от историята на България в Държавен вестник 1879 – 2019“. Това съобщиха от пресцентъра на  Столична библиотека . Изложбата отбелязва 140 години от излизането на брой първи на официалния държавен печатен орган, основан с Указ № 12 от 19 юли 1879 г. на княз Александър I като официално издание на държавата. Излиза за първи път в София на 28 юли 1879 г., първоначално веднъж седмично, а от 1891 г. – всеки присъствен ден. През първите 12 години е държавно-информационно издание, което помества официални съобщения, новини и телеграми от чужбина. По-късно започват да се обнародват влезлите в сила нормативни актове – закони, укази, постановления и др., официални документи – конвенции, договори и др., а в неофициалната му част – публикации на различни съдебни институции и др. В изложбата се представени факсимилета на документи, обнародвани в Държавен вестник, свързани с важни събития, променили развитието на българската държава: оригинални текстове на манифестите, с които се обявява Съединението на Княжество България с Източна Румелия 6 септември 1885 г., обявяване на Независимостта на България 22 септември 1908 г., абдикацията на цар Фердинанд, закони и укази. \r\nВъв витрините са подредени книги от фонд Книжовно наследство в Столичната библиотека, свързани със събитията, отразени в изложбата. Авторите на част от тях са участници в събитията, други са дело на чуждестранни журналисти и изследователи – Александър Бендерев, Никола Фичев – „Военно-исторически очерк за българо-сръбската война“ 1888, Александър Цанков, Никола Начов, Димитър Страшимиров, Коста Тодоров, А. Хун – „Из българските бурни времена“ и „Борбата на българите за съединението си“ 1887, А. Драндар – „Биография на Ал. Батенберг“ и „България при Фердинанд“, Х. Вагнер – „Към победа с българските войски“ 1913, Българската конституция от 1947 на английски и др. Някои от заглавията в изложбата са единствени и са притежание на Библиотеката на София.Част от годишнините на Държавен вестник (1879-1945) в Столична библиотека са дарение от Народното събрание през 1946 г. след призива да се попълни фонда на Библиотеката на София, изгорял при пожара 1944 г. Друга част е от служебните библиотеки в Столичната община, като някои от броевете са с надпис за софийския градоначалник. Изложбата ще бъде открита от 11.00 часа Централно фоайе партер.", "date": "2019.07.22", "title": "София: В Столичната библиотека ще бъде представена документална изложба „Страници от историята на България в Държавен вестник 1879 – 2019“"}
{"url": "http://www.focus-news.net/news/2019/07/22/2682603/ndtv-nay-malko-32-dushi-sa-zaginali-ot-udari-na-malnii-v-severna-indiya-za-edin-den.html", "text": "Най-малко 32-а души са загинали в неделя в северноиндийския щат Утар-Прадеш заради удари на мълнии, предизвикани от мощни мусонни дъждове с гръмотевични бури, съобщава в понеделник местният телевизионен канал  NDTV , като уточнява, че светкавиците са причинили наранявания на още 13 души. \r\nСпоред информацията на медията, най-много жертви са регистрирани в района на градовете Канпур и Фатехпур – по пет човека. Правителството на щата е обявило, че ще отдели помощи за семействата на загиналите и пострадалите. \r\n \r\nПревод и редакция:", "date": "2019.07.22", "title": "NDTV: Най-малко 32 души са загинали от удари на мълнии в Северна Индия за един ден"}
{"url": "http://www.focus-news.net/news/2019/07/22/2682602/vidin-intenziven-e-trafikat-po-glaven-pat-e-79-v-uchastaka-mezhdu-dunavtsi-i-vidin.html", "text": "Натоварен е трафикът в областта. Това съобщиха за  Радио „Фокус“ – Видин  от Областно пътно управление. Предимно тежкотоварни автомобили се движат по главен път Е-79 в посока ГКПП „Дунав мост 2“, като най-натоварен е участъкът между Дунавци и Видин. От граничния пункт съобщиха, че работят всички гишета. На другите два гранични пункта в областта – „Връшка чука\" и „Брегово\", трафикът е спокоен и няма образувани опашки от чакащи автомобили. Движението по път ІІ-81 Монтана – София през прохода Петрохан е ограничено за автомобили над 12 т. Обходният маршрут е през гр. Своге. Движението по път II-81 Лом – Расово в посока Монтана е ограничено за автомобили  над 10 тона поради извършване на строително-монтажни работи. Движението по път ІІІ-112 Тополовец – Монтана също е ограничено за автомобили над 12 тона поради на строително-монтажни работи. Срокът е до 15 ноември 2019 г. \r\nВъв Видин трафикът е засилен на входно-изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.07.22", "title": "Видин: Интензивен е трафикът по главен път Е-79 в участъка между Дунавци и Видин"}
{"url": "http://www.focus-news.net/news/2019/07/22/2682601/evrodeputatat-elena-yoncheva-nadyavam-se-noviyat-evropeyski-glaven-da-obarne-vnimanie-na-sluchvashtoto-se-v-balgariya.html", "text": "Надявам се новият европейски главен да обърне внимание на случващото се в България. Досега ЕНП прикриваше всички безобразия на ГЕРБ”. Това каза в интервю за предаването „Тази сутрин” на  бТВ  евродепутатът Елена Йончева (БСП/ПЕС). Тя е категорична, че няма да спре битката с безобразията в България, след като вече е евродепутат, а ще я продължи вече на европейско ниво. Думите на Сергей Станишев, че българският премиер Бойко Борисов може да действа като държавник тя коментира така: „Когато един самодържавник постъпи като държавник, това прави впечатление”. Изпълнителното бюро на БСП веднага се разграничи от думите на Станишев. \r\nНие не искаме да бъдат спирани еврофондовете в България, а механизмите за европейски контрол да работят, уточни Йончева. \r\n„От АПИ ни размотават и не дават да се направи европейска проверка на пътищата ни. Правителството също ги защитава, защото всички са наясно, че при една проверка ще излязат страшни неща. 40% от средствата от всяка поръчка се връщат обратно във властта”, каза още евродепутатът от левицата. \r\nПо думите ѝ пробивът в системата с лични данни на НАП е част от всички безобразия, които се случват в България и резултат от нагласените обществени поръчки. \r\nЕлена Йончева определи като удар по демокрацията орязването на субсидията за партиите до 1 лев на глас. „Сега ситуацията е много по различна от годините, когато не е имало субсидии. Сега ГЕРБ контролира всичко. Коя фирма ще даде пари на опозицията, след като знае, че ще бъде ликвидирана”, коментира евродепутатът от левицата.", "date": "2019.07.22", "title": "Евродепутатът Елена Йончева: Надявам се новият европейски главен да обърне внимание на случващото се в България"}
{"url": "http://www.focus-news.net/news/2019/07/22/2682596/hungary-today-ukrayna-obvini-organizatsiyata-na-zakarpatskite-ungartsi-v-separatizam.html", "text": "Украинското министество на външните работи се обърна към Главната прокуратура и Службата за сигурност на Украйна (СБУ), за да инициират разследване срещу Транскарпатската унгарска културна асоциация (ТУКА) заради карта в седмичния й вестник „Карпаталия“, която изобразява част от Закарпатието „все едно принадлежи на Унгария“, пише електронното издание Hungary Today. \r\nВ последното си издание, вестникът се опитва да насърчи закарпатските унгарци да участват на украинските парламентарни избори, които се проведоха в неделя, с карта на първа страница, която изобразява Закарпатска област, където трима унгарски кандидати бяха номиниранив едномандатните райони, оцветена в червено бяло и зелено – цветовете на унгарското знаме. На изображението е изписано следното: „На крак, унгарци! Да гласуваме на 21 юли!“ \r\nЗаместник-министърът на външните работи Йевхен Бозсок написа в „Туитър“: „Това е сепаратизъм! Главната прокуратура на Украйна и СБУ трябва да образуват производство срещу него. Вече подписах съответните жалби“. \r\nВ отговор СБУ обяви, че е започнала процедура, „като се има предвид, че представянето на картата на вестника с унгарския флаг на фона показва признаци на нападение срещу териториалната цялост на Украйна и провокира сепаратистки чувства сред унгарското национално малцинство“. \r\nТози инцидент се случва не много, след като беше приет много спорния закон за „защита на украинския език като единствен държавен“. Законът дискриминира сериозно различните етнически малцинства, живеещи в страната, отбелязва унгарската медия. \r\n\t \r\nПревод и редакция:", "date": "2019.07.22", "title": "Hungary Today: Украйна обвини организацията на закарпатските унгарци в сепаратизъм"}
{"url": "http://www.focus-news.net/news/2019/07/22/2682604/plovdiv-intenziven-e-trafikat-po-am-trakiya-patishtata-sa-suhi-i-normalno-prohodimi.html", "text": "Интензивен е трафикът по АМ „Тракия“. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита също по пътищата Пловдив - Асеновград - Смолян, Пловдив - Пазарджик и Пловдив - Карлово. Пътните настилки на територията на областта са сухи и нормално проходими. Ограничено е преминаването за камиони над 5 тона по пътя Плодовитово - Първомай в района на км 6 поради намален габарит на пътното платно на стоманения мост на река Марица. Обходният маршрут за водачите е по път Стара Загора - Поповица и път І-8 София - Пловдив - Свиленград. Забранено е и движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е движението за всички моторни превозни средства по пътя Белица - Загражден - Давидково в участъка от км 13 до км 18. Причината за ограничението е компрометирана настилка. Ограничено е преминаването на моторни превозни средства по-високи от 4 метра през тунелите по пътя Асеновград - Нареченски бани. Опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на град Пловдив се извършва без затруднения към този час. Натоварено е движението по булевардите „Найчо Цанов“, „Христо Ботев“, „Цар Борис III Обединител“, „Шести септември“, „Източен“ и „България“, както и по входно-изходните артерии. Пътните настилки в града са сухи и нормално проходими. До 21 август ще остане затворено за движение северното платно на бул. „Никола Вапцаров“ в участъка между бул. „Македония“ и ул. „Димитър Талев“. Причината е подмяна на водопровод. Движението се извършва двупосочно в южното платно. \r\nТони МИХАЙЛОВ", "date": "2019.07.22", "title": "Пловдив: Интензивен е трафикът по АМ „Тракия“, пътищата са сухи и нормално проходими"}
{"url": "http://www.focus-news.net/news/2019/07/22/2682605/pazardzhik-dvizhenieto-po-patya-yundola-belovo-se-izvarshva-v-edna-lenta-do-21-km-poradi-remont-na-asfaltovata-nastilka.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя  Юндола – Белово се извършва в една лента до 21 км поради ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Движението по пътя Панагюрски колонии – Панагюрище в района на 75 км трябва да се осъществява с повишено внимание пропадане на част от банкета. Движението в участъка е регулирано с пътни знаци. Трафикът по пътя с. Каратепе –  Сърница от 26 до 45 км трябва да се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.07.22", "title": "Пазарджик: Движението по пътя  Юндола – Белово се извършва в една лента до 21 км поради ремонт на асфалтовата настилка"}
{"url": "http://www.focus-news.net/news/2019/07/22/2682607/pregled-na-osnovnite-temi-v-burgaskiya-pechat.html", "text": "„В областта 35% от докторите са на възраст 55+“ е водещото заглавие на бургаския ежедневник  „Черноморски фар“ . По данни на Бюрото по труда и в момента има вакантни 30 работни места в сферата на здравеопазването, като преобладаващите са за лекари. В края на 2018 година на основен трудов договор в лечебните и здравните заведения в областта практикуват 1347 лекари. Най-голям е делът на лекарите във възрастовата група 55-64 години – 467 или 34.7%. Младите практикуващи лекари – на възраст до 35 години, са 157, или 11.7%, пише още вестникът. „Конгресният център до Морска гара ще бъде завършен до края на годината“ е друго заглавие от първа страница на днешния брой. Проектът е на стойност 13.6 млн. лева и се финансира със средства на ДП „Пристанищна инфраструктура“. Министърът на транспорта, информационните технологии и съобщенията Росен Желязков посети Пристанище Бургас, където заедно с изпълнителния директор на държавния оператор Диян Димов и директора на ИА „Морска администрация“ Александър Илиев инспектирата готовността и наличната техника на Агенцията за извършване на активни проверки по вода на туристически кораби и други плавателни съдове, пояснява статията. В страницата „Политика“ е поместена статията „Очаквано! Николай Тишев е кандидатът на БСП за кмет на Бургас“. Основен негов конкурент в надпреварата бе Димитър Стоянов. Неговите очаквания са партията да се представи много по-добре на сегашните местни избори, в сравнение с тези през 2015 година, както и да вкара повече общински съветници в Общинския съвет на града, пише още изданието. „Удължават сезона на остров Света Анастасия“ и „Ромчета превърнаха фонатана в Средец в басейн“ са други статии в днешня брой.  „Тема на деня“ е „Добрата работна ръка – дефицитна стока“. Представителите на Агенцията по заетостта са се нагърбили с нелеката задача да изпращат на бизнеса работна ръка. От близо година от Бюрото по труда непрекъснато предупреждават, че проблемът с работната ръка – качествена и квалифицирана, се задълбочава, пише още вестникът.", "date": "2019.07.22", "title": "Преглед на основните теми в бургаския печат"}
{"url": "http://www.focus-news.net/news/2019/07/22/2682610/plovdiv-traditsionna-kravodaritelska-aktsiya-se-provezhda-v-asenovgrad.html", "text": "Традиционна кръводарителска акция се провежда в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Акцията е под мотото „Дарете кръв, подарете надежда за живот”. Всеки, който желае да подкрепи каузата, може да дари кръв до 12.30 часа днес в мобилен кабинет пред сградата на общината. Безвъзмездното кръводаряване е инициатива с цел да се подпомогне на нуждаещите се ежедневно от преливане на кръв. Акцията е част от Националната кампания за безвъзмездно и доброволно кръводаряване на Министерството на здравеопазването.", "date": "2019.07.22", "title": "Пловдив: Традиционна кръводарителска акция се провежда в Асеновград"}
{"url": "http://www.focus-news.net/news/2019/07/22/2682611/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху пограничното село Гюешево. По този повод ще ви срещнем с кмета Татяна Георгиева, с която ще говорим за живота в населеното място, проблемите на хората в него и възможностите за развитие. Един от най-възрастните жители на селото – 86-годишният Иван Спасов, ще ни разкаже своите спомени за Румена войвода, чиято памет ще бъде почетена с традиционната „Хайдушка вечер” в пограничното село. И през летните месеци кюстендилският музей провежда детска музейна работилница. Целта на инициативата е да събере на едно място деца от различни възрасти, които да изработват модели, свързани с историята на града и региона. За новата тема, по която през месец юли децата в града под „Хисарлъка” творят ще ни разкаже музейният експерт Мирослава Таскова. В предаването ще отбележим и годишнината от битката при Велбъжд, състояла се в края на месец юли 1330 година. За легендите свързани с тази битка ще разговаряме с историка към Регионален исторически музей – Кюстендил Явор Митов. \r\n Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.07.22", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/07/22/2682608/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Няма нововъведени ограничения по пътищата в областта. Пътните настилки са сухи и нормално проходими, съобщиха от  Областно пътно управление - Сливен . Трафикът е интензивен, но без задръствания. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта е удължен до края на август.", "date": "2019.07.22", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/07/22/2682606/vasil-grudev-dfz-ot-23-ma-samo-trima-direktori-na-direktsii-sa-na-rabota.html", "text": "Наистина само трима от директорите в ДФЗ са на работа. Ситуацията е наистина шокираща. Имаме кардинален проблем, който надявам се, още днес да бъде решен. Това каза новият изпълнителен директор на Държавен фонд „Земеделие” Васил Грудев в интервю за предаването на  Нова телевизия  „Здравей, България”. Той заяви, че заради специализираната акция и обвиненията във фонда служителите били в стрес. „Не забравяйте, че се намираме и в летен сезон, но аз се надявам, че и тази ситуация, която доведе до едно голямо стресиране на служителите в ДФЗ, ще бъде преодоляна. От работата на всички тези хора зависи разпределянето на целия бюджет”, добави той. \r\nВасил Грудев обясни, че ДФЗ получава най-големия бюджет на европейски пари в България. „Не само е най-големият, но той и кумулативно, сравнен с всички други европейски фондове, представлява около 45% от целия бюджет”, каза още той.   \r\n„Това, което е открито в дома на служителя на фонда, е било абсолютно шокиращо и аз не знам какво прави той в ДФЗ. Каква е идеята му за работа и какво кариерно развитие очаква. Говорейки си за този служител, ние не бива да обобщаваме с работата на всички служители във фонда, който има над 1500 служители”, обясни Грудев. Той отрече да познава служителя, който е работил в оторизацията на плащанията. По думите му той е бил на ниско експертно ниво. \r\n600 000 лева са върнати към момента от собственици на къщи за гости, финансирани по европроекти, които обаче не ги използвали по предназначение. След многобройните проверки и констатираните нарушения, стана ясно, че общата сума, която трябва да се върне е в размер на 10 милиона лева.", "date": "2019.07.22", "title": "Васил Грудев, ДФЗ: От 23-ма, само трима директори на дирекции са на работа"}
{"url": "http://www.focus-news.net/news/2019/07/22/2682612/pregled-na-osnovnite-temi-vav-velikotarnovskiya-pechat.html", "text": "Велико Търново.  „Велико Търново отново стана столица на световния фолклор“ е заглавие на първа страница на областния всекидневник  „Янтра ДНЕС” . Пъстро дефиле обагри главната улица във В. Търново и постави началото на XXI I Международен фолклорен фестивал. Представители на 8 държави бяха посрещнати от старостоличани с очакване за 8 вълнуващи летни вечери, изпълнени с много музика и танци … Как премина откриването и какво предстои в Търново, прочетете във всекидневника. „Живко Живков подаде оставка като шеф на ДФ „Земеделие“, пише още вестникът. Изпълнителният директор на Държавен фонд „Земеделие“ Живко Живков подаде оставка. В мотивите за своето решение той посочвам че иска да бъде запазен имиджа на ДФЗ … Повече за причините и новоназначеният директор научете от втора страница. „70-годишна жена е с изгаряния след готвене на газов котлон“ е новина от криминалната хроника. Страница пета ни разказва за артисти от девет държави, които „правиха изкуство сред природата в Габровци“. На страница осма има материал за кръгла маса за фолклор, която ще се проведе за пръв път в свищовското село Царевец. „Локо“ (ГО) получи пет безответни гола в Ловеч в старта на Втора лига“ е новина от спортните страници. „Имотите и парите на хората, които ни управляват“  е заглавие от другия областен ежедневник  „Борба“ . Кметове, народни представители, областният управител и неговите заместници декларираха приходите си пред Комисията за противодействие на корупцията и за отнемане на незаконно придобито имущество – КПКОНПИ. Данните са посочени от самите тях и за тях има документи … Какво са декларирали управляващите научете от първа страница на вестника. „Димитър Бочков пресъздава в Драганово прочутият Гауди в Барселона“ е друга новина от днес. В умалено копие на прочутия парк на Гауди „Гюел“ е превърнал двора на родната си къща в Драганово Димитър Бочков.  Той вече е завършил работата си по дракона, готови са три пейки, една беседка, направил е змийчета и две рибки върху две от стените на къщата … Какво още е сътворил, от къде е дошла идеята и колко време му е отнела реализацията й, прочетете на в „Борба“. Във вестника е поместен и материал откриването на XXII Международен фолклорен фестивал, който започна преди дни в Търново и продължава до края на седмицата. „70-годишна едва не изгоря от пламнал газов котлон в Ореш“ е новина от криминалната хроника. В областния ежедневник ще намерите и материал за тайванецът Лий Куей Чзи, който направи 25 м артинсталация на симпозиума в Габровци. На първа страница има и статия за завършилите начална военна подготовка в НВУ, които положиха клетва.", "date": "2019.07.22", "title": "Преглед на основните теми във великотърновския печат"}
{"url": "http://www.focus-news.net/news/2019/07/22/2682614/gabrovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-gabrovo.html", "text": "В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци, поясниха за  Радио „Фокус“ – Велико Търново  от ОПУ. Времето в Габровска област е ясно и слънчево. Настилките навсякъде са сухи и нормално проходими. За изминалото денонощие няма регистрирани тежки инциденти, както и нови затворени отсечки. Трафикът към този час е интензивен.  Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\n \r\nЛуиза ТРАНЧЕВА", "date": "2019.07.22", "title": "Габрово: В едната лента се осъществява движението в участък от пътя между Дряново и Габрово"}
{"url": "http://www.focus-news.net/news/2019/07/22/2682615/sofiya-zadrastvane-se-e-obrazuvalo-na-nadlez-nadezhda-v-posoka-tsentara-na-stolitsata.html", "text": "Задръстване се е образувало на надлез „Надежда“ в посока центъра на столицата. Преминаването отнема около 30 мин., предаде репортер на  Радио „Фокус“ . По-рано тази сутрин преди светофара на мястото е имало катастрофа между камион и миниван. Те са вече отстранени, но движението продължава да е интензивно.", "date": "2019.07.22", "title": "София: Задръстване се е образувало на надлез „Надежда“ в посока центъра на столицата"}
{"url": "http://www.focus-news.net/news/2019/07/22/2682616/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-i-24-yuli.html", "text": "„Софийска вода” временно ще прекъсне водоснабдяването в някои части на столицата на 23 и 24 юли. Това съобщиха от пресцентъра на  дружеството . \r\nНа 23 и 24 юли 2019 г. във връзка с монтаж на измервателно устройство след ПСПВ Мала Църква и ремонт на спирателен кран се налага спиране на водоподаването на клиентите на „Софийска вода”, живеещи в района на. с. Плана – от 14.00 часа на 23 юли 2019 г. до 02.00 часа на 24 юли 2019 г.; с. Железница -  от 14.00 часа на 23 юли 2019 г. до 02.00 часа на 24 юли 2019 г.; с. Бистрица -  от 13.30 часа на 23 юли 2019 г. до 01.30 часа на 24 юли 2019 г.; с. Панчарево (висока зона) и с. Кокаляне (висока зона) - от 14.30 часа на 23 юли 2019 г. до 02.30 часа на 24 юли 2019 г.; в.з. „Косанин дол“ -  от 14.30 часа на 23 юли 2019 г. до 02.30 часа на 24 юли 2019 г.; в.з. „Ловджийска чешма“ – от 14.30 часа на 23 юли 2019 г.  до 02.30 часа на 24 юли 2019 г.; в.з. „Бункера“ – горна част  – от 14.30 часа на 23 юли 2019 г.  до 02.30 часа на 24 юли 2019 г.; в.з. „Градище“ – от 14.30 часа на 23 юли 2019 г.  до 02.30 часа на 24 юли 2019 г.; кв. „Симеоново“, в.з. „Симеоново – Драгалевци“, кв. „Драгалевци“ - от 14.00 на 23 юли 2019 г.  до 02.00 часа на 24 юли 2019 г.; в.з. „Малинова долина“  – от 14.30 часа на 23 юли 2019 г.  до 02.00 часа на 24 юли 2019 г.; кв. „Киноцентъра“ - от 15.00 часа на 23 юли 2019 г.  до 03.00 часа на 24 юли 2019 г.; c. Владая - района заключен между ЖП линия „София-Перник“, ул. „Лесковец“, ул. „Войнишко въстание“ , ул. „Любомир Миланов“, ул. „Акад. П. Стайнов“, ул. „Равнище“ и в.з. „Приплат“ - от 14.00 часа на 23 юли 2019 г. до 02.00часа на 24 юли 2019 г.; кв. „Бояна“-  от 16.30 часа на 23 юли 2019 г.  до 04.30 часа на 24 юли 2019 г.; в.з „Беловодски път“- от 17.00 часа на 23 юли 2019 г. до 05.00 часа на 24 юли 2019 г.;  в.з. „Килиите“ - от 17.30 часа на 23 юли 2019 г. до 05.30 часа на 24 юли 2019 г.; в.з. „Мала кория“- от 17.30 часа на 23 юли 2019 г. до 05.30 часа на 24 юли 2019 г.; кв. „Княжево“, района заключен между ул. “Панорамен път”, ул.  „Проф. Державин”, бул. „Цар Борис III”, ул. „Ген. Михаил Кутузов”, ул. „Карамфил”, ул. „Бойна слава”, ул. „Клек”, ул. „Сребриста липа” и ул. „Бял равнец”- от 17.30 часа на 23  юли 2019 г. до 05.30 часа на 24 юли 2019 г.; кв. „Княжево“, района заключен между бул. „Цар Борис” III и ул. „Княжевска”, жп линията „София  - Перник“ и ул. „Владайско въстание”-  от 17.30 часа на 23 юли 2019 г. до 05.30 часа на 24 юли 2019 г.; кв. „Горна баня“ и в.з. „Горна баня“ – от 17.30 часа на 23 юли 2019 г. до 05.30 часа на 24 юли 2019 г. При продължителност на спирането над дванадесет часа, ще бъде осигурено алтернативно водоснабдяване с водоноски на адреси. с. Бистрица - на площада  от 01.30 часа на 24 юли 2019 г.; кв. „Симеоново“ – на площада  от 02.00 часа на 24 юли 2019 г.; кв. „Драгалевци“ - на площада  от 02.00 часа на 24 юли 2019 г. \r\nкв. „Княжево“ - ул. “Войводина могила” и ул. „Стойчасао Бачасаийски“ от 05.30 часа на 24 юли 2019 г.; кв. „Горна баня“ на площада до хотел „Горна баня“ от 05.30 часа на 24 юли 2019 г. \r\nНа 23 юли 2019 г. във връзка с изпълнение на инвестиционен проект за подмяна на уличасаен водопровод на ул. „Феликс Каниц“ в кв. „Крива река“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на. ул. “Феликс Каниц“ от ул. „Богдановец“ до ул. „Яков Крайков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес. ул. „Яков Крайков“ ъгъла с ул. „Феликс Каниц“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nНа 23 юли 2019 г. във връзка с подмяна на сградно водопроводно отклонение на бул. „Никола Петков“ в местност Гърдова глава се налага спиране на водоподаването от 09.00 до 21.00 часааса на клиентите на „Софийска вода”, живеещи в района на. ул. „Карамфил“ от ул. „Ген. Михаил Кутузов“ до ул. „Маринковица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес. ул. „Карамфил“ ъгъла с ул. „Ген. Михаил Кутузов“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http.//www.sofiyskavoda.bg/water_stops.aspx.", "date": "2019.07.22", "title": "„Софийска вода” временно ще прекъсне водоснабдяването в някои части на столицата на 23 и 24 юли"}
{"url": "http://www.focus-news.net/news/2019/07/22/2682613/d-r-borislav-tsekov-institut-za-moderna-politika-bez-mashinno-glasuvane-izbiratelniyat-protses-nyama-da-zagubi-samo-shte-specheli-ot-izbyagvaneto-na-nenuzhni-riskove.html", "text": "Без машинно гласуване избирателният процес няма да загуби, само ще спечели от избягването на ненужни рискове. Това каза за сутрешния блок „Добрo утро, България“ на  Радио „Фокус“  Борислав Цеков от Института за модерна политика. По думите му скъпият експеримент от европейските избори беше единствено загубено време и доведе до излъгани обществени очаквания. Грешка е и индивидуалното разглеждане на изборите по темата за гласуването с машини, добави Цеков. „Избирателите няма да загубят без машини, защото ще имат нормалната и традиционна възможност да гласуват с хартиени бюлетини. По-скоро избирателите печелят от това, че се избягват ненужни рискове и разходи. Видяхме, че този експеримент по време на европейските избори е зареден с опасности както поради слабия административен, организационен и експертен капацитет на изборната администрация, така и поради характеристиката на гласуването с машини, което е свързано с дефекти и с потенциалният риск машините да бъдат компроментирани“, кометира той. Борислав Цеков коментира, че няма политическа воля непредвидимостта на изборния процес у нас да се промени. С или без машинно гласуване местните избори няма да минат без скандали, допълни той. Съществени политики до края на сезона няма да видим, стои обаче въпросът дали президентът ще използва правото си на вето, каза още Цеков.  \r\nВиктория МЕСРОБОВИЧ-КУВЕНДЖИЕВА", "date": "2019.07.22", "title": "Д-р Борислав Цеков, Институт за модерна политика: Без машинно гласуване избирателният процес няма да загуби, само ще спечели от избягването на ненужни рискове"}
{"url": "http://www.focus-news.net/news/2019/07/22/2682619/mvr-edin-chovek-e-zaginal-a-drugi-20-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а други 20 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 19 тежки пътнотранспортни произшествия. В София са регистрирани 17 леки катастрофи, при които няма загинали или ранени.", "date": "2019.07.22", "title": "МВР: Един човек е загинал, а други 20 са пострадали при катастрофи в страната през изминалото денонощие"}
{"url": "http://www.focus-news.net/news/2019/07/22/2682618/handelsblatt-terminalite-za-vtechnen-gaz-sa-po-izgodni-za-rusiya-otkolkoto-za-sasht.html", "text": "Когато руският енергиен концерн „Новатек“ и белгийският оператор на газовата инфраструктура „Флуксис“ през есента на миналата година обявиха, че са дали под аренда парцел в пристанището на Рощок за изграждането на терминал за втечнен газ, това заинтересува само специалистите. Тогава бе заявено, че капацитетът на терминала за преработване на газ ще бъде 300 хиляди тона годишно. Според международния рейтинг този завод за преработка на втечнен газ ще бъде сравнително малък. В бъдеще в пристанището на Рощок круизните кораби ще могат да бъдат зареждани с екологично гориво. \r\nНо значението на тази инсталация е значително по-голямо, отколкото може да се предположи, изхождайки от размерите й. Рощок стана символ на суровинното съперничество между Русия и САЩ, там се сблъскват геополитиката и геоикономиката. Тъй като не само руснаците, но и американците искат да продават на Германия втечнен газ и, при това, колкото може повече, пише германското икономическо издание Handelsblatt в материал, представен без редакторска намеса. \r\nСАЩ агресивно се застъпват за изграждането на терминали за ВПГ и предупреждават германското федерално правителство да не задълбочава енергийното си партньорство с Москва. Федералното правителство не иска да отговаря на техните искания, както се вижда от изграждането на балтийския газопровод „Северен поток 2“. Но в същото време Берлин разширява инфраструктурата за втечнен газ. \r\nНеотдавна федералният министър на икономиката Петер Алтмайер реши, че тръбопроводите, които ще свързват терминалите за ВПГ с общата газова мрежа, не трябва да се плащат от инвеститорите на терминалите, те ще бъдат част от регулираната газова мрежа. \r\nРазходите за изграждането и експлоатацията на тези тръбопроводи ще бъдат разпределени чрез системата за плащане на газ на всички потребители. В резултат на това инвестициите в терминали за втечнен природен газ трябва да станат по-привлекателни. Има конкретни планове за изграждането на нови терминали за втечнен природен газ в Брунсбютеле, Щаде и Вилхемсхафен. Но в крайна сметка Русия, а не Съединените щати, ще се възползва най-много от всичко това. \r\nТрансатлантическите отношения никога не са били толкова лоши, колкото са сега, и няма голяма надежда, че те ще се подобрят, докато Доналд Тръмп управлява Белия дом. Отношенията между Германия и Русия са още по-лоши, но тук, поне за първи път през последните години, има желание да се обезвреди напрежението. В четвъртък започнаха срещи на представители на двете страни в Петербургския диалог в Кьонигсвинтер. \r\nТози социално-политически форум се провежда на високо ниво. Външният министър Хайко Маас и руският му колега Сергей Лавров възнамеряват да проведат разговори. „Диалогът с Русия все още е необходим“, каза пред Маас преди срещата. Наред с другите неща, икономическите отношения и енергийното партньорство ще бъдат обсъдени в Кьонигсвинтер. \r\n \r\n  „Новатек“ сключи договор с EnBW  \r\n \r\nОт това иска да се възползва „Новатек“. Компанията успя да наруши експортния монопол на руския държавен концерн „Роснефт”, поне в областта на ВПГ. Тя вече е сключила договор за доставки с баден-вюртенбергската енерго снабдителна компания EnBW. Ако в Германия се появят допълнителни терминали за втечнен природен газ, ще се отворят нови възможности за Новатек и други руски износители. \r\nТова обаче противоречи на желанието на САЩ да намали значението на Русия като доставчик на газ за ЕС. Правителството на САЩ наблюдава развитието на събитията със загриженост. „Обръщането към Русия за доставки на ВПГ е равносилно на отстъпление от енергийната сигурност на Германия“, заяви официален представител на посолството на САЩ пред вестник „Ханделсблат“. Още повече, по нейните думи, че газът от САЩ се е оказал конкурентноспособен в Европа. \r\nНо Берлин гледа положително на доставките на ВПГ от Русия. От гледна точка на Министерството на външните работи, няма какво да се възрази срещу доставките на руски втечнен газ. Икономическото министерство също не вижда смисъл в това да се изграждат прегради пред руския ВПГ. „Както и в случая с газа от тръбопроводите, частните компании, т.е. пазарът, трябва да решават, от кого и по какъв начин ще купуват газ“, заявиха от ведомството на Петер Алтмайер. \r\nПреди това експертите предупреждаваха руският ВПГ да не бъде дискриминиран пред този от САЩ. „Не трябва да се допуска възникването на политически мотивирани монополи. Включително в областта на ВПГ“, заяви Андреас Кулман, управляващ „Немската енергийна агенция“ (Dena) пред вестник „Ханделсблат“. Той гледа положително на нарастващия брой продавачи на пазара за ВПГ. „Глобалното съперничество на пазара за ВПГ става все по-динамично и това е хубаво. То способства диверсификацията в доставките на газ и по този начин конкуренцията и ефективността на отрасъла. В резултат на това ще се получат благоприятни цени, които ще ускорят необходимия преход от въглища към газ в Германия и по цяла Европа“. \r\nКирстен Вестфал, експерт в сферата на енергетиката във „Фонда за наука и техника“ споделя тази оценка: „Руският ВПГ е интересна съставна част от глобалния пазар на ВПГ. Стремежът да се изолират определени играчи противоречи на логиката на този глобален пазар на ВПГ“, заяви тя пред вестник „Ханделсблат“. \r\nДействително, значението на втечнения газ от Русия за Европа в последно време се увеличи значително. През изминалата зима в ЕС е доставен повече ВПГ от Русия, отколкото от САЩ, подчерта Вестфал. „Катализатор стана понижаването на цените на азиатския пазар за ВПГ“. Вестфал прави следната прогноза: „Значението на ВПГ за европейския газов пазар, най-вероятно, в бъдеще ще се увеличи“. \r\n \r\nПревод и редакция:", "date": "2019.07.22", "title": "Handelsblatt: Терминалите за втечнен газ са по-изгодни за Русия, отколкото за САЩ"}
{"url": "http://www.focus-news.net/news/2019/07/22/2682609/adelina-stefanova-hram-vavedenie-bogorodichno-blagoevgrad-sv-mariya-magdalena-parva-zabelyazala-i-obyavila-vazkresenieto-na-iisus-hristos.html", "text": "22 юли винаги е денят, в който почитаме Св. Мария Магдалена, а много хора не знаят коя е тя. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. По думите ѝ Мария Магдалена или Магдалина, както е записана от някои теолози, е родена в Сирия, град Магдала, от където идва и фамилното ѝ име. „От нея Иисус изгонил 7 бяса. Тя оздравяла и станала негова ревностна почитателка. При разпятието и погребението на Божия син тя плакала неутешимо, заедно с майка му и стояла до кръста заедно с нея. Сутринта тя първа забелязала Възкресението и първа обявила Възкресението на Иисус“, каза още Стефанова. Тя добави, че след Възкресението Мария Магдалена живяла заедно с Богородица и била свидетелка на първите успехи на християнството в Йерусалим. „Посетила е редица страни, в които проповядвала новото учение. Починала е в Ефес през V век, като мощите ѝ били пренесени в Цариград, където части от тях се намират и до днес“, допълни Стефанова. \r\nЛивия НИНОВА", "date": "2019.07.22", "title": "Аделина Стефанова, храм „Въведение Богородично“ – Благоевград: Св. Мария Магдалена първа забелязала и обявила Възкресението на Иисус Христос"}
{"url": "http://www.focus-news.net/news/2019/07/22/2682617/pazardzhik-zhena-e-postradala-pri-paten-intsident-v-selo-bratanitsa.html", "text": "Жена е пострадала при пътнотранспортно произшествие в село Братаница, предаде репортер на  Радио „Фокус“ – Пазарджик . На мястото на инцидента има полиция и линейка. \r\nВаня НИКОЛОВА", "date": "2019.07.22", "title": "Пазарджик: Жена е пострадала при пътен инцидент в село Братаница"}
{"url": "http://www.focus-news.net/news/2019/07/22/2682623/sofiya-zam-kmetat-dots-d-r-todor-chobanov-shte-proveri-remonta-na-sgradata-na-stolichna-biblioteka.html", "text": "От 13.30 часа зам.-кметът на София доц. д-р Тодор Чобанов ще провери ремонта на сградата на Столична библиотека на пл. „Славейков“. Това съобщиха от пресцентъра на  Столична община .", "date": "2019.07.22", "title": "София: Зам.-кметът доц. д-р Тодор Чобанов ще провери ремонта на сградата на Столична библиотека"}
{"url": "http://www.focus-news.net/news/2019/07/22/2682625/stolichnata-obshtina-i-balgarskiya-lekarski-sayuz-shte-predstavyat-rezultatite-ot-savmestnata-initsiativa-za-profilaktichni-pregledi-na-detsa-ot-samostoyatelnite-detski-yasli.html", "text": "От 14.30 часа Столичната община и Българския лекарски съюз ще представят резултатите от съвместната инициатива за профилактични прегледи на деца от самостоятелните детски ясли. Това съобщиха от пресцентъра на  Столична община . Събитието ще се проведе в зала официална на Столична община на ул. „Московска“ 33. Отчет на резултатите от прегледите ще направят д-р Асен Меджидиев, председател на Софийската лекарска колегия, Дончо Барбалов, зам.-кмет направление здравеопазване, д-р Веселин Милев, председател на здравната комисия към Столичен общински съвет и д-р Моника Чеуз, директор на Дирекция „Здравеопазване“ към Столичната община.", "date": "2019.07.22", "title": "Столичната община и Българския лекарски съюз ще представят резултатите от съвместната инициатива за профилактични прегледи на деца от самостоятелните детски ясли"}
{"url": "http://www.focus-news.net/news/2019/07/22/2682622/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Времето е ясно и тихо. Температурите са между 10 и 14 градуса във високите части на планините. Информация за обстановката в планините може да намерите на  . \r\n \r\nТелефоните на ПСС са: 02/ 9632000 и 088 1470", "date": "2019.07.22", "title": "ПСС: Добри са условията за туризъм в планините"}
{"url": "http://www.focus-news.net/news/2019/07/22/2682621/sport-balgarskite-evrouchastnitsi-shte-nauchat-eventualnite-si-sapernitsi-za-3-iya-kvalifikatsionen-krag-na-le.html", "text": "Днес е жребият за третия предварителен кръг на Лига Европа. В този турнир вече има цели четири български представителя, които чакат да научат имената на потенциалните си следващи съперници. Това са Левски, ЦСКА-София, Лудогорец и Локомотив (Пловдив). Естествено, те първо трябва да прескочат втория предварителен кръг. Левски трябва да пребори АЕК (Ларнака), ЦСКА-София ще трябва да елиминира Осиек, Локо (Пд) ще се съревновава със Спартак (Търнава), а Лудогорец - Валур от Исландия. Българските отбори са непоставени. Пръв съперника си ще научи Лудогорец в около 13:25 часа българско време. След това в 15:00 часа е жребият и на останалите ни представители.", "date": "2019.07.22", "title": "Спорт: Българските евроучастници ще научат евентуалните си съперници за 3-ия квалификационен кръг на ЛЕ"}
{"url": "http://www.focus-news.net/news/2019/07/22/2682624/kyustendil-v-grada-shte-se-provede-uchilishte-po-vodno-spasyavane-i-nachalno-obuchenie-po-pluvane.html", "text": "В града ще се проведе училище по водно спасяване и начално обучение по плуване. Това съобщи за  Радио „Фокус” – Кюстендил  Николай Велчев, експерт по водноспасителна дейност към Български червен кръст – Кюстендил. Училището ще продължи до 16 август, а предварително изготвената програма включва 12 занимания. В училището участват деца от 6 до 8 години, разделени в две възрастови групи. Целта е намаляване и предотвратяване на риска от водни инциденти. По време на обучението ще бъдат застъпени теми за опасностите при плуване и къпане, начините за оказване на първа долекарска помощ, както и цялостен курс за начално обучение по плуване. „Това са най-важните минимални неща, които човек трябва да знае за да може при един воден инцидент да реагира правилно. Ние сме се опитали да съчетаем от една страна водноспасителният минимум и обучението по плуване”, каза Николай Велчев. \r\nВенцеслав ИЛЧЕВ", "date": "2019.07.22", "title": "Кюстендил: В града ще се проведе училище по водно спасяване и начално обучение по плуване"}
{"url": "http://www.focus-news.net/news/2019/07/22/2682627/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Когато руският енергиен концерн „Новатек“ и белгийският оператор на газовата инфраструктура „Флуксис“ през есента на миналата година обявиха, че са дали под аренда парцел в пристанището на Рощок за изграждането на терминал за втечнен газ, това заинтересува само специалистите. Тогава бе заявено, че капацитетът на терминала за преработване на газ ще бъде 300 хиляди тона годишно. Според международния рейтинг този завод за преработка на втечнен газ ще бъде сравнително малък. В бъдеще в пристанището на Рощок круизните кораби ще могат да бъдат зареждани с екологично гориво. \r\nНо значението на тази инсталация е значително по-голямо, отколкото може да се предположи, изхождайки от размерите й. Рощок стана символ на суровинното съперничество между Русия и САЩ, там се сблъскват геополитиката и геоикономиката. Тъй като не само руснаците, но и американците искат да продават на Германия втечнен газ и, при това, колкото може повече, пише германското икономическо издание Handelsblatt в материал, представен без редакторска намеса. \r\nСАЩ агресивно се застъпват за изграждането на терминали за ВПГ и предупреждават германското федерално правителство да не задълбочава енергийното си партньорство с Москва. Федералното правителство не иска да отговаря на техните искания, както се вижда от изграждането на балтийския газопровод „Северен поток 2“. Но в същото време Берлин разширява инфраструктурата за втечнен газ. \r\nНеотдавна федералният министър на икономиката Петер Алтмайер реши, че тръбопроводите, които ще свързват терминалите за ВПГ с общата газова мрежа, не трябва да се плащат от инвеститорите на терминалите, те ще бъдат част от регулираната газова мрежа. \r\nРазходите за изграждането и експлоатацията на тези тръбопроводи ще бъдат разпределени чрез системата за плащане на газ на всички потребители. В резултат на това инвестициите в терминали за втечнен природен газ трябва да станат по-привлекателни. Има конкретни планове за изграждането на нови терминали за втечнен природен газ в Брунсбютеле, Щаде и Вилхемсхафен. Но в крайна сметка Русия, а не Съединените щати, ще се възползва най-много от всичко това. \r\nТрансатлантическите отношения никога не са били толкова лоши, колкото са сега, и няма голяма надежда, че те ще се подобрят, докато Доналд Тръмп управлява Белия дом. Отношенията между Германия и Русия са още по-лоши, но тук, поне за първи път през последните години, има желание да се обезвреди напрежението. В четвъртък започнаха срещи на представители на двете страни в Петербургския диалог в Кьонигсвинтер. \r\nТози социално-политически форум се провежда на високо ниво. Външният министър Хайко Маас и руският му колега Сергей Лавров възнамеряват да проведат разговори. „Диалогът с Русия все още е необходим“, каза пред Маас преди срещата. Наред с другите неща, икономическите отношения и енергийното партньорство ще бъдат обсъдени в Кьонигсвинтер. \r\n \r\n  „Новатек“ сключи договор с EnBW  \r\n \r\nОт това иска да се възползва „Новатек“. Компанията успя да наруши експортния монопол на руския държавен концерн „Роснефт”, поне в областта на ВПГ. Тя вече е сключила договор за доставки с баден-вюртенбергската енерго снабдителна компания EnBW. Ако в Германия се появят допълнителни терминали за втечнен природен газ, ще се отворят нови възможности за Новатек и други руски износители. \r\nТова обаче противоречи на желанието на САЩ да намали значението на Русия като доставчик на газ за ЕС. Правителството на САЩ наблюдава развитието на събитията със загриженост. „Обръщането към Русия за доставки на ВПГ е равносилно на отстъпление от енергийната сигурност на Германия“, заяви официален представител на посолството на САЩ пред вестник „Ханделсблат“. Още повече, по нейните думи, че газът от САЩ се е оказал конкурентноспособен в Европа. \r\nНо Берлин гледа положително на доставките на ВПГ от Русия. От гледна точка на Министерството на външните работи, няма какво да се възрази срещу доставките на руски втечнен газ. Икономическото министерство също не вижда смисъл в това да се изграждат прегради пред руския ВПГ. „Както и в случая с газа от тръбопроводите, частните компании, т.е. пазарът, трябва да решават, от кого и по какъв начин ще купуват газ“, заявиха от ведомството на Петер Алтмайер. \r\nПреди това експертите предупреждаваха руският ВПГ да не бъде дискриминиран пред този от САЩ. „Не трябва да се допуска възникването на политически мотивирани монополи. Включително в областта на ВПГ“, заяви Андреас Кулман, управляващ „Немската енергийна агенция“ (Dena) пред вестник „Ханделсблат“. Той гледа положително на нарастващия брой продавачи на пазара за ВПГ. „Глобалното съперничество на пазара за ВПГ става все по-динамично и това е хубаво. То способства диверсификацията в доставките на газ и по този начин конкуренцията и ефективността на отрасъла. В резултат на това ще се получат благоприятни цени, които ще ускорят необходимия преход от въглища към газ в Германия и по цяла Европа“. \r\nКирстен Вестфал, експерт в сферата на енергетиката във „Фонда за наука и техника“ споделя тази оценка: „Руският ВПГ е интересна съставна част от глобалния пазар на ВПГ. Стремежът да се изолират определени играчи противоречи на логиката на този глобален пазар на ВПГ“, заяви тя пред вестник „Ханделсблат“. \r\nДействително, значението на втечнения газ от Русия за Европа в последно време се увеличи значително. През изминалата зима в ЕС е доставен повече ВПГ от Русия, отколкото от САЩ, подчерта Вестфал. „Катализатор стана понижаването на цените на азиатския пазар за ВПГ“. Вестфал прави следната прогноза: „Значението на ВПГ за европейския газов пазар, най-вероятно, в бъдеще ще се увеличи“. \r\n*** \r\n  Украинското министество на външните работи се обърна към Главната прокуратура и Службата за сигурност на Украйна (СБУ), за да инициират разследване срещу Транскарпатската унгарска културна асоциация (ТУКА) заради карта в седмичния й вестник „Карпаталия“, която изобразява част от Закарпатието „все едно принадлежи на Унгария“, пише електронното издание Hungary Today. \r\nВ последното си издание, вестникът се опитва да насърчи закарпатските унгарци да участват на украинските парламентарни избори, които се проведоха в неделя, с карта на първа страница, която изобразява Закарпатска област, където трима унгарски кандидати бяха номиниранив едномандатните райони, оцветена в червено бяло и зелено – цветовете на унгарското знаме. На изображението е изписано следното: „На крак, унгарци! Да гласуваме на 21 юли!“ \r\nЗаместник-министърът на външните работи Йевхен Бозсок написа в „Туитър“: „Това е сепаратизъм! Главната прокуратура на Украйна и СБУ трябва да образуват производство срещу него. Вече подписах съответните жалби“. \r\nВ отговор СБУ обяви, че е започнала процедура, „като се има предвид, че представянето на картата на вестника с унгарския флаг на фона показва признаци на нападение срещу териториалната цялост на Украйна и провокира сепаратистки чувства сред унгарското национално малцинство“. \r\nТози инцидент се случва не много, след като беше приет много спорния закон за „защита на украинския език като единствен държавен“. Законът дискриминира сериозно различните етнически малцинства, живеещи в страната, отбелязва унгарската медия. \r\n*** \r\n От испанската Социалистическа партия заявиха, че са близо до споразумение с лявото Движение „Подемос“, което означава, че действащият премиер Педро Санчес може да бъде одобрен от парламента следващата седмица, пише европейската редакция на  Politico . \r\n„Убеден съм, че ще има споразумение“, заяви заместник-генералният секретар на социалистите Адриана Ластра. \r\nНа парламентарните избори през април Социалистическата партия спечели 123 от 350-те места в законодателното събрание, като подобриха чувствително резултата си от предишния вот през 2016 година, когато получиха  \r\nТова бе достатъчно, за да постави партията на Санчес много по-напред от втората Народна партия - която получи 66 места – но я остави доста по-далеч от 176-те места, от които се нуждае, за да управлява без коалиция. \r\nСделка с „Подемос“, която спечели 42 места и поиска министерски постове в замяна на гласовете си, ще доведе правителството на Санчес до 165 мандата, което означава, че то ще трябва да си осигури подкрепата на по-малките регионални партии. \r\n\"Това е, което ще работим в следващите часове, дни ... с целта тази страна следващата седмица да има напълно функциониращо правителство\", каза Ластра. \r\nПървото гласуване за потвърждение е насрочено за вторник. Ако Санчес не успее да сформира управляващо мнозинство, страната може да потъне в безизходица или дори да се насочи към повторни избори, както направи през 2016 г. бившият консервативен премиер Мариано Рахой.", "date": "2019.07.22", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/07/22/2682628/rzi-pazardzhik-piteynata-voda-v-oblastta-otgovarya-na-iziskvaniyata-za-kachestvo.html", "text": "РЗИ-Пазарджик извърши изследване за качеството на питейната вода в областта, съобщиха за  Радио „Фокус” – Пазарджик  от Здравната инспекция. Пробите са взети в периода от 01 до 15 юли от 9 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. РЗИ-Пазарджик е получила протоколите от изпитване от РЗИ-Пловдив за водите представени за изпитване през месец юни 2019 година /17 проби/. Същите са без отклонения от допустимите норми, съгласно изискванията на Наредба № 9/2001 г. по всички показатели. Изследвани са и 6 проби от минерални водоизточници, където също не е констатирано отклонение от изискванията на Наредба №14 на МЗ за курортните ресурси, курортните местности и курортите. \r\n \r\nВаня НИКОЛОВА", "date": "2019.07.22", "title": "РЗИ-Пазарджик: Питейната вода в областта отговаря на изискванията за качество"}
{"url": "http://www.focus-news.net/news/2019/07/22/2682631/api-vremenno-dvizhenieto-pri-km-156-na-am-trakiya-v-posoka-burgas-se-osashtestvyava-v-aktivnata-lenta-poradi-ptp.html", "text": "Временно движението при км 156 на АМ \"Тракия\" в посока Бургас се осъществява в активната лента поради ПТП, съобщиха от  Агенция \"Пътна инфраструктура\" . \r\nТрафикът се регулира от \"Пътна полиция\". Шофьорите е необходимо да се движат с повишено внимание и съобразена скорост. \r\n \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.07.22", "title": "АПИ:  Временно движението при км 156 на АМ \"Тракия\" в посока Бургас се осъществява в активната лента поради ПТП"}
{"url": "http://www.focus-news.net/news/2019/07/22/2682620/veliko-tarnovo-nyama-ognishta-na-afrikanska-chuma-v-oblastta.html", "text": "Няма огнища на африканска чума в областта. Това стана ясно след поредното заседание на Областната епизоотична комисия, свикано от областният управител проф. Любомира Попова, съобщиха от пресцентъра на  Областна администрация . Повод за срещата бе писмо от Министъра на земеделието, храните и горите относно събирането, почистването и дезинфекцията на пристанища, летища и гари, както и поставянето на указателни табели за разпространението на заболяването африканска чума по свинете. В срещата участваха членовете на Областната епизоотична комисия, РЗИ, РДГ, ЛРД Сокол 1884, ОД МВР, ОД „Земеделие” и РД ПБЗН - Велико Търново и ОПУ – Велико Търново.  \r\nД-р Станимир Спасов, директор на Областната дирекция по безопасност на храните, запозна присъстващите с информацията за разпространението на заболяването африканска чума по свинете на територията на страната. До този момент няма огнища на болестта в областта. Проф. Попова каза, че координацията между всички институции е много добра, всеки петък експерти от администрацията изпращат обработените данни, постъпващи от общини и кметства за преброяването на прасетата, отглеждани тип „заден двор“. По време на заседанието бе взето решение към епизоотичната комисия да бъде включен и представител на пристанищна инфраструктура. \r\nДимитър Йорданов от ЛРД \"Сокол 1884\" - Велико Търново, подчерта, че по наблюдение на ловните дружинки през тази година са се родили повече диви прасета. Той добави, че са постъпили  повече от 30 заявки за индивидуален отстрел на диви прасета.", "date": "2019.07.22", "title": "Велико Търново: Няма огнища на африканска чума в областта"}
{"url": "http://www.focus-news.net/news/2019/07/22/2682630/prof-nikolay-ovcharov-arheolog-novite-otkritiya-na-perperikon-dokazvat-che-vliyanieto-na-tsar-ivan-asen-ii-se-e-prostiralo-do-solun.html", "text": "Новите открития на Перперикон доказват, че влиянието на цар Иван Асен II се е простирало до втория по големина византийски град- Солун. Това каза за сутрешния блок „Добро утро, България“ на  Радио „Фокус“  археологът проф. Николай Овчаров във връзка с новооткритите артефакти на обекта, по-любопитните от които- монета на цар Иван Асен II и три бронзови кръста. Находките  са повече от 150 на брой и дават сведения, че Източните Родопи стават част от Българската държава след 1230 година, допълни ахреологът. „Спецификата е в това, че тези монети започват да се опичат след 1230 година. Годината, в която армията на цар Иван Асен II разгромява армията на Теодор Комнин един от най-силните византийски владетели. По този начин той възвръща в пределите на българската държава целия юг- Беломорието, Тракия, Източните Родопи. Интересният момент е, че по всяка вероятност влиянието на цар Иван Асен II се простира и в Солун- вторият по големина византийски град. Това се доказва и от нашите нумизмати през последните години“, обясни той. След откриването на моментите на Перперикон става ясно, че Иван Асен II поставя в Солун свое протеже – синът на Теодор Комнин – Емануил, като по този начин упражнява властта и в този град, разказа Николай Овчаров. Става ясно, че българският владетел е използвал монетарниците в Солун, част от гравюрите след това са пренесени във Велико Търново, където по-късно се създават емисиите от монети, обясни той и уточни, че до този момент са намерени три такива монети в рамките на цяла България. \r\nВиктория МЕСРОБОВИЧ-КУВЕНДЖИЕВА", "date": "2019.07.22", "title": "Проф. Николай Овчаров, археолог: Новите открития на Перперикон доказват, че влиянието на цар Иван Асен II се е простирало до Солун"}
{"url": "http://www.focus-news.net/news/2019/07/22/2682632/gabrovo-v-natsionalniya-muzey-na-obrazovanieto-shte-se-provede-initsiativata-den-na-aprilov.html", "text": "В Националния музей на образованието ще се проведе инициативата „Ден на Априлов“. Поводът е 230-годишнината от рождението на Васил Априлов – създател на първото взаимно училище у нас. Това съобщиха за  Радио „Фокус“ – Велико Търново  от културната институция. В Деня на отворените врати за посетителите ще има специални екскурзоводни разходки в Алеята на знанието.  \r\nВъншната експозиция озаглавена „Благодетелят” разказва за приноса на Васил Априлов за създаване на Габровското училище и развитието на новобългарската просвета. В дванадесетте табла той е представен като дарител, щедър меценат, книжовник и учен. Паната проследяват и събитията след смъртта на Благодетеля – тържественото посрещане костите на Априлов в родния му град Габрово, всенародната почит и признателност на поколенията. Предвидена е и прожекция на филма „Ние живеем за нашите потомци”, който разказва за основателя на школото. В 16.00 часа ще бъде представена и изложба посветена на 230-тата годишнина от рождението на Васил Априлов. Експозицията „РЕПЛИКИ” на габровката  Надежда Лазарова включва плетени картини, гоблени и поезия. Водеща творба е гоб­лен – диамантена мозайка по картината „Габрово – 1847 г. – първото просветно събрание в България” на Цанко Лавренов. \r\nЛуиза ТРАНЧЕВА", "date": "2019.07.22", "title": "Габрово: В Националния музей на образованието ще се проведе инициативата „Ден на Априлов“"}
{"url": "http://www.focus-news.net/news/2019/07/22/2682626/ria-novosti-sluga-naroda-udarzha-predninata-si-sled-prebroyavane-na-35-ot-protokolite.html", "text": "Партията на президента на Украйна Владимир Зеленски „Слуга народа“ запазва значителната си преднина пред фракцията на Юрий Бойко „Опозиционна платформа – за живот“ – 42,19% срещу 12,75%, показват данните на ЦИК на страната след обработването на 35,51% от проколите, предава  РИА Новости . \r\nНа трето място е партията на бившия президент Петро Порошенко, „Европейска солидарност“, с 8,71%, след това е партия „Баткивщина“ на бившия премиер Юлия Тимошенко с 8,15%, а петизата затваря партията на музиканта Святослав Вакрчук „Глас“ с 6,39%. \r\nВ неделя бяха проведени предсрочни избори в Украйна. Според националния екзитпол, в парламента влизат пет партии – на президента Владимир Зеленски \"Слуга на народа\", \"Опозиционна платформа - за живот\", Партия  „Европейската солидарност“ на бившия президент Петро Порошенко. Освен това партията на бившия премиер Юлия Тимошенко \"Баткивщина\" и \"Глас\" на музиканта Святослав Вакарчук. Официалните резултати от изборите трябва да бъдат оповестени от ЦИК преди 5 август. \r\n \r\nПревод и редакция:", "date": "2019.07.22", "title": "РИА Новости: „Слуга народа“ удържа преднината си след преброяване на 35% от протоколите"}
{"url": "http://www.focus-news.net/news/2019/07/22/2682633/odmvr-stara-zagora-verizhna-katastrofa-mezhdu-shest-avtomobila-e-stanala-na-am-trakiya-pri-stara-zagora.html", "text": "Верижна катастрофа между шест автомобила е станала на АМ „Тракия“ при Стара Загора. Това съобщиха за  Агенция „Фокус“  от пресцентъра на  ОДМВР - Стара Загора . Катастрофата е на 159 км от магистралата в посока Бургас. По данни на ОДМВР - Стара Загора няма сериозно пострадали, две лица са закарани в Пловдив за преглед.", "date": "2019.07.22", "title": "ОДМВР – Стара Загора: Верижна катастрофа между шест автомобила е станала на АМ „Тракия“ при Стара Загора"}
{"url": "http://www.focus-news.net/news/2019/07/22/2682636/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.07.22", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/07/22/2682635/varna-mashinno-kosene-se-izvarshva-v-uchastak-ot-magistrala-hemus-ot-km-388-do-km-395.html", "text": "Движението по част от магистрала „Хемус“ преди Варна трябва да се осъществява с повишено внимание поради машинно косене, предаде репортер на  Радио „Фокус“ – Варна . Става въпрос за отсечката от км 388 до км 395. В района между Повеляново и Слънчево, трафикът по магистралата се осъществява двупосочно в едно платно за Варна. Причината е, че в участъка от 406-тия до 416-тия километър се извършват ремонтни дейности. Затворено за движение е дясното платно в посока Варна. Движението се прехвърля от дясно в ляво платно при км 406+850 и обратно в дясно платно при км 416+200. Ограничено е качването в посока Варна от пътните възли „Повеляново“ и „Слънчево“. Движението е пренасочено по път I-2 Русе – Варна. Ограничено е слизането в посока Слънчево и Тополи на пътен възел „Слънчево“. По информация на Агенция „Пътна инфраструктура“ все още е в сила ограничение за моторни превозни средства с маса над 10 тона по пътя Кранево – Варна. Обходният маршрут е през Кичево и Оброчище. \r\nДиана СТОЕВА", "date": "2019.07.22", "title": "Варна: Машинно косене се извършва в участък от магистрала „Хемус“ от км 388 до км 395"}
{"url": "http://www.focus-news.net/news/2019/07/22/2682629/otchita-se-uvelichenie-v-broya-na-bolnite-ot-virusen-hepatit-v-plovdivska-oblast.html", "text": "Отчита се увеличение в броя на болните от вирусен хепатит в Пловдивска област. Това сочи справка на  Радио „Фокус“ – Пловдив  на сайта на Регионалната здравна инспекция. През последният отчетен период случаите на вирусен хепатит са 6 срещу 2 през миналия. Увеличение се отчита и при броя на засегнатите от варицела. Случаите са 23 срещу 17 през предходния отчетен период. 61 души са засегнати от чревни инфекции, двама от скарлатина. Трима са ухапаните от кърлежи в Пловдивско в периода от 12 до 18 юли. Регистриран е и случаи на менингит, сочат още данните на Регионалната здравна инспекция.", "date": "2019.07.22", "title": "Отчита се увеличение в броя на болните от вирусен хепатит в Пловдивска област"}
{"url": "http://www.focus-news.net/news/2019/07/22/2682637/vidin-21-godishen-mazh-e-zadarzhan-za-shofirane-s-307-promila-alkohol.html", "text": "21-годишен мъж е задържан за шофиране с 3.07 промила алкохол. Това съобщиха от  ОДМВР – Видин . На 20 юли около 00.40 часа в град Видин на ул. “Широка“ полицейски служители засекли мъжа да управлява лек автомобил след употреба на алкохол. Младият мъж бил задържан с полицейска мярка за срок до 24 часа. По случая е образувано досъдебно производство.", "date": "2019.07.22", "title": "Видин: 21-годишен мъж е задържан за шофиране с 3.07 промила алкохол"}
{"url": "http://www.focus-news.net/news/2019/07/22/2682638/blagoevgrad-ofitsialno-shte-badat-otkriti-shest-novi-ulitsi-v-iv-mikrorayon.html", "text": "Кметът на Благоевград д-р Атанас Камбитов официално ще открие шест нови улици в IV микрорайон. Церемонията ще се състои от 14.00 часа при ул. „Ветрен“ №8, съобщиха от пресцентъра на  община Благоевград . Обектът „Благоустрояване на IV-ти микрорайон, включително рехабилитация и реконструкция на улици, енергоспестяващо улично осветление и озеленяване в района на ул. „Ветрен” до ЮЗУ „Неофит Рилски“ е част от проекта „Благоустрояване на градската среда“ и се изпълнява по ОП „Региони растеж“ 2014-2020. \r\nОбщо шест улици, които бяха на земна основа бяха благоустроени. Това са „Ветрен“, „Роден край“, „Руен“, „Независимост“, „Съединение“, „Черно море“.   \r\nОт 13.00 часа в зала № 5 на Община Благоевград ще се проведе и заключителна пресконференция по проект „Благоустрояване на градската среда“.", "date": "2019.07.22", "title": "Благоевград: Официално ще бъдат открити шест нови улици в IV микрорайон"}
{"url": "http://www.focus-news.net/news/2019/07/22/2682639/vidin-380-kg-tyutyun-bez-banderol-sa-izzeti-pri-spetsializirana-operatsiya-v-dimovo.html", "text": "380 кг тютюн без бандерол са иззети при специализирана операция по линия „Акцизи“ в Димово. Това съобщиха от  ОДМВР – Видин . На 19 юли около 19.45 часа в град Димово униформени спрели за проверка пътуващ в посока Видин лек автомобил с плевенска регистрация. Колата шофирал 59-годишен мъж от Плевен. 38 чувала с общо 380 кг нелегален тютюн установили служителите на реда в превозното средство. Нередовната акцизна стока била иззета по надлежния ред, а водачът задържан в полицейския арест за срок до 24 часа. По случая е образувано досъдебно производство.", "date": "2019.07.22", "title": "Видин: 380 кг тютюн без бандерол са иззети при специализирана операция в Димово"}
{"url": "http://www.focus-news.net/news/2019/07/22/2682642/vidin-27-godishen-mazh-ot-selo-inovo-e-zadarzhan-za-palezh-na-lek-avtomobil.html", "text": "27-годишен мъж от село Иново е задържан за извършен палеж на лек автомобил. Това съобщиха от  ОДМВР – Видин . Сигналът за запаленото превозно средство е получен на 21 юли в 22.19 часа. Пристигналите на мястото огнеборци потушили пламъците. Дежурна оперативна група извършила оглед на местопроизшествието. Огънят унищожил задната част на колата и купето ѝ. Разследването по случая продължава. На мъжа е образувано е досъдебно производство.", "date": "2019.07.22", "title": "Видин: 27-годишен мъж от село Иново е задържан за палеж на лек автомобил"}
{"url": "http://www.focus-news.net/news/2019/07/22/2682640/kyustendil-v-grada-shte-bade-predstavena-blagotvoritelna-izlozhba-na-modna-ilyustratsiya-ot-gancho-taskov.html", "text": "Благотворителна изложба на модна илюстрация от Ганчо Тасков ще бъде открита в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Общината. Изложбата ще бъде представена от 10.00 часа във фоайето на Общинския драматичен театър.  \r\nГанчо Тасков е кюстендилец, който от 40 години живее в Австралия. Той е утвърден дизайнер, стилист, илюстратор и моден консултант. Участвал е в много модни бианалета. Негови модни илюстрации са били многократно помествани на страниците на известни списания. \r\nВенцеслав ИЛЧЕВ", "date": "2019.07.22", "title": "Кюстендил: В града ще бъде представена благотворителна изложба на модна илюстрация от Ганчо Тасков"}
{"url": "http://www.focus-news.net/news/2019/07/22/2682646/pregled-na-osnovnite-temi-vav-varnenskiya-pechat.html", "text": "„НАП пуска приложение за проверка на изтеклите данни при атаката“, съобщава на първата си страница днес вестник  „Черно море“ . Скоро НАП ще предостави на гражданите приложение, с което могат да проверят какви лични данни са изтекли при хакерската атака, заяви пред БНР говорителят на агенцията Росен Бъчваров. Той допълни, че при хакерската атака около 3% от всички информационни масиви на НАП са засегнати. Това са данни – имена и ЕГН-та на над 4 млн. живи български граждани и над 1 млн. починали. „21 са случаите на усложнения от грип за седмица“, става ясно от водещата публикация на втора страница. Случаите на ухапани от кърлежи във Варна не намаляват. За седмица 26 души са потърсили медицинска помощ, съобщават от РЗИ – Варна. Регистрирани са 35 случая на чревни инфекции, срещу 39 от предходната седмица, представени от 31 ентероколитa, 2 колиентерита и 2 ротавирусни ентерита. „Атакуват АГ-болницата във Варна с фалшиви имейли“, научаваме от друго заглавие в броя. Управителят на лечебното заведение проф. д-р Емил Ковачев разпространи отворено писмо до медиите. „КЗП: Купувайте надуваеми предмети за плажа само от сигурни магазини“, се съобщава на четвърта страница. Проверките на търговци, които предлагат надуваеми артикули за плажа, са част от нашата контролна дейност по кампанията „Лято 2019”. Традиционно следим както за качеството на туристическия продукт, така и за безопасността на предлаганите в търговската мрежа стоки, които потребителите приоритетно си купуват през летните месеци. Сред тях, разбира се, са и надуваемите дюшеци, плаващи седалки, лодки и т.н.” Това каза пред „Дарик”, цитирано от вестник „Черно море“ Константин Арабаджиев, член на Комисията за защита на потребителите (КЗП).", "date": "2019.07.22", "title": "Преглед на основните теми във варненския печат"}
{"url": "http://www.focus-news.net/news/2019/07/22/2682634/kurir-sarbiya-noviyat-ruski-poslanik-v-belgrad-predava-akreditivnite-si-pisma-i-vazhno-poslanie-ot-putin-za-kosovo.html", "text": "В понеделник президентът на Сърбия Александър Вучич ще приеме акредитивните писма на новия посланик на Руската Федерация в Белград Александър Боцан-Харченко. Както разбира сръбският вестник  „Курир“  от дипломатически източници, последният ще се възползва от този случай, за да предаде на държавния глава послание от руския му колега Владимир Путин по косовския въпрос. \r\nТази информация бе потвърдена и от дипломата Зоран Миливойевич, който подчерта, че това е доказателство за взаимното уважение между Сърбия и Русия и че новият посланик отива при президента само три дни след пристигането си в Белград и встъпването в длъжност. \r\n„Боцан-Харченко е сред най-изтъкнатите руски дипломати и неговото идване тук е потвърждение за значението, което отдава Русия на Сърбия. Фактът, че той дойде в петък и че Вучич го приема в понеделник, е показател за специално отношение, защото посланиците чакат 20 дни, за да представят акредитивните си писма. Що се отнася до посланието, то със сигурност е в тона на подкрепа и добри отношения между Сърбия и Русия и по-нататъшно укрепване на същите. Има и подкрепа за Сърбия и когато става въпрос за Косово и Метохия, и със сигурност Русия е потвърдила, че подкрепя спазването на Резолюция 1244 за суверенитета и териториалната цялост“,  заключава Миливоевич. \r\n \r\nПревод и редакция:", "date": "2019.07.22", "title": "„Курир“ (Сърбия): Новият руски посланик в Белград предава акредитивните си писма и важно послание от Путин за Косово"}
{"url": "http://www.focus-news.net/news/2019/07/22/2682641/veliko-tarnovo-v-grada-shte-se-sastoi-predstavyane-na-chuzhdestrannite-grupi-gostuvashti-po-vreme-na-mezhdunarodniya-folkloren-festival.html", "text": "В 11.00 часа днес в ритуалната зала ще се състои традиционното представяне на чуждестранните групи, гостуващи по време на Международния фолклорен фестивал и размяната на подаръци. Това съобщиха от пресцентъра на  Община Велико Търново .", "date": "2019.07.22", "title": "Велико Търново: В града ще се състои представяне на чуждестранните групи, гостуващи по време на Международния фолклорен фестивал"}
{"url": "http://www.focus-news.net/news/2019/07/22/2682644/sport-mesten-tenisist-chaka-grigor-dimitrov-na-starta-v-atlanta.html", "text": "Стана ясен съперникът на Григор Димитров за първия кръг на турнира от сериите АТР 250 в Атланта (САЩ) с награден фонд 694 955 долара. Това е световният №405 Кевин Кинг, който мина през ситото на квалификациите. 28-годишният американец е стигал до №162 в средата на 2007 година. Ако българинът постигне победа, във втория кръг ще играе отново с американец - Тайлър Фриц, който е поставен и почива на старта. Това ще е второто участие на Григор Димитров в Атланта. При дебюта си през 2011 година той отпадна още в първия кръг от Раджийв Рам.", "date": "2019.07.22", "title": "Спорт: Местен тенисист чака Григор Димитров на старта в Атланта"}
{"url": "http://www.focus-news.net/news/2019/07/22/2682643/pazardzhik-tyalo-na-mazh-e-otkrito-v-napoitelen-kanal-blizo-do-selo-lozen.html", "text": "Тяло на мъж е открито в напоителен канал близо до село Лозен. Сигналът е получен тази сутрин, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. „На място е изпратена дежурна група при полицейското управление в Пазарджик. Изяснява се самоличността на мъжа и причината за настъпване на смъртта. По всяка вероятност се касае за удавяне, но това е само предположение на този етап“, обясни Стоянов. \r\nВаня НИКОЛОВА", "date": "2019.07.22", "title": "Пазарджик: Тяло на мъж е открито в напоителен канал близо до село Лозен"}
{"url": "http://www.focus-news.net/news/2019/07/22/2682645/api-vaveden-e-obhoden-marshrut-ot-km-133-do-km-165-na-am-trakiya-zaradi-verizhnata-katastrofa.html", "text": "Временно движението при км 156 на АМ \"Тракия\" в посока Бургас се осъществява в активната лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Въведен е обходен маршрут: от км 133 на АМ \"Тракия\" по пътен възел „Пловдив изток“, по път I-8 Садово – Поповица, по път II-66 Милево – Плодовитово и включване отново при км 165 на АМ \"Тракия\" при пътен възел „Плодовитово“.  \r\nТрафикът се регулира от \"Пътна полиция\". Шофьорите е необходимо да се движат с повишено внимание и съобразена скорост.", "date": "2019.07.22", "title": "АПИ: Въведен е обходен маршрут от км 133 до км 165 на АМ \"Тракия\" заради верижната катастрофа"}
{"url": "http://www.focus-news.net/news/2019/07/22/2682652/sliven-vavezhda-se-vremenna-organizatsiya-na-dvizhenieto-na-zhp-preleza-v-uchastaka-tvarditsa-shivachevo-zaradi-remont.html", "text": "Временна организация на движението се въвежда на жп прелеза в участъка Твърдица - Шивачево на 23 юли. Това съобщиха от пресцентъра на  Община Сливен . Причината е продължаващ ремонт в района на релсите и на прелеза. Движението ще се отбива по обходен маршрут, като ще бъдат поставени и съответните табели. Мярката ще важи в сила от 07.00 часа на 23 юли до 18.00 часа на 24 юли.", "date": "2019.07.22", "title": "Сливен: Въвежда се временна организация на движението на жп прелеза в участъка Твърдица - Шивачево заради ремонт"}
{"url": "http://www.focus-news.net/news/2019/07/22/2682654/sliven-kvartal-rechitsa-i-chast-ot-kv-klutsohor-sa-bez-voda-zaradi-avarien-remont.html", "text": "Квартал „Речица“ и част от квартал „Клуцохор“ са без вода днес, съобщиха  от  водоснабдителното дружество , обслужващо областта. Причината за това е извършване на авариен ремонт. Водоподаването в кв. „Речица“ ще бъде възстановено до 15.30 часа, в кв. „Клуцохор“ без вода заради възникнала авария ще са от 13.45 до 16.00 часа.", "date": "2019.07.22", "title": "Сливен: Квартал „Речица“ и част от кв. „Клуцохор“ са без вода заради авариен ремонт"}
{"url": "http://www.focus-news.net/news/2019/07/22/2682650/mvr-nyama-tezhko-postradali-pri-verizhnata-katastrofa-na-am-trakiya-pri-stara-zagora.html", "text": "Няма тежко пострадали при верижната катастрофа на АМ „Тракия“ при Стара Загора, съобщиха от пресцентъра на  МВР . Сигнал за пътния инцидент е получен около 9:00 часа. По първоначални данни 6 леки автомобила са се ударили при 159-ти км на магистралата в посока Бургас. В района се извършва ремонт и при рязко спиране от първата кола в нея се нанизали следващите. 4 от катастрофиралите коли се намират в изпреварващата лента, другите 2 в аварийната. Движението в участъка временно е ограничено. Вследствие на инцидента на магистралата в посока морето се е образувала колона от около 10 км. Пострадало е едно дете. Веднага към мястото на катастрофата са изпратени екипи на полицията и Спешна помощ. Пътни полицаи отбиват движението в посока Бургас при 133 км на пътен възел Стряма – Раковски, като автомобилите ще имат възможност да се качат отново на магистралата при пътен възел Плодовитово.", "date": "2019.07.22", "title": "МВР: Няма тежко пострадали при верижната катастрофа на АМ „Тракия“ при Стара Загора"}
{"url": "http://www.focus-news.net/news/2019/07/22/2682648/pleven-dvizhenieto-po-pat--3002-balgarene-bozhurluk-se-osashtestvyava-v-ednata-lenta.html", "text": "Движението по път IІІ-3002 Българене – Божурлук в участъка от Българене до Божурлук от км 0+000 до км 20+000 се осъществява в едната лента. Това съобщиха за  Радио „Фокус“  от Областно пътно управление – Плевен. Причината са частични ремонтни работи по асфалтовата настилка. Срокът е до 22 юли. Пътните настилки са сухи. Максималните температури ще бъдат между 33° и 36°. Движението по пътя II-11 Милковица – Сомовит от км 196+000 до км 206+000 се осъществява в една лента до 31 юли. Причината е  земни изкопни ремонтни дейности. Пътните настилки в областта са сухи. Максималните температури ще бъдат между 27° и 32°. Движението по пътя III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, началото е с обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 31 юли. Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е  до 22 юли.   \r\nВиолета КРЪСТЕВА", "date": "2019.07.22", "title": "Плевен: Движението по път IІІ-3002 Българене – Божурлук се осъществява в едната лента"}
{"url": "http://www.focus-news.net/news/2019/07/22/2682647/dobrich-spryan-e-magistralen-vodoprovod-zaradi-avariya-mnogo-sela-v-obshtina-dobrichka-sa-bez-vodopodvane-ot-vchera-vecherta.html", "text": "Спрян е магистрален водопровод заради авария, много села в община Добричка са без водоподване от снощи, по информация на ВиК – Добрич, предаде кореспондент на  Радио „Фокус” – Варна . Магистралният водопровод е захранван от Помпена станция – Оброчище. До отстраняване на аварията без водоподаване са селата Победа, Свещарово, Полк. Минково, Стефан Караджа, Царевец, Паскалево, Свобода, Попгригорово, Приморци, Котленци, Методиево, Ломница, Сливенци, Добрево, Овчарово. \r\nЖулиета НИКОЛОВА", "date": "2019.07.22", "title": "Добрич: Спрян е магистрален водопровод заради авария, много села в община Добричка са без водоподване от вчера вечерта"}
{"url": "http://www.focus-news.net/news/2019/07/22/2682649/burgas-s-pesenta-sled-10-godini-shte-zavarshi-tretoto-izdanie-na-kitarniya-festival-burgas-jam.html", "text": "Вечният хит на ФСБ „След 10 години“ е песента, с която ще завърши третото издание на китарния фестивал Burgas Jam. Това съобщиха от пресцентъра на  Община Бургас . Burgas Jam има традиция в изсвирването на финалното парче да участват възможно най-голям брой китаристи. Затова и тази година всеки, който носи със себе си такъв музикален инструмент, ще влезе във фестивалната зона без билет и се надяваме да се включи от мястото си в изпълнението на „След 10 години“. Остават броени дни до фестивалната вечер, която тази година ще е на 27 юли с начало в 19.00 часа. На сцената ще се качат ФСБ с уникалния си спектакъл „40 години ФСБ“ и ще представят всичко най-добро от тяхното творчество. Това ще са два астрономически часа, в които групата ще изпълни десетки песни, любими на няколко поколения. Заедно с Румен Бояджиев, Константин Цеков и Иван Лечев, на сцената ще бъдат петима млади музиканти, подвластни на магията ФСБ. Това са Николай Копринков – китара, Ивайло Звездомиров – бас, Румен Бояджиев-син и Стефан Цеков – барабани, Борислав Бояджиев – перкусия.  \r\nПреди ФСБ публиката ще се наслади на изпълненията на световния посланик на фламенко музиката Луис Гало и неговата група Los Caminos De La Guitarra, както и на соло изявите на няколко талантливи и бързоръки български китаристи – Николай Карагеоргиев, Атанас Недев, Борис Николов, Ангел Демирев, Ивайло Христов и други.  \r\nВсе още се предлагат промо билети за Burgas Jam с цена 14 лв. Билети на редовната цена от 18 лв. се продават на касите в Експоцентър „Флора“, Опера, Туристически информационен център, лятната каса до Часовника. От тях ще има и на входа на фестивалната зона на 27 юли.", "date": "2019.07.22", "title": "Бургас: С песента „След 10 години“ ще завърши третото издание на китарния фестивал Burgas Jam"}
{"url": "http://www.focus-news.net/news/2019/07/22/2682656/sliven-12-dekara-pshenitsa-sa-izgoreli-pri-pozhar-v-selo-bozadzhii.html", "text": "12 декара пшеница са изгорели при пожар в село Бозаджии. Това съобщиха от  ОДМВР - Сливен . Пожарът е възникнал по време на работа на зърнокомбайн в селото. Късо съединение в машината е довело да нейното запалване и възникване на пожар в пшеничния масив. Унищожени са 12 декара пшеница и елементи от комбайна. Спасени са 5 декара с посеви. Пожарът е възникнал около 17.24 часа на 21 юли.", "date": "2019.07.22", "title": "Сливен: 12 декара пшеница са изгорели при пожар в село Бозаджии"}
{"url": "http://www.focus-news.net/news/2019/07/22/2682655/plovdiv-osem-sela-ot-oblastta-sa-s-narusheno-vodopodavane-zaradi-avarii.html", "text": "Осем села от областта са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода за неопределен период от време са абонатите от населените места Граф Игнатиево, Песнопой, Гълъбово, Белащица, Крумово, Пролом и Мраченик. С частично нарушено водоподаване са жителите на село Горни Домлян. \r\nЕкипите на водоснабдителното дружество работят и по отстраняването на аварии в района на ул. „Еделвайс“ в кв. „Горни Воден“ на град Асеновград, също в района на улиците „Хан Телериг“, „Елба“ и “Възход“ в град Пловдив. \r\nТони МИХАЙЛОВ", "date": "2019.07.22", "title": "Пловдив: Осем села от областта са с нарушено водоподаване заради аварии"}
{"url": "http://www.focus-news.net/news/2019/07/22/2682653/pleven-piyan-motorist-e-postradal-pri-opit-da-izbyaga-ot-politseyska-proverka.html", "text": "Пиян моторист е пострадал при опит да избяга от полицейска проверка . Това съобщиха от  ОДМВР - Плевен  . На 19 юли в град Плевен на улица \"Чаталджа\" служители от Първо РУ - Плевен подават сигнал със стоп палка по образец на водач на мотоциклет без регистрационен номер. Мотоциклетистът се движил от село Радишево в посока булевард \"Христо Ботев\". Водачът не спира на подадения сигнал и продължава по булеварда. Последван е от полицейските служители и екип на сектор „Пътна полиция“ с включени светлинна и звукова сигнализация. Мотоциклетистът е изгубил контрол над управлявания от него мотор и е паднал на асфалта, като е нанесъл щети по предната дясна врата на служебния автомобил - собственост на ОДМВР - Плевен. Установена е самоличността на водача – 47-годишен от Плевен. Изяснило се е, че е неправоспособен. Установена е самоличността и на спътника – 28-годишна от град Тръстеник. При инцидента мъжът получава фрактура на две ребра, а пътничката - охлузни рани. Водачът е изпробван за употреба на алкохол с техническо средство \"дрегер 7510 \", като уредът е отчел положителна проба от 2.35 промила. Съставен е акт. Издаден му е талон за медицинско изследване, но нарушителят отказва кръвна проба. Задържан е за срок до 24 часа. За престъпление от НК е образувано досъдебно производство и е уведомен прокурор.", "date": "2019.07.22", "title": "Плевен: Пиян моторист е пострадал при опит да избяга от полицейска проверка"}
{"url": "http://www.focus-news.net/news/2019/07/22/2682658/pazardzhik-zhena-e-blasnata-ot-lek-avtomobil-v-selo-bratanitsa.html", "text": "Жена е блъсната от лек автомобил в село Братаница, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той уточни, че инцидентът е станал тази сутрин в района на бензиностанцията в селото. „Жената е била блъсната от микробус. Екипи на „Пътна полиция“ и „Спешна помощ“ са дошли на мястото. Пострадалата е транспортирана в МБАЛ - Пазарджик с повърхностни травми и наранявания, няма опасност за живота“, уточни Стоянов. Той допълни, че водачът на микробуса е тестван с дрегер, като пробата му е отрицателна. \r\nВаня НИКОЛОВА", "date": "2019.07.22", "title": "Пазарджик: Жена е блъсната от лек автомобил в село Братаница"}
{"url": "http://www.focus-news.net/news/2019/07/22/2682657/veliko-tarnovo-69-godishna-zhena-e-postradala-pri-intsident-s-gazova-butilka-v-selo-oresh.html", "text": "69-годишна жена е пострадала при инцидент с газова бутилка в село Ореш. Това съобщават от  Областна дирекция на МВР – Велико Търново . Сигналът за случая е подаден в събота сутринта. По първоначална информация в 06.30 часа жената влязла в лятна кухня на дома си и пуснала газов котлон, поради неправилно боравене с газова бутилка за битови нужди е получила изгаряния в областта на горните и долни крайници. Тя е настанена за лечение в специализирана клиника в Русе. По случая е образувано досъдебно производство.", "date": "2019.07.22", "title": "Велико Търново: 69-годишна жена е пострадала при инцидент с газова бутилка в село Ореш"}
{"url": "http://www.focus-news.net/news/2019/07/22/2682660/burgas-filmat-lovenet-shte-bade-prozhektiran-v-turisticheski-kompleks-akve-kalide-na-28-yuli.html", "text": "Филмът „LOVE.NET“ ще бъде прожектиран в Туристически комплекс „Акве Калиде“ на 28 юли. Това съобщиха от пресцентъра на  Община Бургас . Участват Владо Пенев, Христо Шопов, Захари Бахаров, Лилия Маравиля, Койна Русева, Джон Лоутън, Диана Добрева, Диляна Попова. Продукцията ще бъде прожектирана по време на лятното кино в ТК „Акве Калиде“. \r\n„LOVE.NET“ проследява паралелно историите на галерия от персонажи, опитващи се да коригират живота си чрез интернет или просто да се забавляват в мрежата, както и на няколко двойки, свързали живота си чрез сайтовете за запознанства. Филмът „LOVE.NET“ разказва за любовта във всичките ѝ проявления – за неизбежната, мистична и необяснима любов, но и за повърхностната, бързо ликвидна любов. Прожекцията на филма е с начален час 21.30. Осигурен е извънреден градски транспорт от „Акве Калиде“ след 23.30 часа. Таксата за вход е 5 лв. Билети се продават от ТК „Акве Калиде“, ТИЦ – Часовника, автогара „Юг“, Магазия 1.", "date": "2019.07.22", "title": "Бургас: Филмът „LOVE.NET“ ще бъде прожектиран в Туристически комплекс „Акве Калиде“ на 28 юли"}
{"url": "http://www.focus-news.net/news/2019/07/22/2682659/sliven-za-18-i-poreden-pat-v-selo-gavrailovo-shte-se-provede-festivalat-zlatna-praskova.html", "text": "За 18-и пореден път в село Гавраилово ще се проведе фестивалът „Златна праскова“. В него ще се включат производители на праскови от цялата страна. Това съобщиха от пресцентъра на  Община Сливен . На 23 юли ще бъде организирана изложба на творци от с. Гавраилово. Официалното откриване ще се състои на 25 юли от 10.00 часа. Празникът ще бъде наситен с богата фолклорна програма, включваща детско музикално и танцово изкуство, както и конкурсите Мини Мис и Мини Мистър, най-бързо ядене на праскови, правене на компот от праскови, най-бърза и качествена заготовка на праскови, конкурс за обреден хляб и др. \r\nСъбитието е форма на сътрудничество между традиционните производители и се очертава като двигател на инициативи за развитие на местната общност. И тази година в него ще се включат производители на праскови от цялата страна. На провеждания технически семинар, организиран от кметство Гавраилово и Института по овощарство, ще се изнасят лекции относно агротехническите мероприятия при създаване на прасковени насаждения, подпомагане на производителите на праскови от програмите финансирани от ЕС, както и новостите по ОП „Развитие на селските райони 2014 – 2020“, представят се най-новите препарати за растителна защита, изложба и дегустация на праскови, демонстрации на земеделска техника, прикачен инвентар и системи за капково напояване. В семинара за поредна година ще се включат лектори от Института по овощарство в Пловдив и Национална служба за съвети в земеделието. \r\nОрганизатори са Министерството на земеделието, храните и горите, кметство, читалище „Слънце – 1928“ - с. Гавраилово, община Сливен, Институт по овощарство – Пловдив, Организацията за производители на праскови „Българска праскова“ ООД. Празникът се провежда под патронажа на министъра на земеделието, храните и горите.", "date": "2019.07.22", "title": "Сливен: За 18-и пореден път в село Гавраилово ще се проведе фестивалът „Златна праскова“"}
{"url": "http://www.focus-news.net/news/2019/07/22/2682651/bbc-naslednikat-na-sar-vins-keybal-nachelo-na-liberalnata-partiya-na-velikobritaniya-shte-bade-obyaven-v-ponedelnik.html", "text": "Начело на Либерал-демократичната партия на Великобритания ще застане Джо Суинсън или сър Ед Дейви, на мястото на подалият оставка през май сър Винс Кейбъл, съобщава  BBC .  \r\nРезултатите от гласуването за лидер на партията, подкрепяща оставането на страната в Европейския съюз ще бъдат обявени днес в 16:00 часа местно време (18:00 часа българско време).  \r\nСуинсън, която е и заместник-председател на партията от две години, се смята за фаворит в гласуването. Нейният съперник е бившият министър на енергетиката Ед Дейви.  \r\nИ двамата кандидати се застъпват за провеждането нов референдум за напускане или оставане в ЕС.  Либерал-демократичната партия започна процеса по избирането на нов лидер през месец май, когато Винс Кейбъл, лидер на партията от 2017-та година, обяви, че напуска поста си, като оставя „по-голяма и по-силна партия“.  \r\nПри лидерството на Кейбъл, либералите бяха авангард на кампанията за провеждане на нов референдум като опит за прекъсване на процеса по излизането на Великобритания от Европейския съюз.  Джо Суисън обяви по-рано, че избирането на Борис Джонсън за лидер на Консервативната партия би било отлична възможност за либералите да спечелят избиратели. Тя вярва, че Джонсън, вероятният заместник на Тереза Мей, би бил лош избор за министър-председател, но и прекрасен способ за увеличаване на рейтинга на нейната собствена партия. Резултатите от изборите за лидер на торите ще бъдат обявени във вторник.  \r\nМеждувременно Ед Дейви обяви по-рано, че Великобритания има нужда от „нов икономически модел“ и „зелен капитализъм“.  \r\n„Имаме нужда от това да натиснем банките, стоковата борса и пенсионното осигуряване, за да вземат те под внимание измененията в климата“ – добави Дейви.", "date": "2019.07.22", "title": "BBC: Наследникът на сър Винс Кейбъл начело на Либералната партия на Великобритания ще бъде обявен в понеделник"}
{"url": "http://www.focus-news.net/news/2019/07/22/2682662/burgas-v-selo-kamenar-shte-se-provede-tarzhestven-kontsert-vav-vrazka-s-praznika-na-seloto-na-25-yuli.html", "text": "В село Каменар ще се проведе тържествен концерт във връзка с празника на селото на 25 юли. Концертът ще започне в 19.00 часа. Това съобщиха от пресцентъра на  Община Поморие . Празникът е свързан с почитта към света Параскева Римлянка, чието име носи местният храм. Програмата ще се състои в парка до кметството и участие в нея ще вземат: Танцов клуб „Кокиче“ с ръководители Павлина и Стойчо Кръстеви, Певческа група „Зорница“ с ръководител Венета Петрова, Танцова формация „Фреш” при НЧ „Просвета 1888“ - Поморие с ръководител Жулиета Малчева, Вокална група „Слънчев ритъм“ към НЧ „Светлина 1939“ - Поморие с ръководител Рада Джафарова и Мариела Томова. Община Поморие и кметство Каменар канят всички жители и гости да се присъединят към тържеството.", "date": "2019.07.22", "title": "Бургас: В село Каменар ще се проведе тържествен концерт във връзка с празника на селото на 25 юли"}
{"url": "http://www.focus-news.net/news/2019/07/22/2682664/izpalnitelnoto-byuro-na-bsp-shte-provede-izneseno-zasedanie-v-pernik-na-23-yuli.html", "text": "Продължават поредицата изнесени заседания на Изпълнителното бюро на НС на БСП в страната. Това съобщиха от пресцентъра на  БСП . На 23 юли 2019 ИБ на НС на БСП ще проведе заседание в гр. Перник. Ще бъдат обсъдени местни проблеми и подготовката за предстоящите местни избори. В 16.00 часа в залата на ОбС и ОблС на БСП - Перник на ул. \"Радомир\" 1 ще се проведе пресконференция.", "date": "2019.07.22", "title": "Изпълнителното бюро на БСП ще проведе изнесено заседание в Перник на 23 юли"}
{"url": "http://www.focus-news.net/news/2019/07/22/2682665/veliko-tarnovo-obshtinskiyat-futbolen-klub-akademik-svishtov-nabira-zhelaeshti-za-sformirane-na-podgotvitelna-grupa-futbol-5.html", "text": "Общински футболен клуб “Академик“ – Свищов набира деца набор 2011 – 2012, желаещи да тренират футбол, за сформиране на подготвителна група Футбол 5. Това съобщиха от пресцентъра на  Община Свищов . Записването ще се осъществи от 18.00 часа на стадион \"Академик\" в Свищов. Повече информация ще получите на място. \r\nВсички момчета, родени 2011 – 2012, желаещи да тренират футбол, са добре дошли.", "date": "2019.07.22", "title": "Велико Търново: Общинският футболен клуб “Академик“ – Свищов набира желаещи за сформиране на подготвителна група Футбол 5"}
{"url": "http://www.focus-news.net/news/2019/07/22/2682667/igb-poluchi-okonchatelno-razreshitelno-za-nachalo-na-stroitelstvo-na-gratska-teritoriya.html", "text": "Гръцкият регулаторен орган за енергетика (РАЕ) издаде Решение № 671/2019, с което „Ай Си Джи Би“ АД получава лиценз за независим оператор на газопреносна мрежа (INGS), съобщиха от пресцентъра на  компанията . Лицензът, издаден на 27 юни 2019 г. и официално получен на 18 юли 2019 г. касае гръцката отсечка на газовия интерконектор с Гърция (проект IGB). Лицензът се издава за срок от петдесет (50) години и изтича на 27/06/2069. \r\nЛицензът дава право на „Ай Си Джи Би“ АД да започне изграждането на проекта, включително на газопровода и спомагателните съоръжения и оборудване на територията на Гърция. \r\nПолучаването на този лиценз представлява огромен напредък, тъй като е последната стъпка към осигуряването на регулаторния режим на проекта IGB и гарантирането на успешен старт на строителството на газопровода на територията на Република Гърция.", "date": "2019.07.22", "title": "IGB получи окончателно разрешително за начало на строителство на гръцка територия"}
{"url": "http://www.focus-news.net/news/2019/07/22/2682668/smolyan-namalyava-broyat-na-ostrite-respiratorni-zabolyavaniya-v-oblastta-prez-izminalata-sedmitsa.html", "text": "Намалява броят на острите респираторни заболявания в Смолян през изминалата седмица. Това съобщиха от Регионалната здравна инспекция – Смолян. В периода от 15 до 21 юли в РЗИ – Смолян  са регистрирани 7 случая на остри респираторни заболявания, при 11 за предходната седмица. 4 са случаите при децата от 0 до 4 години, 2 случая във възрастовата група от 5 до 14 години и 1 случай при възрастните от 30 до 64 години. Заболеваемостта е 25.04 на 10 000 и е под епидемичните стойности. \r\nПрез отчетния период са регистрирани и заразни заболявания. При въздушно-капковите инфекции са регистрирани 9 случая на варицела и 2 случая на туберкулоза. От чревни инфекции за седмица има 3 случая на ентероколит и 1 случай на салмонелоза.", "date": "2019.07.22", "title": "Смолян: Намалява броят на острите респираторни заболявания в областта през изминалата седмица"}
{"url": "http://www.focus-news.net/news/2019/07/22/2682671/kyustendil-31-gorski-pozhara-sa-vazniknali-prez-parvite-6-mesetsa-na-godinata-na-teritoriyata-na-regionalna-direktsiya-po-gorite.html", "text": "31 горски пожара са възникнали през първото полугодие на територията на Регионална дирекция по горите – Кюстендил. Това съобщи за  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. Пожарите са обхванали площ от 1714 дка. „Основната причина за пожарите е небрежно боравене с открит огън при почистване на земеделски земи, след това огънят преминава и в горите. Благодарение на бързите реакции на горските служители е предотвратено преминаването на десетки пожари от земеделски земи в горските територии”, каза Здравчо Тодоров. По думите му между институциите, отговорни за противопожарната защитата на горските територии, в района има добро взаимодействие. По съгласуван  план експерти на дирекцията и противопожарната служба са извършили 20 съвместни проверки за изпълнението на  мероприятията за превенция и готовността за пожарогасителни действия в горските територии. Проверките ще продължат  през целия период на жътвената кампания. На нарушителите ще се налагат административни наказания глоби, които започват от 500 лева. „Членовете на изградените специализирани групи и доброволни  формирования в общините са в готовност за оповестяване на  мобилните си телефони. Осигурен е транспорт за извозване на гасачите при сигнал за възникнал пожар”, каза Здравчо Тодоров. \r\nВенцеслав ИЛЧЕВ", "date": "2019.07.22", "title": "Кюстендил: 31 горски пожара са възникнали през първите 6 месеца на годината на територията на Регионална дирекция по горите"}
{"url": "http://www.focus-news.net/news/2019/07/22/2682672/blagoevgrad-shestima-dushi-sa-zadarzhani-za-sbivane-v-simitli.html", "text": "Шестима души са задържани за физическа саморазправа на улица „Трети март“ в Симитли. Това съобщиха от  ОДМВР – Благоевград . Сигналът за инцидента е подаден около 23.30 часа на 20 юли във 02 РУ - Благоевград. От пристигналите на място полицейски служители са установени и задържани участниците, които са на възраст 24, 26, 29, 32, 18 и 20 години – всички от град Симитли. За случая е уведомена Районна прокуратура - Благоевград.", "date": "2019.07.22", "title": "Благоевград: Шестима души са задържани за сбиване в Симитли"}
{"url": "http://www.focus-news.net/news/2019/07/22/2682661/komentari-za-ostavkata-na-ramush-haradinay-obzor-na-kosovskite-medii-agentsiya-fokus.html", "text": "Рамуш Харадинай ще поднесе оставката си на Хашим Тачи в понеделник (RTK ) \r\nОчаква се вече бившият премиер на Косово Рамуш Харадинай да подаде официално оставката си пред президента на страната Хашим Тачи в понеделник, съобщава обществената „Радио и телевизия Косово“. Харадинай информира за оставката си на заседанието на правителството в петък и каза, че ще подаде писмото си за оставка в понеделник. Оставката на премиера дойде след обвинение за военни престъпления от Специализираната камара за Косово, където той предпочете да бъде представен като обикновен гражданин, а не като министър-председател. \r\n \r\n Косовските анализатори предвиждат избори през септември (Zeri ) \r\nПолитическите коментатори смятат, че след оставката на премиера Рамуш Харадинай предсрочните избори, най-вероятно през септември, са неизбежни, тъй като коалиционните партньори не са показали никакви признаци, че се опитват да излязат с друг кандидат, който да замени Харадинай, пише прищинското издание „Зери“. \r\n Рамуш Тахири заяви пред вестника, че ако коалиционните партньори не се споразумеят за общ кандидат за министър-председател, президентът на Косово трябва да обяви нови избори не по-късно от 45 дни. \r\n \r\n Харадинай продължава да изпълнява задълженията на министър-председателя (Koha Ditore ) \r\nВъпреки обявяването на оставката в петък, премиерът на Косово Рамуш Харадинай продължи да изпълнява служебните си задължения, пише авторитетното прищинско издание „Коха Диторе“. \r\nПрез уикенда той участва в откриването на паметник в Раховец и макар правната рамка да не пречи на премиера да продължи да изпълнява задълженията си, анализаторите смятат, че това е „политическа манипулация“. Бехул Бечай каза, че Харадинай се опитва да укрепи позицията си, като продължава да изпълнява функциите на премиер, тъй като може би иска да се върне като ключова фигура на политическата сцена на Косово. \r\n \r\n Весели: Оставката на Харадинай е лично решение, изборите са неизбежни (Klan Kosova ) \r\nНа пресконференция след завръщането си от САЩ председателят на парламента и лидер на Демократическата партия на Косово (ПДК) Кадри Весели каза, че оставката на Рамуш Харадинай от поста министър-председател е негово лично решение и че не е бил информиран предварително за това, цитира думите му телевизионният канал „Клан Косова“ \r\n„Понастоящем предсрочните избори са неизбежни. Демократическата партия на Косово е готова за избори, когато бъдат обявени. Това, което може да се обсъжда сега, е само кога ще се проведат. Считам, че по този въпрос ще имаме консултации с настоящите коалиционни партньори и други политически партии, в съответствие с Конституцията и приложимото законодателство ”, обясни Весели. \r\n \r\n Албин Курти призовава за бързи избори (социалните мрежи ) \r\nЛидерът на опозиционното Движение „Самоопределение“ (на алб. – Ветевендосие (ВВ)) Албин Курти написа в социалните мрежи, че Косово „незабавно“ трябва да проведе избори и че президентът трябва да призове политическите партии да обсъдят датата на изборите, тъй като всички фракции, управляващи и опозиция, са обявили, че искат предсрочен вот след оставката на премиера Рамуш Харадинай. \r\nКурти посочи, че при настоящите обстоятелства, парламентът на Косово трябва да бъде разпуснат и „всичко, което президентът направи и което не е свързано с обявяването на дата за нови избори, само ще забави процеса и ще ощети косовската държава и интересите на гражданите“. \r\n \r\n Харадинай се срещна с албанския президент Илир Мета в Прищина (Kallxo ) \r\nВече бившият премиер на Косово Рамуш харадинай се срещна в Прищина с албанския президент Илир Мета, съобщава електронното издание Kallxo. \r\n„Добра възможност да обменим мисли за политическите събития в Косово, Албания и региона. В процесите, през които преминава Косово, съвместните усилия ще дадат възможност на албанския фактор да се изправи пред лицето на предизвикателствата“, написа Харадинай във „Фейсбук“ след срещата. \r\n \r\n Велиу: Курти може да говори само от името на своята политическа партия (Gazeta Express ) \r\nАджим Велиу, заместник-председателят на основната опозиционна партия „Демократическата лига на Косово (ЛДК) и кмет на Подуйево, поиска от лидера на Движение „Самоопределение“ Албин Курти да говори само от името на собствената си партия, пише прищинското издание Gazeta Express. \r\nВелиу, който можеше да стане лидер на политическата си партия на вътрешните избори на 3 август, говори рязко за предложението на Курти да обединят силите си на предстоящите избори. „Албин Курти има право да говори само за собствената си политическа партия, а не за ДЛК\". Той добави, че всички идеи ще бъдат обсъдени в рамките на ЛДК, а не от някой друг. \r\n \r\n „Сръбска листа“ ще обяви дали ще участва на предсрочни избори (Gazeta Express ) \r\nИгор Симич, заместник-председател на партията на косовските сърби – „Сръбска листа“, заяви, че правителството на Косово е паднало в момента, когато фракцията е излязла от него, а не сега, когато Харадинай подаде оставка. „Винаги ще се борим за нашето население. Сръбското население иска легитимни представители“, заяви Симич. \r\n \r\n Външният министър на Черна гора: С оставката на Харадинай, Вучич и Тачи печелят повече място за преговори (Zeri ) \r\nМинистърът на външните работи на Черна гора Сърджан Дарманович коментира оставката на премиера на Косово Рамуш Харадинай, като заяви, че с неговото оттегляне, президентите на Косово и Сърбия Хашим Тачи и Александър Вучич ще спечелят повече място за преговори, пише прищинското издание „Зери“.  \r\n„Рамуш Харадинай беше виден участник в решаването на проблемите и отношенията с косовските сърби и той имаше своите възгледи по този въпрос. Тях ги възприемат и тълкуват по различен начин: някой ги вижда като преграда, други гледат на него, като на човек с принципи“, заяви Дарманович пред „Гласа на Америка“. \r\n \r\nРедакция:", "date": "2019.07.22", "title": "Коментари за оставката на Рамуш Харадинай (ОБЗОР на косовските медии - \"Агенция „Фокус\")"}
{"url": "http://www.focus-news.net/news/2019/07/22/2682673/dobrich-v-oblastta-zapochnaha-deynostite-po-operativna-programa-za-razpredelyane-na-hrani-ot-fonda-za-evropeysko-podpomagane-na-nay-nuzhdaeshtite-se-litsa.html", "text": "В областта започнаха дейностите по Оперативна програма за разпределяне на храни от фонда за европейско подпомагане на най-нуждаещите се лица. Това съобщи Виолета Каменова, специалист „Организационни дейности“ в Областния съвет на Български червен кръст (ОС на БЧК) в Добрич, предаде кореспондент на  Радио „Фокус” – Варна . Планът стартира в област Добрич с доставката на зрял фасул днес. Планът включва 17 продукта, които поетапно ще бъдат доставени в складовата база на БЧК в с. Победа по предварително изготвен график. Към момента са съгласувани 6 доставки на зрял фасул, ориз, спагети и брашно, леща и конфитюр останалите хранителни продукти са в процес на договаряне. След приемането на доставките ще започне и зареждането на временните пунктове по места, съответно и раздаването на хранителните пакети на провоимащите лица. На този етап от изпълнението на план - 2018 БЧК Добрич не разполага със списъците на подлежащите за подпомагане, но е известен броят им – 5935 за цялата област. За намаляване на социалното изключване, по-добра информираност и превенция, организацията ще продължи да предоставя „съпътстващи мерки“ към хранителния пакет на правоимащите лица. Това са индивидуални и групови консултации по 7 теми с придружаващи информационни листовки. Темите са: Консултиране за балансиран режим на хранене; Управление на семейния бюджет; Насочване на целевите групи за отпускане на социални помощи и предоставяне на социални услуги; Информиране за предоставяне на услуги, финансирани от Европейския Социален Фонд; Превенция на социално изключване на деца; Подготовка за справяне с неблагоприятни климатични условия; Превенция на социално значими заболявания и рисковото сексуално поведение. По пунктове за раздаване на продукти, консултанти измерват тегло и кръвно налягане.  \r\nЖулиета НИКОЛОВА", "date": "2019.07.22", "title": "Добрич: В областта започнаха дейностите по Оперативна програма за разпределяне на храни от фонда за европейско подпомагане на най-нуждаещите се лица"}
{"url": "http://www.focus-news.net/news/2019/07/22/2682666/sport-grigor-dimitrov-s-novo-otstaplenie-v-svetovnata-ranglista.html", "text": "Gригор Димитров отново загуби позиции в световната ранглиста по тенис. Най-добрият български тенисист падна с едно място в класацията на АТР и вече е под №53 с актив от 952 точки.Българинът тази седмица ще играе на турнира от категорията АТР 250 в Атланта, където на старта ще се изправи срещу местния квалификант Кевин Кинг. Иначе няма промени в челната тройка. Лидер остава шампионът от \"Уимбълдън\" Новак Джокович, следван от Рафаел Надал и Роджър Федерер.", "date": "2019.07.22", "title": "Спорт: Григор Димитров с ново отстъпление в световната ранглиста"}
{"url": "http://www.focus-news.net/news/2019/07/22/2682669/blagoevgrad-17-godishen-mladezh-e-zadarzhan-za-krazhba-na-pari-ot-tsarkvata-v-mestnostta-ilinden-v-zemlishteto-na-selo-kavrakirovo.html", "text": "17-годишен младеж е задържан за кражба на пари от църквата в местността Илинден, в землището на село Кавракирово. Това съобщиха от  Областна дирекция на МВР – Благоевград . Лицето е заловено след проведени издирвателни мероприятия. Кражбата е извършена в периода 12 – 14 юли и е на стойност около 15 лв. Задържаният е от село Първомай. Същият е привлечен в качеството си на обвиняем и за това, че за времето от 21 до 22 май е извършил кражба на велосипед от гараж на къща в село Първомай.", "date": "2019.07.22", "title": "Благоевград: 17-годишен младеж е задържан за кражба на пари от църквата в местността Илинден, в землището на село Кавракирово"}
{"url": "http://www.focus-news.net/news/2019/07/22/2682675/yuliya-tsinzova-direktor-na-stolichna-biblioteka-darzhaven-vestnik-prodalzhava-da-bade-nay-obektivniyat-iztochnik-na-informatsiya.html", "text": "\"Държавен вестник\" продължава да бъде най-обективният източник на информация. Това каза директорът на Столичната библиотека Юлия Цинзова по повод представянето на документалната изложба „Страници от историята на България в Държавен вестник 1879-2019“, която е по случай отбелязването на 140 години от излизането на брой първи на официалния държавен печатен орган, предаде репортер на  Агенция „Фокус“ .  \"Днес Столична библиотека ще отбележи 140 години от издаването на първия брой на \"Държавен вестник\" - един от най-четените, най-ползваните информативни източници и досега, един от най-обективните\", каза Цинзова. Тя поясни, че в него се публикуват нормативни документи и укази. Заяви, че историята на вестника е много интересна и част от нея е представена във фотодокументите. \"Нашият акцент са книги, които са свързани със събития, отразени в \"Държавен вестник\". Някои от тях са първи и единствени издания, намиращи се в Столична библиотека\", добави тя. По думите й, Столична библиотека е получила първите издания на \"Държавен вестник\" от Столична община.  \r\n\"Някои от тях са много интересни, включително с надписи за градоначалника на Столична община, те се пазят при нас. Ние получаваме и дарение от Народното събрание - цялото издание до 1945 г. е подарено от него, тъй като нашата сбирка изгаря по време на бомбардировките\", каза още тя. Цинзова заяви, че имат всички броеве на всички течения на \"Държавен вестник\" от началото на издаването му досега. Тя посочи, че във фотодокументалната изложба има различни снимки. \"Има снимки - първата печатница, където е издаден вестникът, първата сграда, в която се издава\", добави Юлия Цинзова. И в заключение каза, че вестникът е дигитализиран от няколко институции.  \r\nНадежда ИВАНОВА", "date": "2019.07.22", "title": "Юлия Цинзова, директор на Столична библиотека: \"Държавен вестник\" продължава да бъде най-обективният източник на информация"}
{"url": "http://www.focus-news.net/news/2019/07/22/2682677/kyustendil-raznoobrazni-zanimaniya-za-detsa-shte-se-provedat-v-dupnitsa-v-ramkite-na-initsiativata-aktivno-lyato.html", "text": "Разнообразни заничания ще се проведат тази седмица за децата в Дупница. Това каза пред  Радио „Фокус” – Кюстендил  Ценка Стоянова, секретар на Местната комисия за борба с противообществените прояви на малолетни и непълнолетни деца към Община Дупница. Програмата „Активно лято” продължава с арттерапия на тема „Да творим заедно”, която се ръководи от Мария Атанасова. Децата ще имат занимания по зумба с Малинка Йорданова от дамски спортен клуб „Касиопея”. Планирана е и детска театрална работилница. Общинският исторически музей в Дупница също ще включва в програмата. В два последователни дни децата ще имат възможност да научат по какъв начин са се обличали хората преди век, както и да направят първи стъпки в бродерията в организираното занаятчийско ателие. \r\nВенцеслав ИЛЧЕВ", "date": "2019.07.22", "title": "Кюстендил: Разнообразни занимания за деца ще се проведат в Дупница в рамките на инициативата „Активно лято”"}
{"url": "http://www.focus-news.net/news/2019/07/22/2682674/plovdiv-nad-120-proverki-po-izpalnenie-na-zabranata-za-tyutyunopushene-sa-izvarshili-inspektori-ot-rzi-prez-poslednata-sedmitsa.html", "text": "125 проверки по спазване на забраната за тютюнопушене са извършили здравните инспектори в Пловдив през последната седмица. Това сочи справка на  Радио „Фокус“ – Пловдив  в сайта на Регионалната здравна инспекция (РЗИ) в Пловдив. Проверени са 33 заведения за обществено хранене, 10 открити и 45 закрити обществени места, както и 27 детски и учебни заведения. Здравните инспектори са издали 11 предписания за установени нарушения. През изминалата седмица са постъпили две жалби от граждани и институции. Извършени са също 152 проверки по текущ контрол.", "date": "2019.07.22", "title": "Пловдив: Над 120 проверки по изпълнение на забраната за тютюнопушене са извършили инспектори от РЗИ през последната седмица"}
{"url": "http://www.focus-news.net/news/2019/07/22/2682676/tatyana-dacheva-bogoslov-po-povod-poreditsata-evangelizatorski-kontserti-v-salona-na-chitalishte-hr-botev-shte-se-sastoi-prozhektsiya-na-film.html", "text": "По повод поредицата евангелизаторски концерти с мое участие в салона на читалище ,,Хр. Ботев\" ще се състои прожекция на филм. Това каза за  Радио „Фокус“  Татяна Дачева, богослов и музикант, по повод прожекцията на филма на 23 юли от 17.00 часа в салона на читалището. ,,С покойната ми колежка и приятелка Петранка Коваленко сме провели поредица концерти в Художествена галерия дарение ,,Колекция Светлин Русев\" и сме изпълнявали разнообразен вокален репертоар\", каза Татяна Дачева. Тя припомни, че дуетът им се наричаше ,,Блага вест\". ,,Отправям покана към всички, които са посещавали концертите ни, да заповядат и утре в салона на читалището, за да си припомним заедно тези концерти\", каза още Татяна Дачева.  \r\nВиолета КРЪСТЕВА", "date": "2019.07.22", "title": "Татяна Дачева, богослов: По повод поредицата евангелизаторски концерти в салона на читалище ,,Хр. Ботев\" ще се състои прожекция на филм"}
{"url": "http://www.focus-news.net/news/2019/07/22/2682679/agentsiya-i-radio-fokus-dava-nachaloto-na-vtorata-chast-na-radioigrata-nezabravimoto-za-shedyovrite-na-balgarskata-literatura.html", "text": "Продължава инициативата на Агенция и Радиоверига „Фокус“ за шедьоврите на българската литература и за тяхното място в паметта на нацията, за духовността и за правото ни да оцелеем като българи. Всеки понеделник от 11.45 часа ще бъде отправяна нова загадка, както и верният отговор на предходната. Отново ще си ги припомняме заедно с гласовете на нашите съвременници – актьори, поети, писатели, литератори, интелектуалци и общественици. Ще ги чуете десетки пъти в ефира на „Фокус“ в цялата страна, ще ги намерите на сайтовете на „Фокус“ и във Фейсбук. Ако познаете автора и неговото произведение, ще попаднете в списъка на потенциалните победители, които ще бъдат наградени през есента. \r\n \r\nМоже да ни пишете на адрес: София, ул. „Султан тепе“ 8, тел. 0882 802 802, както и на телефоните на „Фокус“ в цялата страна. \r\nИмейл: igra@focus-news.net и във Фейсбук страницата ни.", "date": "2019.07.22", "title": "Агенция и Радио „Фокус“ дава началото на втората част на радиоиграта „Незабравимото“ за шедьоврите на българската литература"}
{"url": "http://www.focus-news.net/news/2019/07/22/2682670/afp-iran-e-obezvredil-shpionska-mrezha-na-tsru-veche-sa-proizneseni-smartni-prisadi.html", "text": "Иранските власти съобщиха в понеделник, че службите за сигурност на страната са арестували 17 заподозрени, някои от които са осъдени на смърт, след като са обезвредили шпионска мрежа на ЦРУ, предава  AFP . \r\nСлужбите „са обезвредили успешно шпионска мрежа (на ЦРУ)“, заяви началникът на контраразузнаването в Иранското разузнавателно министерство, чиято самоличност не се разкрива. \r\n„Тези, които умишлено са предали страната, са предадени на съда... някои са осъдени на смърт или дълго лишаване от свобода“. \r\nОбявлението идва на фона на сериозното напрежение между Вашингтон и Техеран, след като САЩ излязоха едностранно от иранската ядрена сделка и отново наложиха икономически санкции на Ислямската република. \r\nЗаподозрените са „вербувани в чувствителни и важни центрове, както и в частния сектор, свързан с тях, работейки като контрагенти или консултанти“, заявиха от Техеран. \r\nИдентифицирани са 17 заподозрени, всички иранци, които са действали независимо един от друг, се казва още в съобщението на иранското контраразузнаване. \r\nНякои от тях са вербувани, хванати във „визовия капан“, заложен от ЦРУ за иранци, искащи да пътуват в САЩ. \r\n\"Към тях се обърнаха, когато кандидатстваха за виза, а други имаха визи от преди и бяха подложени на натиск от ЦРУ, за да ги подновят\", каза шефът на контраразузнаването. \r\nИран заяви миналия месец, че е разбил шпионска мрежа, свързана с ЦРУ. \r\n\"Следвайки улики в американските разузнавателни служби, наскоро открихме новобранците, които американците бяха наели и разбихме новата мрежа\", съобщи тогава агенция ИРНА, цитирайки служител на разузнавателното ведомство. \r\nИРНА съобщи, че Ислямската република е извършила операцията в сътрудничество с \"чуждестранни съюзници\", без да посочи някоя държава. \r\n \r\nПревод и редакция:", "date": "2019.07.22", "title": "AFP: Иран е обезвредил шпионска мрежа на ЦРУ, вече са произнесени смъртни присъди"}
{"url": "http://www.focus-news.net/news/2019/07/22/2682663/daily-express-kralitsata-mozhe-da-bade-prinudena-da-narushi-kralskiya-protokol-za-noviya-ministar-predsedatel-na-velikobritaniya.html", "text": "Кралицата на Великобритания Елизабет II може да бъде принудена да наруши кралският протокол, ако Борис Джонсън бъде избран за министър председател, съобщава британското евроскептично  The Daily Express . \r\nАко Джонсън стане министър-председател след изборите за лидер на Консервативната партия в сряда, той вероятно ще бъде поканен на лична среща с кралицата през септември, заедно с партньорката си Кери Саймъндс. Според кралския протокол обаче, неженените двойки, които гостуват на кралицата в нейните резиденции нямат право да нощуват в тях. Тези правила не бяха пренебрегнати дори и за Принц Хари и неговата съпруга Мегън Маркъл, които посетиха кралицата в Сандиргам през 2017-та година. Тогава те трябваше да пренощуват в близкото имение Анмър Хол. Година по-късно, на вече женената двойка Принц Хари и Мегън беше позволено да нощуват при кралицата. Ако обаче Джонсън и Симъндс не се оженят преди септември, кралицата може и да се принуди да наруши кралския протокол. Те могат да бъдат помолени да нощуват в хотел, но според  Daily Express, това може да се изтълкува като неуважение към двамата. \r\nОт кралското семейство отказаха да коментират темата.", "date": "2019.07.22", "title": "Daily Express: Кралицата може да бъде принудена да наруши кралския протокол за новия министър-председател на Великобритания"}
{"url": "http://www.focus-news.net/news/2019/07/22/2682683/daniela-vetovska-sektor-knizhovno-nasledstvo-parviyat-broy-na-darzhaven-vestnik-izliza-na-28-yuli.html", "text": "Първият брой на \"Държавен вестник\" излиза на 28 юли. Това каза Даниела Ветовска от сектор\" Книжовно наследство\" към Столичната библиотека по повод представянето на документалната изложба „Страници от историята на България в Държавен вестник 1879-2019“, която е по случай отбелязването на  140 години от излизането на брой първи на официалния държавен печатен орган, предаде репортер на  Агенция „Фокус“ . \"Това, което притежаваме, са две книги на Артур Хун - „Из българските бурни времена” и „Борбата на българите за съединението си”, две книги на А. Драндар – „Биография на Ал. Батенберг“ и „България при Фердинанд“. Притежаваме и на български, и на френски - Х. Вагнер – „Към победа с българските войски” 1913. Притежаваме в оригинал биографията на Александър Батенберг от Александър Головин, който е участник в Руско-турската война, само ние притежаваме изданието\", даде информация за притежаваните книги Даниела Ветовска. Тя каза, че са се опитали в 7 табла да проследят всички периоди на издаването на \"Държавен вестник\". „Във витрините представяме книги, които са свързани със събитията от вестника\", добави тя. Каза още, че са се опитали да подредят всички издания на Конституцията без Търновската. \"Търновската конституцията я няма във вестника, защото първият брой на \"Държавен вестник\" излиза на 28 юли, а пък тя е приета април 1879 г.\", поясни Ветовска. \r\nОт Столична библиотека казаха още, че се надяват изложбата да привлече интереса на много хора, тъй като \"Държавният вестник\" продължава да бъде най-търсенията източник на информация. Показаха оригиналните издания на вестника, сред които и неговия първи брой. \r\nНадежда ИВАНОВА", "date": "2019.07.22", "title": "Даниела Ветовска, сектор \"Книжовно наследство\": Първият брой на \"Държавен вестник\" излиза на 28 юли"}
{"url": "http://www.focus-news.net/news/2019/07/22/2682681/haskovo-obshtina-topolovgrad-pochisti-yazovirite-v-mestnostta-letishteto-i-v-zemlishteto-na-selo-radovets.html", "text": "Община Тополовград почисти със свои хора и техника два от най-нуждаещите се язовири – в местността Летището в близост до Тополовград и язовир в землището на село Радовец. Това съобщиха от пресцентъра на  Общината . Почистването им стана по предписание на Държавната агенция по метрологичен и технически надзор. Оценката след направената проверка е добра. \r\nЯзовир „Луков дол“ в землището на село Устрем, който е най-опасен, се проверява редовно и не е рисков за населението. \r\nОт почистване се нуждаят язовирите в землищата на Радовец, Устрем, Чукарово, Орлов дол, Планиново, Присадец, с цел обезопасяването им. \r\nОколо 230 са водоемите в тополовградско, грижите за които са предоставени на Общината. Всички имат нужда от ремонт заради проблеми в изпускателите, пукнатини в стените и други технически нередности. Някои нямат кранове, защото с години не са експлоатирани, други са затлачени, почти на всички водният откос на стените е обрасъл с дървета и храсти. За да се поддържат язовирите в нормално състояние са необходими много средства, а Общината не е в състояние да задели такива поради скромния си бюджет. \r\nОчакват се нови проверки и опасността да се наложат големи глоби е вероятна.", "date": "2019.07.22", "title": "Хасково: Община Тополовград почисти язовирите в местността Летището и в землището на село Радовец"}
{"url": "http://www.focus-news.net/news/2019/07/22/2682680/kurir-sarbiya-albantsite-preminaha-v-napadenie-i-zapochnaha-da-arestuvat-srabskoto-naselenie-na-kosovo-vulin-iskat-zemyata-no-bez-sarbite.html", "text": "След оставката на косовския премиер Рамуш Харадинай, който бе призован в Хага да отговаря за военни престъпления, Прищина продължава с провокациите, пише сръбското издание  \"Курир“ . \r\nМинистърът на отбраната призовава сърбите в Косово да бъдат единни и \"обединени около Сърбия\" \r\nПредупреждението на президента Александър Вучич, че косовските сърби ще бъдат в още по-трудно положение след албанския \"политически трик\" - оставката на косовския премиер Рамуш Харадинай – се потвърди още в същия ден в Ярин, където разселеният сърбин Горан Станишич бе арестуван за предполагаеми военни престъпления, отбелязва вестникът. \r\nСръбските власти смятат, че този арест е само началото на отмъщението на Прищина за първите резултати от работата на Специализирания съд за престъпленията на „Армията за освобождение на Косово“ и призоваването на Харадинай да се яви в Хага като заподозрян. \r\nМинистърът на отбраната Александър Вулин заяви пред „Курир“, че крайната цел е да се разчистят сърбите от Косово. \r\n \r\n Сигурна връзка с Белград \r\n \r\n„Сърбите в Косово и Метохия трябва да бъдат единни и обединени около своята Сърбия, само по този начин те, и всички ние, ще издържим тежките и организирани нападения. Шиптарите искат земята, но без сърбите на нея. Ще направят всичко, за да прекъснат всяка връзка с Белград, правителството и президента Вучич. Сега те ще засилят провокациите и ще търсят подкрепата на международната общност за всяка атака срещу сърби и Вучич, оправдавайки ги с предаването на Харадинай на съда. Шиптарите изчисляват, че западните сили ще изискват от Сърбия отстъпки, защото Харадинай отиде в Хага, сякаш отговорността за военните престъпления е въпрос на политика или добра воля на престъпниците“, подчертава Вулин. \r\n \r\n Марко Джурич: Война всеки срещу всеки при албанците  \r\n \r\nНачалникът на сръбската правителствена канцелария за Косово и Метохия Марко Джурич заяви, че след оставката на Харадинай се задава политически конфликт между представителите на албанците: \r\n„Там се води война всички срещу всички, между представителите, които се борят да станат политически лидери в новото правителство“. \r\nТой смята, че в състоянието на територия без правителство с насрочени избори, целият натиск за постигане на споразумение ще бъде върху президента на Сърбия, който ще бъде атакуван и натискан да прави отстъпки, без да се отменят 100-процентовите мита на Прищина върху сръбските стоки и без да се прилага Брюкселското споразумение. \r\nДжурич е убеден, че натискът върху сърбите от Косово ще се увеличава и това си личи от реториката на албанските лидери относно решението е взето от висшия съд в Хага. Първата конкретна реакция на Прищина беше, както отбелязва той, арестуването на Горан Станишич, който живее в Младеновац от 20 години и веднъж месечно отива в своята родина. \r\nАлбанските полицаи го арестуваха в Ярин за предполагаеми твърдения за военни престъпления и като резервист“, каза Джурич и предупреди, че тенденцията за арестуване на сърби вероятно ще продължи и че част от международната общност ще дойде в Белград, за да оказва натиск и да търси пряко или непряко признаване на независимостта на Косово. \r\nДраган Джуканович: Арестите на хора от тайни списъци ще продължат \r\nДиректорът на Центъра за външна политика Драган Джуканович заяви, че арестът на сърбин в Косово и Метохия е реакция на Прищина към обръщението на президента Вучич и обяви, че този вид дейност вероятно ще продължи в предстоящия период. \r\n„ Очевидно има някои списъци, които не са достъпни за обществеността и е очевидно, че от време на време арестите се случват и ще продължат“. \r\n \r\nПревод и редакция:", "date": "2019.07.22", "title": "„Курир“ (Сърбия): Албанците преминаха в нападение и започнаха да арестуват сръбското население на Косово; Вулин: Искат земята, но без сърбите"}
{"url": "http://www.focus-news.net/news/2019/07/22/2682682/stara-zagora-vazstanoveno-e-dvizhenieto-pri-km-156-na-am-trakiya-v-posoka-burgas.html", "text": "Възстановено е движението при км 156 на АМ \"Тракия\" в посока Бургас. Това съобщиха от пресцентъра на  Агенция „Пътна инфраструктура“ .", "date": "2019.07.22", "title": "Стара Загора: Възстановено е движението при км 156 на АМ \"Тракия\" в посока Бургас"}
{"url": "http://www.focus-news.net/news/2019/07/22/2682684/veliko-tarnovo-sayuzat-na-balgarskite-muzikalni-i-tantsovi-deytsi-shte-prisadi-nova-nagrada-na-uchastnik-v-devetoto-izdanie-na-folklorniya-festival-folkloren-izvor-2019.html", "text": "Съюзът на българските музикални и танцови дейци (СБМТД) ще присъди награда на участник във фестивала „Фолклорен извор 2019“. Отличието е ново и ще бъде връчено за пръв път. Това каза в ефира на  Радио  „Фокус“ – Велико Търново  Росен Маринов, директор на Дирекция „Култура и културно наследство“ в Община Свищов. Той припомни, че „Фолклорен извор“ ще се проведе от 1 до 4 август в свищовското село Царевец, като на него се очаква да вземат участие над 350 колектива и 13 духови оркестри от цялата страна. \r\nНаградата е по предложение на организаторите и по решение на Управителния съвет на Съюза, и се учредява за първи път в историята на фестивала. \r\nНосителят ще бъде определен от фестивалното жури, а условията на които трябва да отговаря са отлично представяне и изключителни заслуги за опазването и развитието на българското народно музикално и танцувално творчество на България. \r\nЛуиза ТРАНЧЕВА", "date": "2019.07.22", "title": "Велико Търново: Съюзът на българските музикални и танцови дейци ще присъди нова награда на участник в деветото издание на фолклорния фестивал „Фолклорен извор 2019“"}
{"url": "http://www.focus-news.net/news/2019/07/22/2682678/the-guardian-planovete-na-boris-dzhonsan-za-brekzit-sa-zaplasheni-ot-ostavkite-na-britanski-ministri.html", "text": "Плановете на вероятния наследник на Тереза Мей може да бъдат осуетени от оставките на министри, които не са съгласни с идеята на Борис Джонсън за излизане от Европейския съюз без да е постигната сделка, пише британското ляво-либерално издание  The Guardian .  \r\nВстъпването в длъжност на Борис Джонсън може да бъде помрачено от добре преценени оставки на британски министри, които държат на позициите си Великобритания да не излиза от ЕС без да бъде постигната сделка. Филип Хамънд и Дейвид Гоук обявиха, че ще напуснат постовете си непосредствено преди Джонсън да застане начело на Консервативната партия. Тази информация идва в момент на опасения сред консерваторите, че ще загубят свои представители в парламента, които ще се присъединят към либерал-демократите. Борис Джонсън вероятно ще спечели вътрешните избори за председател на торите, като резултатите от изборите ще бъдат обявени във вторник. По този начин той ще се превърне и в действащ министър-председател на Великобритания. Ако това се случи обаче, министърът на финансите Филип Хамънд и министърът на правосъдието Дейвид Гоук обещаха, че ще напуснат постовете си, а други министри вероятно ще ги последват, пише още Guardian. „Сигурен съм, че няма да бъда освободен от поста си, защото преди това да се случи аз сам ще напусна“, заяви Хамънд, цитиран от BBC. „Новото правителство планира да изведе страната от ЕС без сделка до 31 октомври, което е нещо, в което аз няма начин да участвам“, добави той. Дейвид Гоук, цитиран от The Sunday Times също потвърди, че ще напусне при евентуалното избиране на Борис Джонсън като председател на Консервативната партия. „Ако оставането ми в кабинета означава да подкрепя излизане от ЕС без сделка, тогава ще напусна, това не е нещо, което съм готов да подкрепя“, заяви Гоук.", "date": "2019.07.22", "title": "The Guardian: Плановете на Борис Джонсън за Брекзит са заплашени от оставките на британски министри"}
{"url": "http://www.focus-news.net/news/2019/07/22/2682686/dobrich-zaradi-remontni-deynosti-e-zatvorena-chast-ot-ul-maksim-gorki.html", "text": "Заради ремонтни дейности е затворена част от ул. „Максим Горки“ днес и утре, съобщиха от  Община град Добрич . Временната организация е за времето от 8.00 до 17.00 часа на 22 и 23 юли. Затворена за движение е ул. „Максим Горки“ в участъка от бул. „Трети март“ до ул. „Славянска. Отправен е апел към водачите на автомобили да не паркират в посочения участък, за да не възпрепятстват ремонтите дейности. Ремонтът на ул. „Кирил и Методий“ и ул. „Максим Горки“ е част от дейностите за цялостна реконструкция на шест улици в града, финансирано по ОП „Региони в растеж“ в рамките на Интегрирания план за развитие на Добрич.", "date": "2019.07.22", "title": "Добрич: Заради ремонтни дейности е затворена част от ул. „Максим Горки“"}
{"url": "http://www.focus-news.net/news/2019/07/22/2682688/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.07.22", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/22/2682689/smolyan-35-godishen-pozharnikar-e-postradal-pri-gasene-na-pozhar-v-nedelino.html", "text": "35-годишен младши инспектор е пострадал при гасене на пожар в къща в град Неделино. Това съобщиха от  ОДМВР – Смолян . Сигналът е получен на 19 юли 2019 г. в 20.33 часа. Съобщено е, че гори пожар на ул. “Цанко Церковски“ в града. При извършване на пожарогасителните дейности мъжът е паднал, при което е получил фрактура на пети пръст на лявата ръка. Оказана му е медицинска помощ в МБАЛ – гр. Кърджали и е назначено домашно лечение.  Предполагаемата причина за пожара е неправилно ползване на нагревателни уреди. Унищожено е домашно имущество и са опушени около 30 кв. м стени, спасена е къщата. Произшествието е ликвидирано от два екипа на РСПБЗН – Неделино", "date": "2019.07.22", "title": "Смолян: 35-годишен пожарникар е пострадал при гасене на пожар в Неделино"}
{"url": "http://www.focus-news.net/news/2019/07/22/2682692/smolyan-31-godishen-mazh-e-zadarzhan-za-nezakonno-pritezhavane-na-ognestrelni-orazhiya-i-boepripasi-na-rozhenskiya-sabor.html", "text": "31-годишен мъж е задържан за незаконно притежаване на огнестрелни оръжия и боеприпаси на Роженския събор. Това съобщиха от  ОДМВР – Смолян .  На 20 юли 2019 г. около 10.00 часа при полицейска проверка, извършена в местността Роженски поляни, палатков лагер №3, в палатка, собственост на 31-годишен с инициали С. Ч. от гр. Пловдив са открити незаконни оръжия един пистолет марка „Blow“ калибър 9 мм с един патрон в пълнителя, една ловна пушка марка „Gumusifp“ с монтиран на нея фенер и лазерен прицел, както и 2 бр. ловни патрони калибър 12 и 18 бр. малокалибрени патрони. Местопроизшествието е посетено от дежурна оперативна група. Извършен е оглед и оръжията и боеприпасите са иззети. 31-годишният пловдивчанин е задържан за срок от 24 часа. Работата по случая продължава.", "date": "2019.07.22", "title": "Смолян: 31-годишен мъж е задържан за незаконно притежаване на огнестрелни оръжия и боеприпаси на Роженския събор"}
{"url": "http://www.focus-news.net/news/2019/07/22/2682693/sport-viktoriya-tomova-otnovo-e-parva-raketa-na-balgariya.html", "text": "Виктория Томова отново е първа ракета на България, показва обновената световна ранглиста по тенис. 24-годишната софиянка спечели титлата от турнира на ITF на червени кортове в Биариц (Франция) и се изкачи до 178-мо място в класацията на УТА с 334 точки. До момента с най-предно класиране от българките беше Сесил Каратанчева, която през новата седмица заема 218-та позиция с 268 точки. Промени на върха няма, като шампионката от \"Ролан Гарос\" Ашли Барти остана лидерка , втора е японката Наоми Осака, а трета е Каролина Плишкова от Чехия.", "date": "2019.07.22", "title": "Спорт: Виктория Томова отново е първа ракета на България"}
{"url": "http://www.focus-news.net/news/2019/07/22/2682685/kathimerini-za-oshte-po-tyasno-satrudnichestvo-v-sigurnostta-i-otbranata-prizova-poslanikat-na-sasht-v-atina.html", "text": "Посланикът на САЩ в Атина Джефри Пайет призовава за още по-тясно сътрудничество в сферите на сигурността и отбраната между двете страни, което да надгради напредъка, постигнат напоследък. В ексклузивно интервю за гръцкото издание  Kathimerini , американският пратеник приветства \"много тесните\" отношения при предишното правителство, което той похвали за укрепването на връзките в областта на отбраната и сигурността \r\n„Сега имаме ясен ангажимент от министър-председателя (Кириакос) Мицотакис и неговия екип да се движат още по-бързо“, каза той, като се позова на новоизбрания консервативен шеф, отбелязвайки, че „темпото на нашето военно сътрудничество днес е по-високо, отколкото беше в течение на десетилетия“. \r\nКато индикация за тези връзки той подчертава „силното” партньорство в залива Суда на Крит, „важните операции на нашите MQ9s (разузнавателни дронове) в Лариса” в централна Гърция, темпото на военните учения и новите ротации през Александруполис, Солун и Волос. \r\n„Имаме ангажимент от страна на двете ни правителства да направим тази серия учения, тази серия ротации, още по-голяма и по-значима за следващия сезон. Така че ние сме добре позиционирани там“, каза Пайет. \r\nПо въпроса за неотдавнашното напрежение с Анкара, американският посланик настоя, че и Гърция, и САЩ искат Турция да е привързана към Запада. \r\nТурция е неизбежна за вас, както и за нас. И както казвам често, няма два съюзника от НАТО, които са по-силно съгласувани по въпроса за Турция, отколкото Гърция и Съединените щати, защото и двете страни вярваме категорично, че за нас е важно да работим толкова силно, колкото можем, за да гарантираме Турция остава закотвена на Запад“, каза той. \r\n„Съединените щати говориха много ясно по въпроса за С-400 и F-35. Говорихме много ясно за провокативния характер на сондажните дейности, които Турция предприема във водите на Кипър. Но нищо от това не променя факта, че ние, както и вие, трябва да намерим начин това да проработи“, добави Джефри Пайет. \r\n \r\nПревод и редакция:", "date": "2019.07.22", "title": "Kathimerini: За още по-тясно сътрудничество в сигурността и отбраната призова посланикът на САЩ в Атина"}
{"url": "http://www.focus-news.net/news/2019/07/22/2682687/unn-ukrayna-tsik-na-ukrayna-obraboti-55-ot-protokolite-sluga-naroda-poluchava-4247.html", "text": "Към 11:50 местно време на 22 юли Централната избирателна комисия на  Украйна е обработила 54,68% от електронните протоколи на окръжните избирателни комисии в многомандатните избирателни района на предсрочните избори за Върховната Рада, предава агенция  УНН . \r\nСпоред информацията ,партията \"Слуга народа\" набира 42,47%; \r\n\"Опозиционна платформа - за живот\" - 12.92%; \r\n\"Европейска солидарност\" - 8,60%; \r\nОбщоукраинско сдружение \"Баткивщина\" - 8.02%; \r\n\"Глас\" - 6.36%. \r\nДруги партии не преодоляват 5-процентната бариера. \r\nНа 21 юли в Украйна се проведоха предсрочни парламентарни избори. \r\n \r\nПревод и редакция:", "date": "2019.07.22", "title": "УНН (Украйна): ЦИК на Украйна обработи 55% от протоколите – „Слуга народа“ получава 42,47%"}
{"url": "http://www.focus-news.net/news/2019/07/22/2682695/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница. Преминаването се осъществява безпроблемно. \r\nМария ПОПЧЕВА", "date": "2019.07.22", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/07/22/2682694/d-r-todor-kapitanov-knsb-70-330-lv-gubi-za-30-godini-tarnovets-koyto-raboti-bez-trudov-dogovor.html", "text": "70 330 лв. губи за 30 години търновец, който работи без трудов договор. Това сочат данни, събрани от КНСБ, и представени в новата кампания за борба със сивата икономика под надслов „Сивото убива“, предаде репортер на  Радио „Фокус“ – Велико Търново . Пред журналисти националният секретар на КНСБ Тодор Капитанов уточни, че изчисленията са направени на базата на средната за региона работна заплата. Според Националния статистически институт тя е 970 лв. Според статистиката жена, която работи нерегламентирано, губи 5541 лв., които трябва да получи под формата на майчинство. За неполучените болнични цифрата е 2793 лв., за обезщетения за безработица – 2574 лв., а за пенсия – 59 241 лв.  \r\n„Всички знаем, че наказанията за работодатели, които „наемат“ работници без трудов договор, са в размер на глоба от 1500 до 15 000 лв., а за длъжностното лице наказанията са от 1 000 до 10 000 лв. България е в топ 5 на страните от Източна Европа, които са с най-голям процент на изчислена неформална заетост по данни на Международната организация на труда. Процентът  е 15.9%. Преди нас са Полша с 38%, Румъния с 28.9%, Словакия с 16.7% и Русия – с  35.9%“, коментира още Тодор Капитанов. Средният процент на неформална заетост в Европейския съюз е 11.6%. Под формата на сива икономика в България се въртят над 23 млрд. лв. \r\nВсеки, който иска да подаде сигнал за подобни нарушения, може да го направи чрез новото мобилно приложение на КНСБ. То е достъпно онлайн и е изцяло безплатно. Там се приемат и оплаквания срещу нелицензирани търговски обекти, както и за всякакви нередности, свързани с правата на работниците и потребителите. \r\nЛуиза ТРАНЧЕВА", "date": "2019.07.22", "title": "Д-р Тодор Капитанов, КНСБ: 70 330 лв. губи за 30 години търновец, който работи без трудов договор"}
{"url": "http://www.focus-news.net/news/2019/07/22/2682697/smolyan-mazhe-predstavili-se-za-ohraniteli-sa-nanesli-poboy-na-25-godishen-mazh-i-priyatelite-mu-na-sabora-na-rozhen.html", "text": "Неизвестни лица, представили се за охранители, са нанесли побой на 25-годишен мъж от село Оряховец и приятелите му на събора на Рожен. Това съобщиха от  ОДМВР – Смолян . На 20 юли 2019 г. е получена писмена жалба от 25-годишен мъж от с. Оряховец, общ. Баните, за това, че около 08.00 часа на същата дата в местността Роженски поляни в палатков лагер № 3, неизвестни лица, представили се за охранители, са нанесли побой на тъжителя и на негови приятели и са им счупили озвучителната техника. Местопроизшествието е посетено от дежурна оперативна група при РУ и ОД МВР - Смолян. Установяват се извършителите.", "date": "2019.07.22", "title": "Смолян: Мъже, представили се за охранители, са нанесли побой на 25-годишен мъж и приятелите му на събора на Рожен"}
{"url": "http://www.focus-news.net/news/2019/07/22/2682700/smolyan-tovaren-avtomobil-i-250-bali-slama-sa-izgoreli-pri-pozhar-na-pat--864-pri-km-84.html", "text": "Товарен автомобил и 250 бали слама са изгорели на път III 864 Чепеларе - Смолян при км 84+300. Това съобщиха от  ОДМВР – Смолян . Инцидентът е станал на 21 юли 2019 г. около 10.50 часа. Автомобилът е собственост на 34-годишен мъж от с. Смилян. Спасени са пет леки автомобила и два лекотоварни автомобила, намиращи се в непосредствена близост до инцидента. Гасенето е осъществено от ЕКИП на РСПБЗН - Чепеларе. Причините за възникналият пожар се изясняват. По случая е образувано досъдебно производство.", "date": "2019.07.22", "title": "Смолян: Товарен автомобил и 250 бали слама са изгорели при пожар на път III 864 при км 84"}
{"url": "http://www.focus-news.net/news/2019/07/22/2682690/the-times-podkrepata-za-dzheremi-korbin-sred-leybaristite-se-sviva-sochi-prouchvane.html", "text": "Популярността на Джереми Корбин сред членовете на Лейбъристката партия се е сринала, като две пети от партийните членове искат неговото оттегляне от лидерството на фракцията преди следващите избори, показва проучване на британската статистическа агенция YouGov, цитирана от авторитетното британско издание  The Times .  \r\nНа фона на увеличаващото се недоволство около Брекзит и обвиненията към Корбин за антисемитизъм, подкрепата към него се е свила, като вече 43 процента от членовете на Лейбъристката партия смятат, че той трябва да се оттегли.  \r\nПовече от половината от запитаните смятат, че Корбин е не се справя добре с казуса по излизането на Великобритания от Европейския съюз, а 25 процента настояват за незабавна смята на лидерството в партията, сочат данните от анкетата. \r\nПроучването показва също, че 68 на сто смятат Кийр Стармър за добър избор за негов вероятен наследник.   \r\nКорбин заяви в неделя пред сайта на лейбъристите, че ще „изведе антисемитизма от партията веднъж и завинаги“, но въпреки това доверието сред членовете ѝ към него остава ниско.", "date": "2019.07.22", "title": "The Тimes: Подкрепата за Джереми Корбин сред лейбъристите се свива, сочи проучване"}
{"url": "http://www.focus-news.net/news/2019/07/22/2682698/blagoevgrad-hristo-stoichkov-shte-otkrie-obnoven-sporten-teren-v-petrich.html", "text": "Най-добрият и титулуван български футболист Христо Стоичков ще бъде гост на Петрич на 23 юли. Това съобщиха от пресцентъра на  Община Петрич . В 16.30 часа той ще се срещне с трениращите в детско-юношеската школа на ОФК „Беласица“, а в 18.00 часа в залата на хотел „България“ ще представи биографичната си книга „Христо Стоичков. Историята“.  \r\nВсички желаещи ще могат да се снимат за спомен с Христо Стоичков, както и да получат автограф върху биографията на Камата. Христо Стоичков ще покаже и оригиналната статуетка на Златната топка, която списание „Франс футбол“ му връчи през 1994 г.  \r\nВ 21.30 часа кметът на Община Петрич Димитър Бръчков и Христо Стоичков официално ще открият обновения спортен терен в Профилирана гимназия „Пейо Яворов“.  \r\n„За Петрич е изключително голяма чест, че става един от градовете, в които Христо Стоичков идва за представяне на биографичната си книга. Легендата удостои града и със съгласието си лично да открие напълно обновения спортен терен в гимназия “Пейо Яворов“, коментират от Община Петрич.", "date": "2019.07.22", "title": "Благоевград: Христо Стоичков ще открие обновен спортен терен в Петрич"}
{"url": "http://www.focus-news.net/news/2019/07/22/2682696/bsp-sofiya-pravitelstvoto-i-kmetat-na-sofiya-ne-tryabva-da-dopuskat-stranata-ni-da-se-naredi-sred-darzhavite-v-koito-se-sazdavat-usloviya-za-vazrazhdaneto-na-fashizma.html", "text": "Правителството и кметът на София Йорданка Фандъкова не трябва да допускат страната ни да се нареди сред държавите, в които се създават условия за възраждането на фашизма. Това се посочва в  позиция на БСП - София . \"Ръководството на Градската организация на БСП в София и общинските съветници от групата на социалистите сме разтревожени от новия, зловещ опит да се възроди чудовището фашизъм. До този момент приемахме натиска да бъде опорочена историята на България в периода 1944 - 1989 година като реваншизъм на неолиберализма. Бяхме обезпокоени, че българският неолиберализъм - чрез промяна на факти и истини от втората половина на ХХ век - прикрива събитията около Втората световна война, оправдавайки престъпленията на фашизма в България\", посочват от БСП - София. \"Не случайно неолиберализмът организира шествието Луковмарш със задача да героизира един от кръволозите в българската история. Постепенно се възстановяват символи на българския фашизъм и се заличава паметта за антифашистката борба в България. Обричат се на забрава истините за \"белия терор\", за Гео Милев, за Христо Ясенов, за Тодор Страшимиров, за Йосиф Хербст, за световния поет Никола Вапцаров, за стотиците хиляди невинно убити деца, млади ремсисти и интелектуалци\", заявяват от БСП - София. \r\n\"През пролетта на тази година неолибералите се опитаха да превърнат София в сборище на неофашисти. До този момент техните опити за реабилитация на фашизма срещаха отпор. Сега обаче разбираме, че неолибералите не само посягат на историята в учебниците на нашите деца, но организират и поход, който отново цели да раздели обществото ни, да всее омраза и ненавист към другомислещите. Разбираме, че се подготвя акция \"Памет за утре\", по време на която ще бъдат поставяни пречупени петолъчки на 9 места в София, свързани с „комунистическото минало“ на България. И изразяваме нашата тревога от опасността България да бъде заразена от \"кафявата чума\"! На 1 септември – денят, в който човечеството ще отбележи 80-годишнината от началото на най-кървавата война в неговата история - Втората световна – неолибералите организират поставяне на пречупени звезди на знакови места в София, свързани с антифашизма. Чудовищен е замисълът им да бъдат въвлечени в тази акция и млади момичета и момчета, родени след 1990 година\", пише още в позицията. \r\n\"Ние, социалистите от София, призоваваме кмета Йорданка Фандъкова, както и всички оторизирани органи в държавата, да използват законовите си правомощия и да се противопоставят на това престъпно деяние. Правителството на Република България и столичният градоначалник не трябва да допускат страната ни да се нареди сред държавите, в които се създават условия за възраждането на фашизма. Това е крайно опасна тенденция! Длъжни сме да предупредим, че това ще отклони България от демократичния ѝ европейски път на развитие. Ние отправяме предупреждение и заедно с това ще уведомим световните антифашистки организации, Световния еврейски конгрес и прогресивните сили за случващото се в България\", заявяват от БСП - София.  \r\n\"Настояваме министърът на образованието и науката Красимир Вълчев да се дистанцира от неолибералите, които са изготвили учебните програми в българското училище. Настояваме също директорът на Държавна агенция \"Архиви\" доц. Михаил Груев незабавно да подаде оставка заради персоналната подкрепа за това шествие.  \r\nИзползването на млади хора като оръдие за осъществяване на профашистки идеи е престъпление, което не можем да отметнем с лека ръка. През 30-те години на миналия век Адолф Хитлер използва млади германци, които пречупват кръстове, поставят жълти звезди по къщи, квартали и ревери на костюми и изпращат в газовите камери на смъртта милиони хора.  \r\nВъпреки историческите превратности, България е оцеляла през вековете. България помни светлите мигове на величие и моментите на позор. Мълчаливото съгласие, преклоняването на главите, пречупването на звездите - символ на хаоса и разделението между хората - днес може да отвори новите врати адови, зад които човешкият живот няма никаква стойност.  \r\nНастояваме да бъде приложена цялата строгост на закона към тези неофашистки прояви и виновните лица да поемат тяхната отговорност\", посочват от БСП - София. \r\n\"Надяваме се, че президентът на България Румен Радев, председателят на Народното събрание Цвета Караянчева, премиерът Бойко Борисов и кметът на София Йорданка Фандъкова няма да позволят неофашизмът да шества в България\", пише още в позицията.", "date": "2019.07.22", "title": "БСП - София: Правителството и кметът на София не трябва да допускат страната ни да се нареди сред държавите, в които се създават условия за възраждането на фашизма"}
{"url": "http://www.focus-news.net/news/2019/07/22/2682701/yordan-grizhov-obshtinski-savetnik-v-pleven-za-poreden-pat-ploshtadki-za-ulichen-fitnes-sa-obekt-na-agresivno-povedenie-i-posegatelstvo-ot-vandali.html", "text": "За пореден път подобни площадки за уличен фитнес са обект на агресивно поведение и посегателство от вандали, които не оценяват това, което се прави. Това каза за  Радио „Фокус“  Йордан Грижов, общински съветник в община Плевен, по повод посегателството върху новоизградена площадка за спорт на открито в града в парк ,,Десети декември“. ,,Площадката бе направена преди броени дни. За съжаление, върху нея вече има нанесени първи щети. От снимки в социалните мрежи разбрах, че тя е претърпяла щети“, каза Йордан Грижов. Той допълни, че това е първата професионална площадка за уличен фитнес в града и направена по инициатива на шампиона Йордан Йовчев. „Тя дава възможност за провеждане на състезания от републикански и международни кръгове по стрийт фитнес. Радвахме се много заедно с моите колеги от Общинския съвет, че в града има такава площадка. Инициатор съм на още две такива площадки в града, които също са били обект на агресия. Не знам как трябва да се реагира такова поведение. Камерите не бива да бъдат само регистратори на случаите, трябва да се потърси отговорност от лицата, нанесли щетите“, коментира Йордан Грижов.  \r\nВиолета КРЪСТЕВА", "date": "2019.07.22", "title": "Йордан Грижов, общински съветник в Плевен: За пореден път площадки за уличен фитнес са обект на агресивно поведение и посегателство от вандали"}
{"url": "http://www.focus-news.net/news/2019/07/22/2682699/adelina-stefanova-hram-vavedenie-bogorodichno-blagoevgrad-narodat-tachi-svetitsata-mariya-magdalena-kato-sestra-na-sv-iliya-kato-neyniyat-praznik-e-posveten-na-borbata-sreshtu-gramotevitsite.html", "text": "Народът тачи светицата Мария Магдалена като сестра на св. Илия, като нейният празник е посветен на борбата срещу гръмотевиците. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. По думите ѝ като първа вестителка на Възкресението Мария Магдалена е призната от Църквата като равноапостолна. „На нея се приписва първият възглас, който използваме на Великден. Тя първа казала на император Тиберий – „Христо Воскресе“. В отговор всеки вярващ християнин в продължение на 40 дни до Спасовден изтъква „Воистина Воскресе“, каза още Стефанова. Тя добави, че когато в деня на св. Мария Магдалена гърми и трещи, предполага се, че свети Илия се сърди, за това, че със закъснение разбрал, че денят му е отминал. „На този ден лястовиците се събират по жиците, щъркелите в блатата, пъдпъдъците по стърнищата в очакване на общия повик за отлитане към топлите страни“, посочи Стефанова. \r\nЛивия НИНОВА", "date": "2019.07.22", "title": "Аделина Стефанова, храм „Въведение Богородично“ – Благоевград: Народът тачи светицата Мария Магдалена като сестра на св. Илия, като нейният празник е посветен на борбата срещу гръмотевиците"}
{"url": "http://www.focus-news.net/news/2019/07/22/2682703/hurryiet-turtsiya-shte-zapochne-nova-operatsiya-v-siriya-ako-ne-se-ustanovi-zona-za-sigurnost-zayavi-mevlyut-chavushoglu.html", "text": "Турция ще навлезе по-надълбоко в Сирия ако планираната зона за сигурност в северната част на страната не бъде установена и ако заплахите срещу Анкара продължат, заяви министърът на външните работи на южната ни съседка Мевлют Чавушоглу, цитиран от вестник  Hurryiet . \r\nТурция води преговори със САЩ за установяването на зона за сигурност от другата страна на временната граница на страната със Сирия. Тя обаче е под контрола на подкрепяните от Вашингтон сирийски кюрдски „Отряди за народна самоотбрана“ (ОНС/YPG), които правителството на Ердоган счита за крило на обявената от Анкара за терористична организация „Работническа партия на Кюрдистан“ (ПКК).  \r\nВ интервю за турската телевизия TGRT Haber, Чавушоглу добави, че се надява да бъде постигнато споразумение след планираните за 22 юли преговори със специалния представител на Белия Дом в Сирия, Джеймс Джефри, който е на посещение в турската столица.", "date": "2019.07.22", "title": "Hurryiet: Турция ще започне нова операция в Сирия, ако не се установи зона за сигурност, заяви Мевлют Чавушоглу"}
{"url": "http://www.focus-news.net/news/2019/07/22/2682704/odmvr-varna-moreto-e-izhvarlilo-trup-kray-varna-rano-sutrinta-v-sabota.html", "text": "Морето е изхвърлило труп край Варна рано сутринта в събота. Това съобщиха за  Агенция „Фокус“  от пресцентъра на  ОДМВР - Варна . Става дума за малко над 40-годишен мъж, който се е удавил. До момента няма данни за извършено спрямо него престъпление. Мъжът е забелязан във водата и е изваден, при което е установена смъртта. Все още се изясняват причините за инцидента. Образувано е досъдебно производство, което Районната прокуратура наблюдава.", "date": "2019.07.22", "title": "ОДМВР – Варна: Морето е изхвърлило труп край Варна рано сутринта в събота"}
{"url": "http://www.focus-news.net/news/2019/07/22/2682706/targovishte-pozhar-e-goryal-v-nefunktsionirashto-uchilishte-v-selo-slavyanovo-nyama-naneseni-seriozni-materialni-shteti.html", "text": "Пожар е горял в нефункциониращо училище в село Славяново, няма нанесени сериозни материални щети. Това съобщиха от  ОДМВР - Търговище . Сигналът е подаден в 18.42 часа на 21 юли. Служители на РСПБЗН - Попово са реагирали на сигнала за възникнал пожар в сграда на нефункциониращо училище в село Славяново, община Попово, причинен от детска игра с огън. Пожарът е погасен без преки материални загуби. Спасени от евентуално преминаване на огъня към тях са 3 сгради.", "date": "2019.07.22", "title": "Търговище: Пожар е горял в нефункциониращо училище в село Славяново, няма нанесени сериозни материални щети"}
{"url": "http://www.focus-news.net/news/2019/07/22/2682705/yordan-grizhov-obshtinski-savet-pleven-ima-entusiasti-koito-sa-se-pogrizhili-da-popravyat-nanesenata-shteta-varhu-ploshtadkata-za-fitnes-na-otkrito.html", "text": "Има ентусиасти, които са се погрижили да поправят нанесената щета върху площадката за фитнес на открито. Това каза за  Радио „Фокус“  Йордан Грижов, общински съветник в Плевен, по повод посегателството върху изградената площадка за спорт на открито в града в парк ,,Десети декември“. ,,Става дума за поправка на верига, прикрепена към халка за набиране. Много се радвам, че има и хора, които милеят за подобно съоръжение“, каза Йордан Грижов. ,,Говорил съм и с екипа на Йордан Йовчев и те също ще се погрижат да възстановят площадката в нормалния вид и безопасното ѝ състояние за официалното откриване“, каза още Йордан Грижов. Той добави, че събитието ще се състои през септември. ,,Нямаме още официална дата предвид сезона на отпуските. Всички, които се борихме за каузата, заедно с кмета на Общината и председателя на Общинския съвет, ще присъстваме. Освен това ще се проведе и демонстрация от професионални атлети как да се експлоатират уредите по възможно най-добрия начин“, подчерта Йордан Грижов.  \r\nВиолета КРЪСТЕВА", "date": "2019.07.22", "title": "Йордан Грижов, Общински съвет - Плевен: Има ентусиасти, които са се погрижили да поправят нанесената щета върху площадката за фитнес на открито"}
{"url": "http://www.focus-news.net/news/2019/07/22/2682708/zam-ministar-lozana-vasileva-dogovoreni-sa-64-ot-byudzheta-na-programata-za-morsko-delo-i-ribarstvo-2014-2020-g.html", "text": "Към настоящия момент по Програмата за морско дело и рибарство (ПМДР) 2014-2020 г. са договорени 130.9 млн. лв. финансова помощ или 64% от бюджета ѝ. Това заяви заместник-министърът на земеделието, храните и горите Лозана Василева при откриването на информационната кампания по Програмата в Поморие, съобщиха от пресцентъра на   Министерството на земеделието, храните и горите . По думите ѝ предстои сключването на договори по още осем процедури, по които в процес на оценка са проектни предложения на обща стойност  около 15 млн. лв.  \r\nДо края на месеца предстои да бъде открит и прием по две мерки - 2.2 „Продуктивни инвестиции в аквакултурите“ и 5.4. „Преработване на продуктите от риболов и аквакултури“. „От стартирането на програмата това е третият прием по мярка 2.2. Традиционно по нея е най-голям интересът от страна на бизнеса и договорените и разплатените средства са с най-висок дял, в сравнение с останалите мерки по ПМДР”, обясни Василева. \r\n Пред сдружения, представители на рибарския бранш и Местните инициативни рибарски групи  бяха представени и мерките  1.2 „Здраве и безопасност“ и 2.5 „Аквакултури, осигуряващи екологични услуги“, по които в момента тече първият прием за програмния период.  \r\nИнформационната кампания ще продължи в Царево. Събитието ще се проведе на 23 юли 2019 г. от 13.00 часа в залата на Общинския съвет, читалище „Георги Кондолов“. В Стара Загора ще се проведе следващата среща. Тя ще се състои на 30 юли от 13.00 часа в залата на хотел „Мериан Палас“.", "date": "2019.07.22", "title": "Зам.-министър Лозана Василева: Договорени са 64% от бюджета на Програмата за морско дело и рибарство 2014-2020 г."}
{"url": "http://www.focus-news.net/news/2019/07/22/2682691/dobrich-dvama-spetsialisti-v-oblastta-na-veterinarnata-meditsina-shte-uchastvat-v-zasedanieto-na-oblastnata-epizootichna-komisiya.html", "text": "Двама специалисти в областта на ветеринарната медицина ще участват в утрешното заседание на Областната епизоотична комисия, съобщиха от пресцентъра на  Областна администрация – Добрич . Заседанието ще бъде за опасностите от заболяването африканска чума по свинете и какви превантивни мерки могат да се вземат. То ще се състои на 23 юли от 10.00 часа в зала „Европа“. Участие в работата на комисията ще вземат проф. д-р Паскал Желязков от Националния диагностичен научноизследователски ветеринарномедицински институт и доц. д-р Чавдар Филипов от факултет „Ветеринарна медицина“ в Лесотехнически университет. Двамата са включени със заповед на министъра на земеделието, храните и горите Десислава Танева в създадения Консултативен съвет по африканска чума по свинете. Със същата заповед министър Танева възлага на Консултативния съвет да провежда информационна кампания сред населението и органите на местната власт в страната във връзка с констатираните огнища и прилагане на мерките за профилактика, ограничаване и ликвидиране на АЧС; да изразяват научни становища при необходимост и да предлагат допълнителни мерки за превенция и контрол на заболяването.", "date": "2019.07.22", "title": "Добрич: Двама специалисти в областта на ветеринарната медицина ще участват в заседанието на Областната епизоотична комисия"}
{"url": "http://www.focus-news.net/news/2019/07/22/2682710/pazardzhik-oshte-ne-e-ustanovena-samolichnostta-na-mazha-koyto-be-otkrit-martav-v-napoitelen-kanal-blizo-do-selo-lozen.html", "text": "Още не е установена самоличността на мъжа, който бе открит мъртъв в напоителен канал близо до село Лозен, съобщиха от  ОДМВР . Мъжът е на възраст между 60 и 65 години. Кметовете на близките населени места са уведомени, за да окажат съдействие при сигнал за изчезнали възрастни хора. Проверяват се и данните за изчезнали и издирвани лица.", "date": "2019.07.22", "title": "Пазарджик: Още не е установена самоличността на мъжа, който бе открит мъртъв в напоителен канал близо до село Лозен"}
{"url": "http://www.focus-news.net/news/2019/07/22/2682709/stara-zagora-kmetat-zhivko-todorov-ottegli-predlozhenieto-si-za-pravo-na-stroezh-na-myastoto-na-stariya-savet.html", "text": "Кметът на Стара Загора Живко Тодоров оттегли предложението си за предстоящата на 25 юли сесия на Общинския съвет, касаещо учредяване право на строеж за изграждане на сграда в УПИ ХV679, кв. 1 по ПУП на града. Това съобщиха от пресцентъра на  Община Стара Загора . \r\nНа юлското заседание на местния парламент, съветниците трябваше да гласуват изграждането на сграда на мястото на съборения т. нар. Стар съвет, източно от парк „5-ти октомври“. C ĸoнĸypc бе избpaн идeeн пpoeĸт зa нoво здание на неговото място.", "date": "2019.07.22", "title": "Стара Загора: Кметът Живко Тодоров оттегли предложението си за право на строеж на мястото на Стария съвет"}
{"url": "http://www.focus-news.net/news/2019/07/22/2682711/valeri-simeonov-nfsb-ima-rast-v-prihodite-na-letnite-morski-kurorti.html", "text": "Няма основания за притеснения по отношение на туристическия сезон до момента. Това каза след края на среща с отговорните институции във Варна, свързана с регулярното отчитане на туристическия сезон във Варненска и Добричка области, Валери Симеонов от НФСБ, предаде репортер на  Радио \"Фокус\" – Варна . По думите на Валери Симеонов, почти всички, които са свързани с отчетността, като се започне с Националната агенция по приходите, мине се и през представителите на общините, са заявили, че има ръст в приходите и посещаемостта. Според него, същото е заявено категорично и от културните институции. Имало е представители на Регионалния исторически музей, на Двореца на културата и спорта. \"Това е добра новина за Варна, ще ми се да можем да констатираме същото и за Бургаска област, дай Боже за цяла България\", заяви Валери Симеонов. Той допълни, че сведенията за преждевременната смърт на българския туризъм за 2019 година са се оказали преувеличени. Той уточни, че може да има спад на посещаемостта, но има в ръст в приходите. Симеонов добави, че борбата за пренасочване на туризма към една по-високо платежоспособна категория туристи дава вече своите резултати. Що се отнася до действията относно контрола върху шума, вече дават резултат. Той припомни, че Законът вече е в действие, след като е приет на второ четене в парламента. Според него действията са дали резултат още преди влизане в сила на нормативната база, а обстановката е станала по-поносима, особено през нощта. \r\nДиана СТОЕВА", "date": "2019.07.22", "title": "Валери Симеонов, НФСБ: Има ръст в приходите на летните морски курорти"}
{"url": "http://www.focus-news.net/news/2019/07/22/2682712/dobrich-sastavat-ot-iztochen-timor-nyama-da-uchastva-v-18-iya-mezhdunaroden-folkloren-festival-folklor-bez-granitsi.html", "text": "Съставът от Източен Тимор няма да участва в 18-ия Международен фолклорен фестивал „Фолклор без граници“. Това съобщиха от пресцентъра на  Община Добрич . Промяната в участниците във фестивала, който се провежда в града в периода 22 - 24 юли 2019 г. е по независещи от организаторите причини.", "date": "2019.07.22", "title": "Добрич: Съставът от Източен Тимор няма да участва в 18-ия Международен фолклорен фестивал „Фолклор без граници“"}
{"url": "http://www.focus-news.net/news/2019/07/22/2682715/mladezhkoto-obedinenie-v-bsp-organizira-na-vrah-buzludzha-diskusiya-na-tema-ostavam-v-balgariya-promenyam-svoyata-obshtina.html", "text": "„Оставам в България! Променям своята община!“ е темата на младежката дискусия, която се организира от младите социалисти в деня на Националния събор на Левицата- Бузлуджа 2019 год. , съобщиха от пресцентъра на  БСП . \r\nСпециален гост на събитието ще бъде председателят на Националния съвет на БСП Корнелия Нинова, както и членовете на Изпълнителното бюро на БСП. \r\nЦелта на младежката дискусия е да бъдат обсъдени и разисквани конкретни политики, които кандидатите за кметове на населени места и кандидатите за общински съветници на БСП трябва да отстояват по време на местните избори тази есен.  \r\nНа 27-ми юли, от 13:30 часа, на поляната над Малка Бузлуджа, младите социалисти ще обсъждат бъдещето както на България, така и на родните си места.", "date": "2019.07.22", "title": "Младежкото обединение в БСП организира на връх Бузлуджа дискусия на тема: „Оставам в България! Променям своята община!“"}
{"url": "http://www.focus-news.net/news/2019/07/22/2682702/severoiztochnoto-darzhavno-predpriyatie-proveryava-lovtsite-za-spazvaneto-na-novite-iziskvaniya-po-zakona-za-orazhiyata.html", "text": "Ловците, получили разрешение за индивидуален лов, които не спазват заповедите на министър Десислава Танева, ще бъдат лишени от право на лов за срок от 4 месеца. Това съобщиха от  Североизточното държавно предприятие . Решението е взето от УС на ЛРД „Сокол“ – Шумен и бе оповестено по време на среща с представителите на дружините от Шуменско. На събирането стана ясно още, че лова ще бъде открит официално на 10 август, като ръководителите на лова за сезон 2019/2020 г. бяха инструктирани за мерките за безопасност при боравене с оръжие и спазване на изискванията за биосигурност заради АЧС. По време на срещата ръководството на сдружението обясни на присъстващите, че трябва да се спазват  всички изисквания по закона за оръжията и новите поправки от 7 май, като пистолетите трябва да се носят до мястото на лова в специален куфар, а пушките със заключващ механизъм. От полицията вече правят проверки за спазване на новите изисквания и има глобени ловци в една от преславските дружини. Председателят на УС на  ЛРД „Сокол“ – Шумен Стоян Стоянов напомни на ловците, че тепърва започва засушаването и мерките за противопожарна безопасност трябва да бъдат на едно от челните места. Той предупреди хората да не употребяват алкохол по време на излета, защото служители на полицията и КОС ще санкционират нарушителите. Експерти от ОБДХ и Североизточното държавно предприятие напомниха на ловците как се взимат проби от отстреляни животни, какво се прави ако в гората бъде открито труп на диво прасе и как трябва да се дезинфекцират автомобилите, дрехите, обувки и т.н. след лов, за да не се допусне разпространението на вируса на  АЧС. В края на срещата стана ясно, че за всички желаещи членове на сдружението ще бъде организиран и курс за подборен лов, за да се засили индивидуалното ловуване и да се намалят популацията на дивата свиня и хищниците в района.", "date": "2019.07.22", "title": "Североизточното държавно предприятие проверява ловците за спазването на новите изисквания по закона за оръжията"}
{"url": "http://www.focus-news.net/news/2019/07/22/2682714/nkzhi-shte-dade-start-na-rekonstruktsiyata-na-garoviya-kompleks-iskar-na-25-yuli.html", "text": "Национална компания „Железопътна инфраструктура“ организира официална церемония „първа копка“ за обект „Реконструкция на гаров комплекс Искър“, част от проект „Реконструкция на гарови комплекси в Подуяне, Искър и Казичане“. Това съобщиха от пресцентъра на  НКЖИ . Церемонията ще се състои на 25 юли 2019 г. от 11.00 часа на жп гарата в Искър. \r\nГаров комплекс „Искър“ е разположен по протежението на жп линия Калотина - София - Пловдив - Бургас/Свиленград, която е част от основната  мрежа на територията на България. Главната цел на проекта е повишаване комфорта и сигурността на пътниците чрез изграждане на модерен гаров комплекс. \r\nРеконструкцията на гаров комплекс Искър се осъществява със съфинансиране от Европейския фонд за регионално развитие (ЕФРР) чрез Оперативна програма „Транспорт и транспортна инфраструктура” 2014-2020 г. \r\nОбща стойност на проекта: 7 403 471, 60 лв. \r\nСтойност на обекта: 2 084 181, 34 лв. \r\nИзточници на финансиране: \r\n- ЕФРР: 1 496 959,86  лв. \r\n- Национално съфинансиране: 264 169,39 лв. \r\n- Средства на бенефициента: 323 052,09 лв.", "date": "2019.07.22", "title": "НКЖИ ще даде старт на реконструкцията на гаровия комплекс „Искър“ на 25 юли"}
{"url": "http://www.focus-news.net/news/2019/07/22/2682713/pregled-na-mezhdunarodnite-novini-do-13-chasa-agentsiya-fokus.html", "text": "Партията на президента на Украйна „Слуга народа“ е удовлетворена от своя резултат на предсрочните парламентарни избори в страната, предава  ТАСС . \r\n„Доволни сме от резултата в мажоритарните окръзи“, отбеляза в понеделник на брифинг ръководителят на изборния щаб на фракцията Александър Корниенко, като добави, че „стратегията за защита на резултатите“ от гласуването е сработила. \r\nПо неговите думи, в хода на изборите са регистрирани 500 нарушения. Що се касае до конкретните примери, той отбеляза подкупването на членове на комисията и избиратели в Луганска област. „Давали са пари, захар – това е класика в Луганска област, там винаги един от кандидатите раздава захар, но, за съжаление, в Луганска област не е толкова сладко“, орбеляза Конриенко. \r\nПрезидентската партия „Слуга народа“ може да получи 243 места и да формира самостоятелно правителство в новия състав на Върховната Рада. Това показват резултатите от проведения от ТАСС анализ на 50% от обработените от ЦИК протоколи. Според предварителните резултати, по партийните списъци „Слуга народа“ може да получи 122 места в Радата, а в мажоритарните окръзи – 121. \r\n*** \r\n Турция ще навлезе по-надълбоко в Сирия ако планираната зона за сигурност в северната част на страната не бъде установена и ако заплахите срещу Анкара продължат, заяви министърът на външните работи на южната ни съседка Мевлют Чавушоглу, цитиран от вестник  Hurryiet . \r\nТурция води преговори със САЩ за установяването на зона за сигурност от другата страна на временната граница на страната със Сирия. Тя обаче е под контрола на подкрепяните от Вашингтон сирийски кюрдски „Отряди за народна самоотбрана“ (ОНС/YPG), които правителството на Ердоган счита за крило на обявената от Анкара за терористична организация „Работническа партия на Кюрдистан“ (ПКК).  \r\nВ интервю за турската телевизия TGRT Haber, Чавушоглу добави, че се надява да бъде постигнато споразумение след планираните за 22 юли преговори със специалния представител на Белия Дом в Сирия, Джеймс Джефри, който е на посещение в турската столица. \r\n*** \r\n Към 11:50 местно време на 22 юли Централната избирателна комисия на  Украйна е обработила 54,68% от електронните протоколи на окръжните избирателни комисии в многомандатните избирателни района на предсрочните избори за Върховната Рада, предава агенция  УНН . \r\nСпоред информацията ,партията \"Слуга народа\" набира 42,47%; \r\n\"Опозиционна платформа - за живот\" - 12.92%; \r\n\"Европейска солидарност\" - 8,60%; \r\nОбщоукраинско сдружение \"Баткивщина\" - 8.02%; \r\n\"Глас\" - 6.36%. \r\nДруги партии не преодоляват 5-процентната бариера. \r\nНа 21 юли в Украйна се проведоха предсрочни парламентарни избори. \r\n*** \r\n  Иранските власти съобщиха в понеделник, че службите за сигурност на страната са арестували 17 заподозрени, някои от които са осъдени на смърт, след като са обезвредили шпионска мрежа на ЦРУ, предава  AFP . \r\nСлужбите „са обезвредили успешно шпионска мрежа (на ЦРУ)“, заяви началникът на контраразузнаването в Иранското разузнавателно министерство, чиято самоличност не се разкрива. \r\n„Тези, които умишлено са предали страната, са предадени на съда... някои са осъдени на смърт или дълго лишаване от свобода“. \r\nОбявлението идва на фона на сериозното напрежение между Вашингтон и Техеран, след като САЩ излязоха едностранно от иранската ядрена сделка и отново наложиха икономически санкции на Ислямската република. \r\nЗаподозрените са „вербувани в чувствителни и важни центрове, както и в частния сектор, свързан с тях, работейки като контрагенти или консултанти“, заявиха от Техеран. \r\nИдентифицирани са 17 заподозрени, всички иранци, които са действали независимо един от друг, се казва още в съобщението на иранското контраразузнаване. \r\nНякои от тях са вербувани, хванати във „визовия капан“, заложен от ЦРУ за иранци, искащи да пътуват в САЩ. \r\n\"Към тях се обърнаха, когато кандидатстваха за виза, а други имаха визи от преди и бяха подложени на натиск от ЦРУ, за да ги подновят\", каза шефът на контраразузнаването. \r\nИран заяви миналия месец, че е разбил шпионска мрежа, свързана с ЦРУ. \r\n\"Следвайки улики в американските разузнавателни служби, наскоро открихме новобранците, които американците бяха наели и разбихме новата мрежа\", съобщи тогава агенция ИРНА, цитирайки служител на разузнавателното ведомство. \r\nИРНА съобщи, че Ислямската република е извършила операцията в сътрудничество с \"чуждестранни съюзници\", без да посочи някоя държава. \r\n*** \r\n  Начело на Либерал-демократичната партия на Великобритания ще застане Джо Суинсън или сър Ед Дейви, на мястото на подалият оставка през май сър Винс Кейбъл, съобщава  BBC .  \r\nРезултатите от гласуването за лидер на партията, подкрепяща оставането на страната в Европейския съюз ще бъдат обявени днес в 16:00 часа местно време (18:00 часа българско време).  \r\nСуинсън, която е и заместник-председател на партията от две години, се смята за фаворит в гласуването. Нейният съперник е бившият министър на енергетиката Ед Дейви.  \r\nИ двамата кандидати се застъпват за провеждането нов референдум за напускане или оставане в ЕС.  Либерал-демократичната партия започна процеса по избирането на нов лидер през месец май, когато Винс Кейбъл, лидер на партията от 2017-та година, обяви, че напуска поста си, като оставя „по-голяма и по-силна партия“.  \r\nПри лидерството на Кейбъл, либералите бяха авангард на кампанията за провеждане на нов референдум като опит за прекъсване на процеса по излизането на Великобритания от Европейския съюз.  Джо Суисън обяви по-рано, че избирането на Борис Джонсън за лидер на Консервативната партия би било отлична възможност за либералите да спечелят избиратели. Тя вярва, че Джонсън, вероятният заместник на Тереза Мей, би бил лош избор за министър-председател, но и прекрасен способ за увеличаване на рейтинга на нейната собствена партия. Резултатите от изборите за лидер на торите ще бъдат обявени във вторник.  \r\nМеждувременно Ед Дейви обяви по-рано, че Великобритания има нужда от „нов икономически модел“ и „зелен капитализъм“.  \r\n„Имаме нужда от това да натиснем банките, стоковата борса и пенсионното осигуряване, за да вземат те под внимание измененията в климата“ – добави Дейви. \r\n*** \r\n  В понеделник президентът на Сърбия Александър Вучич ще приеме акредитивните писма на новия посланик на Руската Федерация в Белград Александър Боцан-Харченко. Както разбира сръбският вестник  „Курир“  от дипломатически източници, последният ще се възползва от този случай, за да предаде на държавния глава послание от руския му колега Владимир Путин по косовския въпрос. \r\nТази информация бе потвърдена и от дипломата Зоран Миливойевич, който подчерта, че това е доказателство за взаимното уважение между Сърбия и Русия и че новият посланик отива при президента само три дни след пристигането си в Белград и встъпването в длъжност. \r\n„Боцан-Харченко е сред най-изтъкнатите руски дипломати и неговото идване тук е потвърждение за значението, което отдава Русия на Сърбия. Фактът, че той дойде в петък и че Вучич го приема в понеделник, е показател за специално отношение, защото посланиците чакат 20 дни, за да представят акредитивните си писма. Що се отнася до посланието, то със сигурност е в тона на подкрепа и добри отношения между Сърбия и Русия и по-нататъшно укрепване на същите. Има и подкрепа за Сърбия и когато става въпрос за Косово и Метохия, и със сигурност Русия е потвърдила, че подкрепя спазването на Резолюция 1244 за суверенитета и териториалната цялост“,  заключава Миливоевич. \r\n*** \r\n  Партията на президента на Украйна Владимир Зеленски „Слуга народа“ запазва значителната си преднина пред фракцията на Юрий Бойко „Опозиционна платформа – за живот“ – 42,19% срещу 12,75%, показват данните на ЦИК на страната след обработването на 35,51% от проколите, предава  РИА Новости . \r\nНа трето място е партията на бившия президент Петро Порошенко, „Европейска солидарност“, с 8,71%, след това е партия „Баткивщина“ на бившия премиер Юлия Тимошенко с 8,15%, а петизата затваря партията на музиканта Святослав Вакрчук „Глас“ с 6,39%. \r\nВ неделя бяха проведени предсрочни избори в Украйна. Според националния екзитпол, в парламента влизат пет партии – на президента Владимир Зеленски \"Слуга на народа\", \"Опозиционна платформа - за живот\", Партия  „Европейската солидарност“ на бившия президент Петро Порошенко. Освен това партията на бившия премиер Юлия Тимошенко \"Баткивщина\" и \"Глас\" на музиканта Святослав Вакарчук. Официалните резултати от изборите трябва да бъдат оповестени от ЦИК преди 5 август. \r\n*** \r\n  Най-малко 32-а души са загинали в неделя в северноиндийския щат Утар-Прадеш заради удари на мълнии, предизвикани от мощни мусонни дъждове с гръмотевични бури, съобщава в понеделник местният телевизионен канал  NDTV , като уточнява, че светкавиците са причинили наранявания на още 13 души. \r\nСпоред информацията на медията, най-много жертви са регистрирани в района на градовете Канпур и Фатехпур – по пет човека. Правителството на щата е обявило, че ще отдели помощи за семействата на загиналите и пострадалите. \r\n*** \r\n  Украинското министество на външните работи се обърна към Главната прокуратура и Службата за сигурност на Украйна (СБУ), за да инициират разследване срещу Транскарпатската унгарска културна асоциация (ТУКА) заради карта в седмичния й вестник „Карпаталия“, която изобразява част от Закарпатието „все едно принадлежи на Унгария“, пише електронното издание Hungary Today. \r\nВ последното си издание, вестникът се опитва да насърчи закарпатските унгарци да участват на украинските парламентарни избори, които се проведоха в неделя, с карта на първа страница, която изобразява Закарпатска област, където трима унгарски кандидати бяха номиниранив едномандатните райони, оцветена в червено бяло и зелено – цветовете на унгарското знаме. На изображението е изписано следното: „На крак, унгарци! Да гласуваме на 21 юли!“ \r\nЗаместник-министърът на външните работи Йевхен Бозсок написа в „Туитър“: „Това е сепаратизъм! Главната прокуратура на Украйна и СБУ трябва да образуват производство срещу него. Вече подписах съответните жалби“. \r\nВ отговор СБУ обяви, че е започнала процедура, „като се има предвид, че представянето на картата на вестника с унгарския флаг на фона показва признаци на нападение срещу териториалната цялост на Украйна и провокира сепаратистки чувства сред унгарското национално малцинство“. \r\nТози инцидент се случва не много, след като беше приет много спорния закон за „защита на украинския език като единствен държавен“. Законът дискриминира сериозно различните етнически малцинства, живеещи в страната, отбелязва унгарската медия. \r\n*** \r\n Помощник-държавния секретар на САЩ за Европа и Евразия Филип Рийкър започна посещението си в Гърция и Македония в неделя, а визитата ще продължи до събота, съобщи Държавният департамент. Дипломатът от кариерата е бил посланик в Скопие от 2008 до 2011 година, а от 1997 до 1999 година е съветник по връзките с обществеността в американското посолство в Македония, предава скопското електронно издание  „Фактор“ . \r\n„Помощник-секретарят по европейските и евразийските въпроси Филип Рийкър ще бъде в Гърция и Северна Македония от 21 до 27 юли и ще има срещи с представители на властта, гражданското общество и бизнес лидери“, написаха от американското външнополитическо ведомство. \r\nВ Атина Рийкър ще се срещне с министъра на външните работи Никос Дендиас, както и с други представители на правителството, за да разговаря с тях по ключови въпроси от двустранните отношения, като търговията, инвестиционната политика, сътрудничеството в сферите на сигурността и отбраната, регионалната стабилност и енергетиката. Освен това той ще участва на кръгла маса с предприемачи и бизнес лидери. В Солун той ще проведе разговори с местните власти, религиозните и бизнес лидерите. \r\nВ Скопие Рийкър ще се срещне с президента Стево Пендаровски, премиера Зоран Заев, външния министър Никола Димитров и други представители на правителството за разговори около двустранните въпроси и пътя на Северна Македония към членство в НАТО и ЕС. Освен това дипломатът ще присъства на събитие с учениците от Американското училище в Битоля, в допълнение към срещите с депутати, членове на опозиционната партия и представители на местната власт“, се казва в съобщението на Държавния департамент. \r\n*** \r\n  Централната избирателна комисия на Украйна вече е обработила над 20% от протоколите и с увеличаването на техния брой, резултатите на партиите, преодолели 5-процентовата бариера, се приближават към данните от екзитполовете, предава  ТАСС . \r\nПрезидентската партия „Слуга народа“ след обработването на 20,75% от протоколите събира 41,98% от гласовете, второто място удържа „Опозиционна платформа – За живот“ с 12,55% от гласовете. Освен това бариерата преминават „Европейска солидарност“ на бившия президент Петро Порошенко с 8,67%, „Баткивщина“ на бившия премиер Юлия Тимошенко с 8,38% и „Глас“ на музиканта Святослав Вакарчук с 6,33%. \r\nВлезлите в парламента по партийните списъци ще получат 225 мандата, а още 199 депутати се избират в едномандатните окръзи. Към 05:00 българско време след обработката на близо 22% от протоколите кандидатите на „Слуга народа“ печелят в 118 окръга. Кандидатите от „Опозиционна платформа – За живот“ водят в 9 окръга. От „Баткивщина“ и „Глас“ побеждават по два кандидата, от „Европейска солидарност“ – три. В останалите окръзи водят самоиздигнати и кандидати от партии, които не влизат в Радата по многомандатните окръзи. \r\n \r\n Еднопартийно мнозинство \r\nТака според настоящите данни и като се вземат предвид резултатите от екзитполовете, \"Слуга народа\" може да получи от 240 до 245 мандата, докато за създаване на управляващата коалиция е достатъчно да има 226 депутатски места. За да се получи конституционно мнозинство (две трети от депутатите) на партията на Владимир Зеленски, ще са необходими съюзници. От другите партии, които влизат в новата Рада, \"Опозиционната платформа - За живот\" може да получи 42-44 мандата, \"Европейска солидарност\" - 28, \"Баткивщина\" - 23-25, \"Глас\" - 21. \r\n \r\n Проектоспоразумението се подготвя \r\nСпоред ръководителя на „Слуга народа“ Дмитрий Разумков партията вече работи по подготовката на коалиционно споразумение за новата Върховна Рада. \"Пише се проект на коалиционното споразумение, някои неща вече са подготвени\", каза Разумков пред изданието \"Бабел\". \"Сега няма да ги разпространявам, ще бъде некоректно… По-нататък ще видим дали ще формираме мнозинство самостоятелно, или ще започнем да обсъждаме коалиционно споразумение с някого\" \r\nЛидерът на партията потвърди, че партията “Глас” на музиканта Светослав Вакарчук може да стане коалиционен партньор на “Слуга народа”, но отбеляза, че за съществена дискусия по този въпрос е необходимо да се изчакат резултатите от изборите. \r\n \r\n Бъдеща коалиция \r\nПрезидентът Владимир Зеленски, без да чака окончателните резултати, незабавно покани партията \"Глас\" на Святослав Вакарчук да обсъди с него възможността за коалиция в Радата. \r\n\"Не можем да настояваме, но каним г-н Вакарчук на разговор, ще разгледаме коалицията в Радата с Глас\", каза президентът. \r\nДържавният глава бе попитан и дали лидерът на Голос Вакарчук може да оглави новото правителство на Украйна. На това Зеленски отговори, че този въпрос трябва да бъде отправен към самия Вакарчук. \"Това е огромна отговорност и човек трябва да бъде гуру на икономиката. Искаме този (нов премиер) да бъде мощен независим човек\", добави той. \r\nВ същото време в самата президентска партия “Слуга народа” е изключена възможността за сътрудничество с “Европейска солидарност” на ПетроПорошенко и с “Опозиционната платформа - За живот” на Виктор Медведчук, Юрий Бойко и Вадим Рабинович. \r\n\"Ще кажа моето мнение, трудно мога да си представя такова обединение\", каза ръководителят на партията Дмитрий Разумков, когато го попитаха за възможността за сътрудничество с Порошенко. \r\n\"Ако говорим за Опозиционна платформа, тогава методите на избирателната борба, които те използват, не винаги отговарят на интересите на държавата и националната сигурност, според мен\", продължава Разумков. Лично аз си мисля, че голяма част от нашия екип не си представя такъв формат на обединение“. \r\nОт своя страна, официалният представител на президента в правителството, Андрей Герус, каза, че нито Юрий Бойко, нито Юлия Тимошенко имат шанс да станат премиер. \r\n\"Не мога лично да изразя такива позиции, не решавам, не притежавам тази информация, но от това, което разбирам, други кандидати са по-вероятни, по-специално такива хора, които нямат политическо минало\", каза той. , \r\nГерус също така не изключи, че първите преговори за създаването на управляващата коалиция ще започнат следващата седмица. \r\nЛидерът на “Глас” Святослав Вакарчук обяви готовността на партията да формира коалиции в Радата и да участва в управлението на Украйна. \r\n\"Готови сме да поемем отговорността от най-високите позиции до доброволски. От първите дни, когато резултатите ще бъдат ясни, ние сме готови да говорим с други сили за конфигурацията\", обясни политикът. В същото време Вакарчук добави, че е готов да сътрудничи с онези сили, които \"ще работят по нов начин\". \r\n \r\n Гласуването \r\nВ неделя в Украйна се проведоха предсрочни парламентарни избори. Жителите на страната избраха 225 депутати по партийни листи, други 199 депутати - в едномандатни избирателни райони. Броят на областите в страната намалява с 26, поради обединението на Крим с Русия и конфликта в Донбас. В резултат на това вместо предвидените от Кинституцията 450 законодатели във Върховната Рада, както и в предишната, ще има само 424 депутати. \r\nЗа да стигнат до Върховната Рада по пропорционалната система, партиите трябва да преодолеят бариерата от 5%, а едномандатниците - да получат мнозинство от гласовете в своя избирателен район. \r\n \r\nСамото гласуване беше спокойно. Зорян Шкиряк, съветник на ръководителя на Министерството на вътрешните работи на Украйна, заяви, че не са регистрирани сериозни нарушения. ЦИК също заяви, че няма сериозни нарушения. Избирателната активност беше 49,84%. \r\n***", "date": "2019.07.22", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/07/22/2682707/tass-partiyata-na-zelenski-sluga-naroda-e-dovolna-ot-rezultata-si-v-mazhoritarnite-okrazi.html", "text": "Партията на президента на Украйна „Слуга народа“ е удовлетворена от своя резултат на предсрочните парламентарни избори в страната, предава  ТАСС . \r\n„Доволни сме от резултата в мажоритарните окръзи“, отбеляза в понеделник на брифинг ръководителят на изборния щаб на фракцията Александър Корниенко, като добави, че „стратегията за защита на резултатите“ от гласуването е сработила. \r\nПо неговите думи, в хода на изборите са регистрирани 500 нарушения. Що се касае до конкретните примери, той отбеляза подкупването на членове на комисията и избиратели в Луганска област. „Давали са пари, захар – това е класика в Луганска област, там винаги един от кандидатите раздава захар, но, за съжаление, в Луганска област не е толкова сладко“, орбеляза Конриенко. \r\nПрезидентската партия „Слуга народа“ може да получи 243 места и да формира самостоятелно правителство в новия състав на Върховната Рада. Това показват резултатите от проведения от ТАСС анализ на 50% от обработените от ЦИК протоколи. Според предварителните резултати, по партийните списъци „Слуга народа“ може да получи 122 места в Радата, а в мажоритарните окръзи – 121. \r\n \r\nПревод и редакция:", "date": "2019.07.22", "title": "ТАСС: Партията на Зеленски „Слуга народа“ е доволна от резултата си в мажоритарните окръзи"}
{"url": "http://www.focus-news.net/news/2019/07/22/2682716/kmetat-na-plovdiv-inzh-ivan-totev-nyama-da-uchastvam-v-izborite-za-kmet-prez-oktomvri-imam-nuzhda-ot-pochivka.html", "text": "Няма да участвам в изборите за кмет през месец октомври. Това обяви пред журналисти кметът на Пловдив инж. Иван Тотев, предаде репортер на  Радио „Фокус“ – Пловдив . „Решението ми е категорично. Причината е, че 12 години работя за Пловдив и имам нужда от почивка. Бил съм районен кмет, областен управител и два пъти кмет на града. Точно сега е моментът – когато си на върха, когато се обърнеш назад и видиш какво си направил за града през последните 8 години. Успях да направя Пловдив като една платформа, в която всеки да намери своето място и която всеки да надгражда. Това, че няма да се кандидатирам за трети мандат не означава, че няма да работя за Пловдив. Цял живот ще работя за града, тъй като изпитвам огромна любов към него. Всичко, което правя, го правя с огромно чувство за отговорност, с огромно желание и с огромна любов“, коментира Тотев. \r\n„Невероятно е усещането да видиш как се промени Пловдив през всички тези години. Живея със самочувствието, че това са най-успешните мандати на Пловдив в новата история на града и че имаме най-успешното управление. Радостен и щастлив съм, че имах възможност да ръководя това управление. Благодаря на всички, които ще ме номинират на събранията на ГЕРБ за номинации за местните избори, но ще си направя самоотвод“, каза още кметът. \r\nИнж. Иван Тотев подчерта, че в развитието си Пловдив е като „спринтьор“ в сравнение с другите градове. „Успехите се постигат с много усилия, с много скандали, с много непопулярни решения, които трябва да се взимат през този период. Никога не съм се страхувал да вляза в битка, да застана срещу който и да е, ако вярвам, че това, което се прави, е в интерес на града. За да стане всяко едно нещо в Пловдив хубаво, се е минало през много битки, през много накърнени чувства, през много емоции, много засегнати хора. Всичко това отнема много от моята енергия и затова ще си дам малко почивка. Никога, обаче, няма да спра да работя за града, има какво още да му дам“, коментира Тотев. \r\nКметът на Пловдив каза още, че има фаворит, който да заеме мястото му след местните избори през октомври, но не пожела да коментира повече. „Имам поглед върху всеки един от потенциалните кметове на Пловдив“, посочи Тотев. \r\nТони МИХАЙЛОВ", "date": "2019.07.22", "title": "Кметът на Пловдив инж. Иван Тотев: Няма да участвам в изборите за кмет през октомври, имам нужда от почивка"}
{"url": "http://www.focus-news.net/news/2019/07/22/2682718/burgas-zatrudneno-e-dvizhenieto-po-patya-burgas-pomorie-slanchev-bryag-poradi-intenziven-trafik.html", "text": "Затруднено е движението по пътя Бургас – Поморие – Слънчев бряг поради натоварен трафик. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. Водачите са призовани да изберат алтернативния маршрут Бургас – Каблешково – с. Тънково – Слънчев бряг. Въпреки липсата на катастрофи, маршрутът Бургас – Поморие – Слънчев бряг трудно поема всички моторни превозни средства. \r\nМария ПОПЧЕВА", "date": "2019.07.22", "title": "Бургас: Затруднено е движението по пътя Бургас – Поморие – Слънчев бряг поради интензивен трафик"}
{"url": "http://www.focus-news.net/news/2019/07/22/2682719/gd-granichna-politsiya-intenziven-na-izhod-za-leki-i-tovarni-avtomobili-e-trafikat-na-gkpp-makaza.html", "text": "Интензивен на изход за леки и товарни автомобили е трафикът на ГКПП „Маказа“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. През граничните пунктове „Златоград“ и „Капитан Петко войвода“ преминаването се осъществява нормално. \r\nНели ГЕРГЬОВСКА", "date": "2019.07.22", "title": "ГД „Гранична полиция“: Интензивен на изход за леки и товарни автомобили е трафикът на ГКПП „Маказа“"}
{"url": "http://www.focus-news.net/news/2019/07/22/2682717/veliko-tarnovo-magistri-na-stopanska-akademiya-v-svishtov-namirat-profesionalna-realizatsiya-v-it-sektora-oshte-predi-diplomiraneto-si.html", "text": "След проведената в Стопанска академия „Димитър А. Ценов” защита на дипломни работи за поредния випуск студенти от магистърските програми „Информационни системи и технологии в бизнеса” и „Електронен бизнес и дигитални пазари” стана ясно, че почти една трета от тях вече работят по специалността си. Това съобщиха от  пресцентъра висшето учебно заведение . на Според младите специалисти, успешната им реализация се дължи на придобитите знания от академичните преподаватели, срещите с представители на практиката по време на семинарни занятия и майсторски класове, успешното сътрудничество между свищовското висше училище и водещи компании от IT-сектора. Сред примерите от последния випуск за успешна кариерна реализация още от студентската скамейка са две млади дами, завършили с отличие ОКС „магистър”. Яница Димитрова – настоящ програмист софтуерни приложения в „ДиУеър” – София,  е отличник на випуска както при завършването на ПДТГ „Димитър Хадживасилев” в Свищов, така и при дипломирането си в ОКС „бакалавър” в Стопанска академия.  Още като ученичка в спец. „Икономическа информатика” тя проявява интерес към програмирането. Участва в областен кръг на Национална олимпиада по информационни технологии в съавторство, по проект за автоматизирана тестова система за синтактически анализ на изречения. В Стопанска академия е приета още като ученичка, чрез класиране в състезанията, организирани от висшето училище, в които възпитаниците на Търговската гимназия по традиция се включват активно. За основата от знания, получена в средното образование, Яница говори с уважение, задоволство и гордост.Всичко това е надградено в катедра „Бизнес информатика”. „Студентите от специалността имат задълбочени познания в областта на икономиката, а също така познават и креативно използват бизнес потенциала на информационните и комуникационните технологии, което е гаранция за успех в условията на съвременната икономика. В рамките на една година прилагам и надграждам получените знания и умения. Редица са възможностите пред завършилите специалността – внедрители и консултанти, аналитици и проектанти, ръководители на екипи и ИТ проекти. След отличното обучение, получено в Стопанска академия, решението е изцяло на студентите”, коментира Яница. Възможностите за участие в международни стажантски и национални стипендиантски програми, както и изградените връзки с работодатели още от студентската скамейка, помагат на Яница да се реализира именно по начина, по който е мечтала, и да се чувства доволна и удовлетворена от нещата, които прави.  \r\nАнтония Манолова в момента изпълнява длъжността специалист координатор информационни технологии в същата фирма – ДиУеър, с която Стопанска академия има двустранно споразумение за сътрудничество. Още като ученичка Антония има интерес към компютърните науки. Тя също завършва спец. „Икономическа информатика” в ПДТГ. Участва в състезанията по компютърни мрежи, била е общински първенец в едно от тях. Дългогодишно участва в школата по модерен балет към ПБЧ „Еленка и Кирил Д. Аврамови – 1856”. Разнообразните си интереси канализира в областта на бизнес информатиката. Придобити в Търговската гимназия и усъвършенствани в Стопанска академия знанията и уменията, й дават увереност и висока оценка на пазара на труда. „По време на обучението ми в Стопанска академия „Д. А. Ценов” имах възможност да се срещам с професионалисти от практиката, което беше изключително полезно за мен и ми помогна в бъдещата реализация. Фирма ДиУеър, от своя страна, ми даде възможност да приложа наученото и да се докосна до реална работна среда. Благодарение на получените знания успях да се адаптирам много бързо към работата”, сподели Антония. Двете млади IT специалистки, завършили с успех „Отличен” 6.00 магистърската си степен в Стопанска академия са категорични, че „ако искаш да учиш и да се усъвършенстваш, никой не може да те спре, а ако не желаеш, извинение и виновни винаги ще се намерят”. Сред реализиралите се възпитаници на спец. „Бизнес информатика” е и Антонио Първанов (завършил и спец. „Икономика на туризма”) – SAP Authorization Consultant, Атос България Компетънс център. Към по-млади си колеги-бакалаври той апелира: „Колкото повече придобивате знания в лекциите и упражненията, както и извън тях, толкова по-стабилна и по-сигурна основна ще изградите за стъпването Ви на трудовия пазар. Знанията, които се придобиват в специалността са една много добра подготовка за реализация в най-бързо растящия и най-високоплатения сектор у нас –  IT секторът”.", "date": "2019.07.22", "title": "Велико Търново: Магистри на Стопанска академия в Свищов намират професионална реализация в IT сектора още преди дипломирането си"}
{"url": "http://www.focus-news.net/news/2019/07/22/2682721/varna-tovaren-i-10-leki-avtomobila-sa-izgoreli-pri-pozhar-v-avtoserviz-i-boyadzhiysko-pomeshtenie-na-bul-atanas-moskov.html", "text": "Товарен и 10 леки автомобила са изгорели при пожар в автосервиз и бояджийско помещение на бул. „Атанас Москов“. Това съобщиха от  ОДМВР - Варна . Сигналът за пожара е подаден на 20 юли т.г., около 00.00 часа. Няма пострадали хора. Причината за инцидента се изяснява. Унищожени са: 10 бр. леки автомобила, 1200 кв. м складове и спомагателни постройки, т.а. „МАН“. По-леко засегнати са инструменти, електрическа инсталация, кутии с боя. По случая има образувано досъедбно производство.", "date": "2019.07.22", "title": "Варна: Товарен и 10 леки автомобила са изгорели при пожар в автосервиз и бояджийско помещение на бул. „Атанас Москов“"}
{"url": "http://www.focus-news.net/news/2019/07/22/2682722/dobrich-targovsko-promishlenata-palata-i-oblastniyat-informatsionen-tsentar-organizirat-informatsionna-sreshta-svarzana-s-upravlenie-na-otpadatsite.html", "text": "Tърговско-промишлената палата (ТПП) и Oбластният информационен център (ОИЦ), в партньорство с Enterprise Europe Network – Добрич организират информационна среща с представители на общини, фирми и неправителствени организации. Ще бъде представена процедурата за предоставяне на безвъзмездна финансова помощ чрез подбор на проектни предложения „Изпълнение на демонстрационни проекти в областта на управлението на отпадъците“ по Оперативна програма „Околна среда“ 2014-2020 г. Това съобщи Искра Димова, от екипа на ОИЦ – Добрич, предаде кореспондентът на  Радио „Фокус” – Варна . Дейностите, които ще се финансират по процедурата, следва да са свързани с третиране само на битови отпадъци, генерирани на територията на Република България и да се отнасят до предотвратяване на образуването им или за подготовка за повторна употреба, или за рециклирането им. Повишаването на осведомеността и общественото самосъзнание за спазване на йерархията за управление на битовите отпадъци е от ключово значение в контекста на инициативите за предотвратяване на отпадъците и за увеличаване на участието на гражданите в разделно събиране. Допустими бенефициенти по процедурата са общини, юридически лица със стопанска и нестопанска цел. Общият размер на безвъзмездна финансова помощ за всички одобрени проектни предложения е до 9 779 150 лв. Максималният размер на помощта за едно проектно предложение е до 391 166 лв. Enterprise Europe Network – Добрич ще презентира услугите извършвани от Европейската мрежа и актуални проекти. Участието в събитието е безплатно. То ще се състои на 24 юли – сряда, от 11.00 часа в залата на ТПП. \r\nЖулиета НИКОЛОВА", "date": "2019.07.22", "title": "Добрич: Tърговско-промишлената палата и Областният информационен център организират информационна среща, свързана с управление на отпадъците"}
{"url": "http://www.focus-news.net/news/2019/07/22/2682723/haskovo-364-artikula-s-logo-na-zashtiteni-marki-sa-izzeti-sled-proverki-v-oblastta.html", "text": "364 артикула с лого на защитени марки са иззети от полицаи от управленията в Димитровград и Хасково. Това съобщиха от пресцентъра на  МВР . През почивните дни униформените от РУ - Димитровград са проверили лек автомобил, шофиран от 53-годишен мъж от Нова Загора. В багажника на колата са намерени 141 артикула с лого на запазени търговски марки без разрешение. Още 137 тениски с лого са открити и при проверка на търговски обект на Неделния пазар. 33-годишната им продавачка ги продавала на маса без да притежава права на марката. Собствениците на стоките са ги предали с протоколи по образуваните досъдебни производства. По случая е образувано досъдебно производство. Ден по-рано, в дома на 34-годишен мъж на улица „Ген. Колев“, са намерени 86 парфюма с надписи и имена на различни марки, иззети са с протокол.", "date": "2019.07.22", "title": "Хасково: 364 артикула с лого на защитени марки са иззети след проверки в областта"}
{"url": "http://www.focus-news.net/news/2019/07/22/2682726/prezidentat-rumen-radev-shte-bade-na-darzhavno-poseshtenie-v-harvatiya.html", "text": "Президентът Румен Радев ще бъде на държавно посещение в Република Хърватия на 23 и 24 юли по покана на своя колега президента Колинда Грабар-Китарович. Това съобщиха от  прессекретариата на държавния глава . \r\nЗадълбочаване на двустранното партньорство в икономиката, енергетиката, туризма, науката, образованието и културата, сътрудничеството на двете държави в Европейския съюз и по теми от дневния ред на региона, както и следването на общ подход за насърчаване на инвестициите и туризма в Югоизточна Европа, се очаква да бъдат сред акцентите на срещата на президентите на България и Хърватия. \r\nРумен Радев ще бъде посрещнат с официална церемония от Колинда Грабар-Китарович, след което двамата президенти ще проведат среща „на четири очи“ и ще ръководят пленарните разговори на делегациите на двете държави. \r\nВ рамките на визитата си в Хърватия държавният глава ще проведе среща на „четири очи“ и с министър-председателя Андрей Пленкович. \r\nПо-късно президент Радев ще разговаря в Загреб с представители на българската общност в страната. \r\nПрез втория ден от държавното си посещение президентът Румен Радев ще посети военно-въздушната база „Земуник“ в град Задар.", "date": "2019.07.22", "title": "Президентът Румен Радев ще бъде на държавно посещение в Хърватия"}
{"url": "http://www.focus-news.net/news/2019/07/22/2682727/targovishte-katastrofa-e-stanala-na-am-hemus-malko-sled-razklona-za-targovishte-v-posoka-varna.html", "text": "Катастрофа е станала на АМ „Хемус“ малко след разклона за Търговище в посока Варна. Движението се извършва обходни маршрути, съобщи  слушател на Радио „Фокус“ .", "date": "2019.07.22", "title": "Търговище: Катастрофа е станала на АМ „Хемус“ малко след разклона за Търговище в посока Варна"}
{"url": "http://www.focus-news.net/news/2019/07/22/2682728/odmvr-burgas-patuvashtite-kam-moreto-da-minavat-po-alternativniya-marshrut-prez-kableshkovo-i-s-trankovo.html", "text": "Катастрофа затрудни движението в посока Бургас – Слънчев бряг по-рано днес. Това съобщиха за  Агенция „Фокус“  от пресцентъра на  ОДМВР - Бургас . Пътнотранспортното произшествие е с материални щети и вече пътят е разчистен, но това не улеснява движението на автомобилите все още в този участък. При катастрофата няма пострадали. От ОДМВР – Бургас призовават пътуващите да минават по алтернативния маршрут през Каблешково и с. Трънково, който не е по-дълъг от пътя Бургас – Поморие – Слънчев бряг.", "date": "2019.07.22", "title": "ОДМВР – Бургас: Пътуващите към морето да минават по алтернативния маршрут през Каблешково и с. Трънково"}
{"url": "http://www.focus-news.net/news/2019/07/22/2682720/b92-noviyat-ruski-poslanik-v-belgrad-vrachi-akreditivni-pisma-na-vuchich.html", "text": "Президентът на Сърбия, Александър Вучич получи в понеделник акредитивните писма на новоназначения руски посланик в Белград Александър Боцан-Харченко, предава белградската медия  „Б92“ .  \r\nБоцан-Харченко, който е експерт по балканските въпроси, се обърна към Вучич на сръбски и заяви, че за него е чест да връчи писмата си на сръбския президент.  \r\nВ разговора между двамата той наблегна на желанието на Кремъл да работят за подобряване на сътрудничеството между Русия и Сърбия, което според него вече е на особено добро ниво. \r\nСлед връчването на акредитациите последва и среща между двамата.  \r\nСпоред информация на сръбското издание Blic, позоваващо се на дипломатически източници, руския дипломат е носил спешно съобщение до президента на Сърбия лично от Владимир Путин, което е засягало Косово. \r\nХарченко пристигна в Белград в петък. Предишната позиция, която той заема е директор на Европейския департамент на руското външно министерство.  \r\nСчитан е за експерт по балканските въпроси, като на предишната си позиция е работил не само с държави от бивша Югославия, но и с България, Гърция, Турция, Румъния, Кипър и Албания. От началото на кариерата си, Боцан-Харченко участва в дипломатичните процеси по разделянето на Югославия, а по-късно и по косовския въпрос, според данни на Спутник.  \r\nТой също така е и руски представител в международната контактна група за Косово, тогава и част от тройката медиатори, която включва Волфганг Ишингер, представител на Европейския съюз и Франк Уайснър, представляващ САЩ.  \r\nКогато беше обявено, че мандата на предишния руски посланик в Сърбия изтича, Харченко веднага беше спрегнат от медиите за негов вероятен наследник, като някои медии го окачествиха като „човек на Путин“ и част от руските „дипломатически спецчасти“. Според Б92 назначаването му за посланик показва загрижеността на Путин за взаимоотношенията между Белград и Москва, особено когато става дума за косовския въпрос.", "date": "2019.07.22", "title": "\"Б92\": Новият руски посланик в Белград връчи акредитивни писма на Вучич"}
{"url": "http://www.focus-news.net/news/2019/07/22/2682724/blic-sarbiya-ramush-haradinay-beshe-izlyazal-izvan-kontrol.html", "text": "Очаква се оставката на косовския премиер Рамуш Харадинай да отключи диалога Белград – Прищина и въведените от Прищина 100-процентови мита върху сръбските стоки да бъдат временно отменени, пише сръбският таблоид  Blic . \r\nСпоред информацията на ежедневника, всички центрове на сила са предложили на вече бившия министър-председател да отмени наложените тарифи, а проблемът е бил във факта, че Харадинай е яростен противник на всякакви промени на границите, или постигането на какъвто и да е компромис между Сърбия и Косово. \r\nХарадинай е бил извън контрол, дори за американците. Той категорично не е искал да слуша каквито и да е предложения. Подобно агресивно поведение и последвалите действия са довели Белград и Прищина до състояние на замразен конфликт, придружаван от спорадични инциденти, заяви пред Blic източник от дипломатическите кръгове в Прищина. Той добавя, че премиерът е отказвал да говори дори с президента Хашим Тачи и председателя на парламента Кадри Весели. \r\nСпоред източника на изданието, Харадинай е имал подкрепа за позицията си срещу отмяна на митата от Великобритания. \r\n \r\nПревод и редакция:", "date": "2019.07.22", "title": "Blic (Сърбия): Рамуш Харадинай беше излязъл извън контрол"}
{"url": "http://www.focus-news.net/news/2019/07/22/2682731/gd-granichna-politsiya-intenziven-e-trafikat-za-leki-i-tovarni-avtomobili-na-izhod-na-gkpp-kulata-i-gkpp-makaza.html", "text": "Интензивен е трафикът за леки и товарни автомобили на изход на ГКПП „Кулата“ и ГКПП „Маказа“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На „Капитан Андреево“ е интензивен на изход за леки автомобили. На българо-румънската граница на всички сухопътни гранични контролно-пропускателни пунктове трафикът е интензивен за леки автомобили и товарни автомобили.  На границата със Сърбия и Северна Македония трафикът е нормален на всички гранични контролно-пропускателни пунктове.  \r\nОт 16.00ч. на 21 юли Ферибот Свищов-Зимнич преустановява дейност поради техническа неизправност до 19.00 ч. на 23 юли.", "date": "2019.07.22", "title": "ГД „Гранична полиция“: Интензивен е трафикът за леки и товарни автомобили на изход на ГКПП „Кулата“ и ГКПП „Маказа“"}
{"url": "http://www.focus-news.net/news/2019/07/22/2682732/sport-iztegliha-sapernika-na-lugogorets-za-tretiya-predvaritelen-krag-na-le.html", "text": "Лудогорец ще играе срещу загубилия от двойката Дъ Ню Сейнтс - Копенхаген, ако отстрани Валур във втория предварителен кръг на Лига Европа. Това отреди тегленият днес жребий в Нион. Първата среща ще е на 8 август в Разград, а реваншът е след седмица в Уелс или Дания.", "date": "2019.07.22", "title": "Спорт: Изтеглиха съперника на Лугогорец за третия предварителен кръг на ЛЕ"}
{"url": "http://www.focus-news.net/news/2019/07/22/2682734/dobrich-mops-stana-golemiyat-shampion-vav-vtoroto-izdanie-na-mezhdunarodnata-kinolozhka-izlozhba-zlatna-roza-v-kavarna.html", "text": "Завърши второто издание на Международна киноложка изложба „Златна роза“, в която шампион стана мопс от Украйна, а във финалния ден от изложбата наградата „Златна роза“ взе куче от порода американска акита. Това съобщиха от пресцентъра на  Общината . В края на изложбата съдиите получиха специални подаръци от Община Каварна. Всички любители на кинологията ще могат отново да се насладят на различни породи кучета от 21 до 25 август в Спортна зона-Каварна.", "date": "2019.07.22", "title": "Добрич: Мопс стана големият шампион във второто издание на Международната киноложка изложба „Златна роза“ в Каварна"}
{"url": "http://www.focus-news.net/news/2019/07/22/2682733/stara-zagora-rayonen-sad-chirpan-ostavi-v-aresta-51-godishen-mazh-obvinen-za-bludstvo-s-maloletna.html", "text": "По искане на Районна прокуратура - Чирпан, съдът определи мярка за неотклонение „Задържане под стража\" спрямо мъж с инициали И. Д. (на 51 г.), привлечен като обвиняем затова, че за периода от месец юли 2018 г. до 13 юли 2019 г. в гр. Чирпан в условията на продължавано престъпление е блудствал с лице, ненавършило 14-годишна възраст – 13-годишната му дъщеря, като блудството е извършено чрез употреба на сила и заплашване и чрез използване на положение на зависимост и надзор на дете от родител. \r\nДо момента са извършени част от необходимите действия по разследването – разпитани са свидетели, изискани са документи, имащи значение по случая, назначени и извършени са експертизи.   \r\nСъдът уважи искането на Районна прокуратура - Чирпан и прие, че се касае за висока степен на обществена опасност на деянието и на извършителя му, който е извършил престъплението, възползвайки се от положението на надзор спрямо малолетното лице.  \r\nСъдът взе предвид аргументите на представителя на Районна прокуратура - Чирпан за законосъобразност на взетата мярка за неотклонение „задържане под стража\" - да се осуети възможност за въздействие от страна на обвиняемото лице да затрудни хода на разследването и да извърши друго престъпление - евентуално осъществяване на принуда, закана за физическа саморазправа и други по отношение на малолетната му дъщеря или на други лица – свидетели по делото, както и да продължи да осъществява блудствени действия по отношение на малолетната. \r\nОпределението на Районен съд - Чирпан подлежи на обжалване пред Окръжен съд - Стара Загора.", "date": "2019.07.22", "title": "Стара Загора: Районен съд - Чирпан остави в ареста 51-годишен мъж, обвинен за блудство с малолетна"}
{"url": "http://www.focus-news.net/news/2019/07/22/2682729/tass-mevlyut-chavushoglu-zaplashi-sasht-s-opredeleni-deystviya-po-temata-za-indzhirlik-ako-vashington-nalozhi-sanktsii-na-ankara.html", "text": "Министърът на външните работи на Турция Мевлют Чавушоглу предупреди, че Турция е готова да отговори, ако Вашингтон й наложи санкции заради придобиването на руските зенитно-ракетни системи С-400, предава  ТАСС . \r\n„Ако САЩ предприемат действия срещу нас, то ние ще излезем със съответстващ отговор. Разбира се, ние бихме искали нашите отношения да продължат в качеството на два партньора в НАТО. Но ако те проявят враждебност към нас, то ние ще предприемем ответни мерки“, отбеляза първият дипломат на Анкара пред турския телевизионен канал TGRT. \r\nПри това той не изключи в тази връзка Турция да предприеме „определени мерки по темата за авиобазата Инджирлик“. \r\nПо думите на министъра, Анкара разчита, че американският президент Доналд Тръмп и неговата администрация няма да въведат санкции в рамките на CAATSA (Законът „За противодействие на противниците на Америка чрез санкции). \r\n \r\nПревод и редакция:", "date": "2019.07.22", "title": "ТАСС: Мевлют Чавушоглу заплаши САЩ с „определени действия по темата за Инджирлик“, ако Вашингтон наложи санкции на Анкара"}
{"url": "http://www.focus-news.net/news/2019/07/22/2682725/bsp-noviyat-model-na-finansirane-na-politicheskite-partii-v-balgariya-shte-bade-razgledan-ot-evropeyskiya-komisar-po-pravosadie-vera-yurova.html", "text": "След сигнала от председателя на НС на БСП Корнелия Нинова до Европейската комисия за решението на правителството на ГЕРБ и приетите от управляващото мнозинство в Народното събрание законодателни промени, свързани с модела на финансиране на политическите партии в България, беше получен отговор от ЕК, че европейският комисар по правосъдие Вера Юрова ще проучи внимателно казуса и ще се произнесе в кратки срокове. Това съобщиха от пресцентъра на  БСП .", "date": "2019.07.22", "title": "БСП: Новият модел на финансиране на политическите партии в България ще бъде разгледан от европейския комисар по правосъдие Вера Юрова"}
{"url": "http://www.focus-news.net/news/2019/07/22/2682735/varna-politsiyata-razsledva-umishlen-palezh-na-kashta-v-s-arkovna-nyama-postradali-hora.html", "text": "Полицията разследва умишлен палеж на къща в с. Арковна, няма пострадали хора. Това съобщиха от  ОДМВР - Варна . Инцидентът е станал на 21 юли около 18.45 часа. Няма пострадали хора. Унищожени са мебели, домашно имущество, опушени са 55 кв. м стени.", "date": "2019.07.22", "title": "Варна: Полицията разследва умишлен палеж на къща в с. Арковна, няма пострадали хора"}
{"url": "http://www.focus-news.net/news/2019/07/22/2682738/dobrich-legendata-na-balgarskiya-futbol-hristo-stoichkov-shte-poseti-kavarna-na-25-yuli.html", "text": "Легендата на българския футбол Христо Стоичков ще посети Каварна на 25 юли. Това съобщиха от пресцентъра на  Община Каварна . Стоичков ще даде пресконференция от 15.00 часа в заседателната зала на Общината. Официалната част на събитието ще е от 18.00 часа на стадион „Калиакра“.", "date": "2019.07.22", "title": "Добрич: Легендата на българския футбол Христо Стоичков ще посети Каварна на 25 юли"}
{"url": "http://www.focus-news.net/news/2019/07/22/2682730/ochakva-se-na-zasedanieto-na-plenuma-na-vss-da-se-vnese-predlozhenie-za-kandidatura-za-glaven-prokuror.html", "text": "Очаква се на заседанието на Пленума на ВСС да се внесе предложение за кандидатура за главен прокурор. Това съобщиха от пресцентъра на  Висшия съдебен съвет . След Пленума ще се проведе брифинг в зала „Пресцентър“ на ВСС.", "date": "2019.07.22", "title": "Очаква се на заседанието на Пленума на ВСС да се внесе предложение за кандидатура за главен прокурор"}
{"url": "http://www.focus-news.net/news/2019/07/22/2682737/inzh-emiliya-tuneva-zam-kmet-na-blagoevgrad-obshtata-stoynost-na-proekta-blagoustroyavane-na-gradskata-sreda-vazliza-na-12-921-190-lv.html", "text": "Общата стойност на проекта „Благоустрояване на градската среда“ възлиза на 12 921 190 лв. Това каза по време на пресконференция зам.-кметът по строителството към Община Благоевград инж. Емилия Тунева, предаде репортер на  Радио „Фокус“ - Пирин . Според инж. Тунева проектът се осъществява с финансовата подкрепа на ОП „Региони в растеж 2014-2020“, съфинансирана от Европейския съюз чрез Европейския фонд за регионално развитие, като той е реализиран в изпълнение на интегрирания план за градско възстановяване и развитие на Община Благоевград. Инж. Тунева посочи, че проектът е изпълнен в периода 18 ноември 2016 до 18 май 2019 година. „Целите, които се поставят чрез него, са: да бъде подобрена жизнената и работна среда за жителите и гостите на Благоевград; да се създаде достъпна, безопасна и уютна градска среда; да се повиши стандарта на живот на населението; да се намалят социалните различия; да бъде постигнат екологически комфорт и стандарти, отговарящи на съвременните изисквания за развитие на европейските градове“, заяви тя. Зам.-кметът допълни, че с проекта се обновявава и облагородява площад „Георги Измирлиев – Македончето“, благоустроява се улица „Марица“, изграждат се велосипедни алеи по основните градски булеварди и улици и се благоустроява IV-ти микрорайон. По думите ѝ чрез проекта са изградени нови и реконструирани улици, тротоари и подземна инфраструктура; обособени са паркоместа, включително и за хора в неравностойно положение; рехабилитирани са пешеходни зони с висока обществена значимост и са обособени нови места за отдих; монтирано е ново енергоспестяващо улично осветление; облагородени са зелените площи, дървесна и храстова растителност; облекчен е транспортният трафик и е подобрена транспортната свързаност; изградени са технически съоръжения за хора с увреждания. Инж. Емилия Тунева посочи, че са засадени общо нови 243 дървета и 6 732 броя храстова растителност; създадени са общо 139 нови паркоместа, от които 16 са за хора с увреждания, а освен това са поставени нови 199 електрически стълба с улично LED осветление. \r\nНа пресконференцията присъстваха още зам.-кметът с ресор \"Европейски проекти и програми\" Зорница Кралева; зам.-кметът по финанси Иво Николов, служители на Общината и граждани. \r\nНатали СТЕФАНОВА", "date": "2019.07.22", "title": "Инж. Емилия Тунева, зам.-кмет на Благоевград: Общата стойност на проекта „Благоустрояване на градската среда“ възлиза на 12 921 190 лв."}
{"url": "http://www.focus-news.net/news/2019/07/22/2682739/radka-gicheva-federatsiya-na-nezavisimite-sindikati-v-lekata-promishlenost-okolo-60-ot-srednata-rabotna-zaplata-za-stranata-vzimat-zaetite-v-lekata-promishlenost.html", "text": "Около 60% от средната работна заплата за страната взимат заетите в леката промишленост. Данните са от извадка на КНСБ за третото тримесечие на 2018-та година и бяха представени на пресконференция във Велико Търново от Радка Гичева, представител на Федерацията на независимите синдикати в леката промишленост, част от КНСБ, предаде репортер на  Радио „Фокус“ – Велико Търново . Тя припомни, че сектора обхваща заетите в производство на текстил, облекло, кожи и обувки, стъкло, порцелан и фаянс. За посочения период те са били около 90 000 души.  \r\n„Възнагражденията, които са в нашите предприятия, са много ниски. За третото тримесечие на 2018-та в текстила средната брутна заплата е 900 лв., в облекло – 678 лв., в обувки - 667 лв. Затова казваме, че при една средна за страната, за същия период на миналата година заплата от 1 117 лв., нашата е около 60% от нея“, обясни Радка Гичева. Тя допълни и, че голяма част от малките, микро и дори средните компании от отрасъла са в „сивия сектор“. Другият проблем на работниците е извънредният труд, който полагат. „Наемат се хора с договор на 4 часа, а те работят 8, 10 и повече часа. Полагат извънреден труд, който се прикрива със сумарно работно време“, посочи още експертът.  \r\nИсканията на синдикатите са за увеличение на заплатите, спазване на трудовото законодателство и въвеждане на необлагаем минимум на възнагражденията в рамките на минимална работна заплата. \r\nЛуиза ТРАНЧЕВА", "date": "2019.07.22", "title": "Радка Гичева, Федерация на независимите синдикати в леката промишленост: Около 60% от средната работна заплата за страната взимат заетите в леката промишленост"}
{"url": "http://www.focus-news.net/news/2019/07/22/2682742/burgas-za-deseta-poredna-godina-v-grada-shte-se-provede-festivalat-sun-tribe-open-air.html", "text": "За десета поредна година в града ще се проведе фестивалът Sun Tribe Open Air. Това съобщиха от пресцентъра на  Община Бургас . Той ще се проведе на 26 и 27 юли на територията на парк \"Росенец\", на поляната в непосредствена близост до хижа \"Странджа\". Мястото е избрано съобразно една от основните цели на проекта, а именно свободният достъп. \r\nSun Tribe Open Air е уникално за региона събитие, което събира артисти и публика от цялата страна и съчетава музика, изкуство и спорт на открито. Целта на фестивала е да развива алтернативната музикална сцена в региона, като съчетава богата двудневна музикална програма с изпълнители от цялата страна, спорт, облагородяване на пространството и различни артистични инсталации. Входът за фестивала е напълно безплатен.        \r\nКонцепцията на фестивала включва две тематични вечери, които са стилово определени. Първата вечер е посветена на алтернативни музикални групи, които изпълняват своята музика на живо. Втората вечер е изцяло под знака на електронната музика, в която вземат участие диджеи от цялата страна и чужбина.", "date": "2019.07.22", "title": "Бургас: За десета поредна година в града ще се проведе фестивалът Sun Tribe Open Air"}
{"url": "http://www.focus-news.net/news/2019/07/22/2682743/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич. Какви са капиталовите разходи, заложени в Бюджет '2019 на Общината, научаваме от зам.-кмета по строителство – Минка Салагьорова. Заедно с Вас днес ще пътуваме до Лешнишкия водопад и Манушов гроб. Ще ви представим и повече информация за първия фестивал на мюзикъла и оперетата, който ще се проведе в Петрич през септември. \r\n \r\n Очакваме и Вас на телефоните в студиото 0885 303 373 и 073/ 88-55-81 или на e-mail: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна oбщина Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Натали Стефанова.", "date": "2019.07.22", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/07/22/2682736/tass-ankara-schita-c-400-za-po-tehnologichno-naprednali-sistemi-ot-amerikanskite-patriot.html", "text": "Министърът на външните работи на Турция, Мевлют Чавушоглу заяви пред турската телевизия TGRT, цитиран от   ТАСС , че руските зенитно-ракетни системи C-400 ще бъдат по-полезни на Анкара от еквивалентните американски системи Patriot. По план системите трябва да бъдат задействани до 2020-та година. Министъра на отбраната на източната ни съседка, Хулуси Акар пък съобщи, че разполагането на С-400 ще започне през октомври 2019 г. \r\n„РускитеС-400 са по-съвременни системи за противовъздушна отбрана в сравнение с американските Patriot“, подчерта първият дипломат на Турция. \r\nЧавушоглу смята, че „C-400 са системи, с които ще осигурим мир в региона“. Говорейки за решението на САЩ да изключи Турция от програмата за изтребителите от пето поколение F-35, той добави, че Анкара в такъв случай ще се стреми да се сдобие с изтребители собствено производство. „Ние сериозно обмисляме производството на собствено въоръжение. Но F-35 се явява нова технология, в която ние вложихме 1,4 милиарда долара и участвахме в програмата по създаването им. Все пак ако не успеем да я довършим, тогава ще удовлетворим потребностите си от друго място, както постъпихме и с C-400“ допълни той.", "date": "2019.07.22", "title": "ТАСС: Анкара счита C-400 за по-технологично напреднали системи от американските Patriot"}
{"url": "http://www.focus-news.net/news/2019/07/22/2682746/inzh-emiliya-tuneva-zam-kmet-na-blagoevgrad-na-ploshtad-georgi-izmirliev-makedoncheto-iztsyalo-sa-podmeneni-nastilkite-ot-mramorni-granitni-i-betonovi-plochki.html", "text": "На площад „Георги Измирлиев – Македончето“ изцяло са подменени съществуващите настилки от мраморни, гранитни и бетонови плочки, като е запазен архитектурния облик на площада. Това каза по време на пресконференция зам.-кметът по строителството към Община Благоевград инж. Емилия Тунева, предаде репортер на  Радио „Фокус“-Пирин . Тя уточни, че са поставени нови 63 електрически стълба с улично LED осветление; инсталирано е ново художествено осветление на фонтаните, озеленени са 4 816 кв. м. площ, поставени са нови 73 пейки и кошчета в обособените зони за отдих, а също така е инсталиран нов асансьор и стълбищна платформа с две стоманобетонни рампи, преодоляващи различните нива на площада и е изградена нова поливна система. \r\nИнж. Тунева коментира, че на улица „Марица“ е постигнато трайно подобряване на транспортно-експлоатационните характеристики и носимоспособността на настилката и подобряване на условията за безопасността на движението, като общата дължина на улицата е 635,24 метра. Тя посочи, че са изградени са нови тротоари на площ 4 477,42 кв. метра; озеленени са 917, 83 кв. м. площ и са засадени 15 броя нови дървесни видове. „Обособени са общо 101 паркоместа, от които 13 са за хора с увреждания. Монтирани са 40 електрически стълба с енергоспестяващо улично осветление“, каза още тя. \r\nНатали СТЕФАНОВА", "date": "2019.07.22", "title": "Инж. Емилия Тунева, зам.-кмет на Благоевград: На площад „Георги Измирлиев – Македончето“ изцяло са подменени настилките от мраморни, гранитни и бетонови плочки"}
{"url": "http://www.focus-news.net/news/2019/07/22/2682747/api-dvizhenieto-po-pat-i-4-targovishte-belokopitovo-v-rayona-na-selo-probuda-se-osashtestvyava-vremenno-v-edna-lenta-poradi-ptp.html", "text": "Движението по път I-4 Търговище – Белокопитово в района на село Пробуда се осъществява временно в една лента поради ПТП. Това съобщиха от пресцентъра на  Агенция \"Пътна инфрасреуктура\"  (АПИ). \r\nТрафикът се регулира от \"Пътна полиция\". Шофьорите е необходимо да се движат с повишено внимание и съобразена скорост.", "date": "2019.07.22", "title": "АПИ: Движението по път I-4 Търговище – Белокопитово в района на село Пробуда се осъществява временно в една лента поради ПТП"}
{"url": "http://www.focus-news.net/news/2019/07/22/2682749/varna-okrazhnata-prokuratura-predade-na-sad-sanitar-ograbil-patsientka.html", "text": "На съд с обвинителен акт Окръжната прокуратура във Варна предаде 41-годишния Добрин Ат., който извършил грабеж на възрастна жена, настанена в дом за стари хора. Това съобщиха от пресцентъра на  Апелативна прокуратура - Варна . Подсъдимият ще отговаря за престъпление, което се наказва с лишаване от свобода от 5 до 15 години, като съдът може да постанови и конфискация до една втора от имуществото на виновния.  \r\nНа 12 април тази година след полунощ Добрин, който работел като санитар в старческия дом, влязъл в стаята на  възрастната жена. Притиснал възглавница в лицето й и със сила издърпал от ръката ѝ чантата ѝ. \r\nДокато бягал от стаята ѝ, 41-годишният санитар бил забелязан от хигиенистката в дома. Тя уведомила дежурната сестра, като ѝ казала да повика полиция. Подсъдимият се качил в обитавана от него стая на втория етаж, разгледал ограбеното и напускал старческия дом. Ненужното изхвърлил в контейнер близо до дома, а парите – 73.50 лева, и мобилния телефон запазил за себе си. Общата стойност на отнетото със сила от възрастната пациентка е 164 лева.  \r\nПодсъдимият е осъждан многократно и ефективно за престъпления от общ характер. Преведен е в затвора, където ще чака произнасянето на Варненския окръжен съд за извършения грабеж, представляващ опасен рецидив.", "date": "2019.07.22", "title": "Варна: Окръжната прокуратура предаде на съд санитар, ограбил пациентка"}
{"url": "http://www.focus-news.net/news/2019/07/22/2682741/ivan-geshev-e-parvoto-predlozhenie-za-nov-glaven-prokuror.html", "text": "Иван Гешев е първото предложение за нов главен прокурор. Това стана ясно по време на започналия пленум на ВСС, съобщиха от  Дарик радио . Зад кандидатурата застават 11 човека, сред които и сегашният главен прокурор Сотир Цацаров, чийто мандат изтича през януари. Гешев е дал съгласието си да бъде кандидат, заяви Даниела Машева, която представи номинацията му. \r\n \r\nГешев е на 49 години. Завършил е право в Академията на МВР. Започва кариерата си като оперативен работник през 1994 г. От 1995 г. до 2006 г. е следовател в Столичната следствена служба. Става прокурор през 2006 г., когато започва работа в Софийската районна прокуратура, където остава до 2012 г. След това е повишен в Софийската градска прокуратура. А през 2016 г. оглави Специализираната прокуратура. Иван Гешев стана заместник на Сотир Цацаров само преди година.", "date": "2019.07.22", "title": "Иван Гешев е първото предложение за нов главен прокурор"}
{"url": "http://www.focus-news.net/news/2019/07/22/2682751/ruo-veliko-tarnovo-izticha-srokat-za-zapisvane-na-prietite-sled-vtoro-klasirane-uchenitsi-kandidatstvali-sled-zavarshen-vii-klas.html", "text": "Изтича срокът за записване на приетите след второ класиране ученици, кандидатствали след завършен VII клас. Документите могат да се подават до края на днешния работен ден, съобщиха за  Радио „Фокус“ – Велико Търново  от Регионалното управление на образованието (РУО) във Велико Търново и припомниха, че резултатите от второ класиране след VII клас са публикувани на сайта на Министерство на образованието и науката.  Проверката се осъществява с входящия номер и код от служебната бележка на ученика. На сайта на РУО е поместена и справка за минималния и максимален бал за второ класиране.  Заявления за участие в трети етап (за ученици, които не са приети никъде или ученици, които не са се записали или не са подавали заявление за първо класиране) ще се подават онлайн или в гнездо ОУ „Св. П. Евтимий” – Велико Търново в периода 24-25 юли 2019 година. \r\nСвободните места за трети етап на класиране ще бъдат обявени на 23 юли. \r\nЛуиза ТРАНЧЕВА", "date": "2019.07.22", "title": "РУО – Велико Търново: Изтича срокът за записване на приетите след второ класиране ученици, кандидатствали след завършен VII клас"}
{"url": "http://www.focus-news.net/news/2019/07/22/2682740/rtk-kosovo-predsrochnite-izbori-v-kosovo-shte-se-sastoyat-na-8-septemvri.html", "text": "Предсрочните парламентарни избори в Косово, предизвикани от оставката на премиера Рамуш Харадинай, ще се състоят на 8 септември 2019 година, съобщава обществената  „Радио и телевизия Косово“ (RTK) , като се позовава на неназовани източници от кабинета на президента на страната. \r\nКакто твърди събеседникът на медията, държавният глава Хашим Тачи ще вземе решение за датата на вота според законовите и конституционните разпоредби. \r\nСлед оставката на Харадинай, който се оттегли от поста министър-председател заради покана от Специалната камара за военни престъпления в Хага, опозицията призова президента да свика среща с лидерите на парламентарните партии, за да определи датата на предсрочните избори. \r\nСъщото искане към Тачи бе поставено от напускащия премиер, който в интервю за Радио \"Свободна Европа\" заяви, че законовите срокове и избори трябва да бъдат спазени и вота да се състои най-късно до два месеца. \r\n \r\nПревод и редакция:", "date": "2019.07.22", "title": "RTK (Косово): Предсрочните избори в Косово ще се състоят на 8 септември"}
{"url": "http://www.focus-news.net/news/2019/07/22/2682752/targovishte-vremenno-e-zatrudneno-dvizhenieto-po-patya-sofiya-varna-na-am-hemus.html", "text": "Временно е затруднено движението по пътя София – Варна (I-4) в района на с. Пробуда до Търговище, поради възникване на пътнотранспортно произшествие, съобщиха от пресцентъра на  МВР . Движението в района се регулира от представители на Пътна полиция, като водачите се пренасочват към алтернативни маршрути. По предварителни данни няма тежко пострадали.", "date": "2019.07.22", "title": "Търговище: Временно е затруднено движението по пътя София – Варна на АМ „Хемус“"}
{"url": "http://www.focus-news.net/news/2019/07/22/2682744/prizma-makedoniya-ramush-haradinay-ofitsialno-si-podade-ostavkata.html", "text": "Както заяви в понеделник Рамуш Харадинай на пресконференция в Прищина, той подава оставка от поста министър-председател на Косово, тъй като е бил призован да даде показания пред Специалната прокуратура за Косово, която провежда разследвания за престъпления, извършени по време на и след войната в Косово, от 1998 до 2000 година, предава скопското електронно издание  „Призма“ . \r\n\"Това не е лесно решение, но това е реалността\", каза Харадинай, който беше командир на Армията за освобождение на Косово (АОК) по време на войната. \r\nТой подчерта, че не може да бъде по едно и също време и премиер и заподозрян. \r\n\"Правителството ще продължи да изпълнява функциите си, за да не се създава вакуум. Ще уведомя официално всички съответни институции и ще бъда верен на родината си. За мен беше чест да служа на страната си“, добави той. \r\nВъпреки че каза, че косовското правителство ще продължи да функционира, Харадинай предупреди, че скоро ще се проведат нови парламентарни избори. \r\n\"Косово трябва да е готово за избори. Другите трябва да разберат, че ние сме суверенна държава. Сега отговорността се носи от президента, който трябва да започне консултации за датата на изборите“, подчерта той. \r\nКакто се очакваше, бившите членове на АОК ще бъдат съдени пред Специализираните съвети, срещу които Специализираната прокуратура ще заведе обвинения за престъпления, свързани с убийства, отвличания, незаконни арести и сексуално насилие. Досега не е предявено никакво обвинение. \r\nСпециализираните съвети и Специализираната прокуратура за Косово, известни като Специалния съд, са част от правната система на Косово, базирана в Нидерландия, в която са наети международни служители. \r\nПодобен сценарий се случи през март 2005 г., когато Харадинай, който по онова време беше министър-председател, подаде оставка, след като бе обвинен от Международния наказателен трибунал за бивша Югославия. \r\nХарадинай беше оправдан по обвинения за военни престъпления през 2008 г. поради липса на доказателства. \r\nТрибуналът в Хага го оправда за втори път през ноември 2012 г. \r\n \r\nПревод и редакция:", "date": "2019.07.22", "title": "„Призма“ (Македония): Рамуш Харадинай официално си подаде оставката"}
{"url": "http://www.focus-news.net/news/2019/07/22/2682745/kmetat-na-plovdiv-inzh-ivan-totev-nyama-da-ima-navodneniya-v-grada-sled-izgrazhdaneto-na-yuzhniya-obhoden-kolektor.html", "text": "Няма да има наводнения в Пловдив при проливен дъжд, след като приключи изграждането на Южния обходен колектор. Това каза пред журналисти кметът на града инж. Иван Тотев, предаде репортер на  Радио „Фокус“ – Пловдив . Очаква се специалистите от ВиК да започнат работата по Южния обходен колектор през есента. Кметът каза още, че Община Пловдив започва работа по проекта за пречиствателната станция и по първия лот на Водния проект.  \r\n„Обжалванията минаха, подписваме договор за пречиствателната станция и започваме процедура за надзор, за да стартира реалната работа. Сега правим и търговски проучвания за цените, каквито са изискванията на новия Закон за обществените поръчки, за следващите 2 лота от Водния проект. В рамките на месец ще стартират и трите лота. Вървим по график“, каза още Иван Тотев. \r\nКметът на Пловдив добави, че вече е обследвано пространството под надлез „Скобелева майка“, както и това на Коматевския надлез, с цел да се реши проблема с наводненията при обилни дъждове. „При надлез „Скобелева майка“ ще се направят ревитационни резервоари. Проектът е за около 550 000 лв. и е на площ от 4 декара. Тази година ще направим само проектирането, а реалната работа ще бъде напролет. В проекта за реконструкцията на бул. „Хр. Ботев“ е включен и Коматевският надлез, където дъждовната вода ще се отвежда отново с резервоари, плюс дренажна помпа, към зоната на Младежкия хълм, където ще се използва за напояване“, коментира инж. Иван Тотев. \r\nТони МИХАЙЛОВ", "date": "2019.07.22", "title": "Кметът на Пловдив инж. Иван Тотев: Няма да има наводнения в града след изграждането на Южния обходен колектор"}
{"url": "http://www.focus-news.net/news/2019/07/22/2682755/burgas-vtoroto-izdanie-na-festivala-buurgstok-shte-se-provede-na-9-avgust-v-doma-na-pisatelya.html", "text": "Рок-музика, модерна литература, дизайнерско арт-ревю, вдъхновено от епохата на 60-те и 70-те ще съберат бургазлии и гости на града на 9 август в Дома на писателя в Бургас. Това съобщиха от пресцентъра на  Общината . Тогава от 18.00 часа ще бъде даден старт на второто издание на „Буургсток“, посветено на 50-годишнината на едно от най-легендарните арт-събития на епохата – фестивала Уудсток, съобщи председателят на Творческата комисия на Бургаската писателска общност (БПО) Наталия Недялкова. Събитието е инициирано от Творческата и Етическата комисия на БПО и се провежда в сътрудничество с арт-къща ЛаМалена и младата дизайнерка Михаела Бошева. Наред с литературни четения, в които ще се включат бургаски творци от всички генерации, ще бъдат показани уникални тоалети и аксесоари, вдъхновени от Уудсток и рок-стилистиката. В двора на Дома на писателя ще бъде подреден Простор на въображението, а всеки участник и гост на феста може да донесе със себе си фланелка, върху която ще бъде направена оригинална дизайнерска рисунка, като спомен от Буургсток 2019, коментираха в аванс от творческия тандем Женя Гайтанджиева и Михаела Бошева. Със специални музикални поздрави във феста ще се включат изпълнители от страната, а също така и от чужбина – сред тях италианският рок-изпълнител Alberto Drago Ragozza и блус-изпълнителят от Русия Captain Nemoff (Евгений Немов), музикант, който сам прави китарите си от кутии за пури. Акцентът ще бъде поставен, както върху историята на музикалния фест, така и на влиянието му върху съвременната литература, и изкуството, като цяло. Легендарният фест се провежда на 15,16 и 17 август 1969 година в градчето Бетъл във фермата на Макс Ясгур. Макар, че Уудсток се асоциира с хипи-движението, фестът се превръща и в арена за изява на най-виртуозните и знакови изпълнители. През 1969 година пред близо половин милион души най-доброто от себе си дават легендарните групи и изпълнители като „Блъд, сует енд тиърс“, Джо Кокър, Джими Хендрикс, “ Крийдънс клиъруотър ривайвъл“, „Кросби, Стилс, Неш енд Йънг“, „Джеферсън Еърплейн“, Джанис Джоплин, Ричи Хевънс и много други ключови имена. Основната идея на „Буургсток“ е  не само да бъде почетена годишнината от феста, но и да бъде дадена възможност за изява както на утвърдени представители на различни видове изкуства, така и на млади автори. Затова всеки гост на „Буургсток 2019“ ще има уникалната възможност да стане и участник във феста и да демонстрира таланта си.", "date": "2019.07.22", "title": "Бургас: Второто издание на фестивала „Буургсток“ ще се проведе на 9 август в Дома на писателя"}
{"url": "http://www.focus-news.net/news/2019/07/22/2682754/pleven-za-bakalavarskite-spetsialnosti-na-meditsinskiya-universitet-kandidatstvat-383-zrelostnitsi-testat-po-biologiya-e-na-23-yuli.html", "text": "Предстои третият последен кандидатстудентски изпит от редовната сесия на Медицински университет – Плевен (МУ - Плевен) - тестът по биология за бакалавърските специалности. Той ще се проведе на 23 юли 2019 г. от 9.00 до 11.00 часа в Учебния корпус на висшето училище. Това съобщиха от пресцентъра на  МУ - Плевен . \r\nСлед приключване на приема на кандидатстудентски документи за бакалавърските специалности общият брой на кандидатите е 383, от които на теста ще се явят 164 зрелостници. Няколко са възможностите на кандидатит-студентите за участие в класирането за специалностите на Факултетите „Обществено здраве“, „Здравни грижи“ и на Медицинския колеж – с оценка от теста по биология от редовната сесия, с оценка от изнесената и предварителната сесии; със зрелостен изпит по биология или с оценка от друга матура по избор.  \r\nБакалавърските програми на Медицински университет – Плевен са общо 10 в 3 професионални направления – здравни грижи, обществено здраве и социални дейности. Непроменени остават таксите за обучение по държавна поръчка и в платена форма. Бакалавърските специалности във Факултет „Здравни грижи“ са „Медицинска сестра“ и „Акушерка“; във Факултет „Обществено здраве“ - „Медицинска рехабилитация и ерготерапия“ и „Опазване и контрол на общественото здраве“ и в Медицински колеж - „Медицински лаборант“, „Рентгенов лаборант“, „Помощник-фармацевт“ и „Медицинска козметика“. \r\nЗа учебната 2019/2020 година МУ - Плевен разкри две нови специалности във Факултет „Обществено здраве“. Новата бакалавърска програма по „Социални дейности в здравеопазването“ е с прием след средно образование по държавна поръчка. От 2019 г. стартира и приемът на документи за новоразкритата магистратура по „Медицинска рехабилитация и ерготерапия“ в задочна, платена форма на обучение, след завършена бакалавърска степен. Висшето училище запазва приема по специалност „Социални дейности“ в платена форма на обучение.  \r\nДнес и утре се провежда записването на новоприетите студенти-първокурсници след второ класиране в магистърските специалности на МУ - Плевен – „Медицина“ и „Фармация“. Вече са запълнени повече от половината места по държавна поръчка и за двете специалности. На 24 юли ще излезе трето класиране на кандидатите за тези специалности. На първо класиране за „Медицина“ и „Фармация“ кандидатите с максимален състезателен бал (36) са трима, от които едно момче и две момичета, изкарали пълни шестици на конкурсните изпити по биология и химия.  \r\nНа сайта в раздел Прием 2019 МУ - Плевен публикува График за класиране и записване на новоприетите студенти. Неприетите кандидати участват автоматично до трето класиране, без да заявяват желанието си за това. След трето класиране попълването на незаетите места става след задължително подаване на заявление в МУ - Плевен. Заявлението, по образец, публикуван на сайта, се подава  на посочената за целта електронна поща. \r\nВ 8.40 часа на 23 юли ще се състои тегленето на варианта на кандидатстудентския тест по биология за бакалавърските специалности в зала 405, ет. IV на Медицински колеж, Учебен корпус при Медицински университет - Плевен.", "date": "2019.07.22", "title": "Плевен: За бакалавърските специалности на Медицинския университет кандидатстват 383 зрелостници, тестът по биология е на 23 юли"}
{"url": "http://www.focus-news.net/news/2019/07/22/2682753/reuters-velikobritaniya-izprashta-miroopazvasht-kontingent-v-mali.html", "text": "Великобритания ще изпрати военен контингент от 250 души за опазването на мира в Мали като част от най-опасната мироопазваща операция в света, предава  Reuters .  \r\nПо данни на ООН, от 2013 до днес 177 души, участвали в операцията, са загинали. \r\n„Важно е да подкрепим хората в риск и да увеличим хуманитарната и военна помощ за един от най-бедните и крехки региони в света“, заяви министърът на отбраната на Обединеното кралство Пени Мордонт.  \r\n„Британските сили ще работят с нашите партньори в региона за да запазят мира, като следят за опазването на човешките права в Мали и се борят със заплахата от екстремизма“, допълни той. \r\nСахарската държава е раздирана от размирици откакто туарегите сепаратисти и джихадистите поеха контрол над повече от половината от територията на страната през 2012-та година. Ислямистите също така са причина за нападения над политически фигури в столицата, Бамако, както и в съседна Буркина Фасо и Кот д‘Ивоар. Всичко това стана причина за намеса от страна на Френските сили за сигурност през следващата година.  \r\nПрез 2015 правителството на Мали подписа споразумение със сепаратистите в опит да се прекрати насилието, но това не се случи.  \r\nФренските войски се намесиха в конфликта през 2013-та година в опит да спрат размириците, като 4000 войници остават в страната до ден днешен. По-късно мироопазващ контингент беше изпратен и от Съвета за сигурност на ООН, който обаче е обект на постоянни партизански атаки от бунтовниците.", "date": "2019.07.22", "title": "Reuters: Великобритания изпраща мироопазващ контингент в Мали"}
{"url": "http://www.focus-news.net/news/2019/07/22/2682748/ramush-haradinay-kosovo-nyama-da-bade-razdeleno-nyama-da-dopusnem-sazdavane-na-republika-srabska-v-severnata-chast-na-stranata.html", "text": "Вече бившият премиер на Косово Рамуш Харадинай благодари на всички, които са го подкрепили, след като внезапно подаде оставка в петък и бе призован да се яви пред Специализираната прокуратура в Хага, където ще дава обяснения за ролята си като командир в Армията за освобождение на Косово по време на войната в страната в периода 1998-1999 година, пише електронното издание на прищинския вестник  Gazeta Express. \r\nХарадинай написа във „Фейсбук“, че няма да има разделяне или създаване на Република Сръбска в Косово. „Благодаря на всички за подкрепата ви днес. Никога не съм се чувствал сам! Пазарлъкът е за признаване, а не разделянена Косово или Република Додик в Косово! ”, Пише той, визирайки босненската Република Сръбска с нейния лидер Милорад Додик, който в момента е представител на босненските сърби в тричленния Президиум на страната. \r\n \r\nПревод и редакция:", "date": "2019.07.22", "title": "Рамуш Харадинай: Косово няма да бъде разделено, няма да допуснем създаване на Република Сръбска в северната част на страната"}
{"url": "http://www.focus-news.net/news/2019/07/22/2682758/pp-abv-shte-dade-preskonferentsiya-v-tsentralata-na-partiyata-na-23-yuli.html", "text": "ПП АБВ ще даде пресконференция в централата на партията след заседание на ИБ на ПП АБВ. Това съобщиха от пресцентъра на  партията . Събитието ще се проведе на 23 юли 2019 г. от 13.00 часа в централата на ПП АБВ на улица „Врабча“ 23. Участие ще вземат председателят на ПП АБВ Румен Петков и членовете на ИБ на партията проф. Михни Люцканов и д-р Николай Цуцумански. Основни теми на събитието ще бъдат: \r\n- предложенията на ПП АБВ за действия на институциите по предотвратяване, ограничаване и ликвидиране на масовите заболявания по животните;  \r\n- позицията на ПП АБВ във връзка с предложената здравна реформа; \r\n- актуални политически теми.", "date": "2019.07.22", "title": "ПП АБВ ще даде пресконференция в централата на партията на 23 юли"}
{"url": "http://www.focus-news.net/news/2019/07/22/2682759/sport-sloveniya-gartsiya-i-islandiya-na-patya-na-basketbolistkite-ni-kam-evro-2021.html", "text": "Националният отбор на България по баскетбол за жени попадна в група \"А\" на квалификациите за Европейското първенство през 2021 година.Съперници на тима ни ще бъдат съставите на Словения, Гърция и Исландия. Отборите ще играят по веднъж всеки срещу всеки на разменено гостуване, а за шампионата след две години ще се класира единствено победителят в групата, както и петте най-добри втори отбора от деветте групи. Финалният турнир ще се проведе в Испания и Франция.", "date": "2019.07.22", "title": "Спорт: Словения, Гърция и Исландия на пътя на баскетболистките ни към Евро 2021"}
{"url": "http://www.focus-news.net/news/2019/07/22/2682756/inzh-emiliya-tuneva-zam-kmet-na-blagoevgrad-116-038-dushi-shte-se-vazpolzvat-ot-podobrenata-gradska-sreda.html", "text": "16 038 души ще се възползват от подобрената градска среда в Благоевград. Това каза по време на пресконференция зам.-кметът на Благоевград по строителството инж. Емилия Тунева, предаде репортер на  Радио „Фокус“-Пирин . Относно благоустрояването на IV-ти микрорайон тя подчерта, че са рехабилитирани и реконструирани 6 улици с обща дължина 2 029 метра. По думите й това са улиците „Ветрен“, „Роден край“, „Черно море“, „Съединение“, „Независимост и „Руен“. Зам.-кметът допълни, че изцяло е подменена ВиК-мрежата; изградени са 6 подпорни стени, които осигуряват безопасността на преминаващите автомобили, пешеходци и живущи в квартала; обособени са 38 паркоместа, от които 3 за хора с увреждания и са поставени нови 260 пейки, 185 кошчета и 285 броя кашпи. \r\n„Изградената велосипедна алея, свързваща бул. „Св. Димитър Солунски“ с улица „Даме Груев“, бул. „Васил Левски“ и бул. „Св. св. Кирил и Методий“, създава условия за алтернативен начин на придвижване, с което се облекчава транспортния трафик в града и се подобрява качеството на живот на жителите на града и екологичната, и здравослoвна градска среда, в следствие на редуцираните вредни емисии, отделяни в атмосферата от автомобилния трафик. Засадени са 88 нови дървета и 1869 броя храстова растителност. Обособени са нови зони за отдих, където са поставени 109 пейки и 84 кошчета“, каза още инж. Емилия Тунева. \r\nНатали СТЕФАНОВА", "date": "2019.07.22", "title": "Инж. Емилия Тунева, зам.-кмет на Благоевград: 116 038 души ще се възползват от подобрената градска среда"}
{"url": "http://www.focus-news.net/news/2019/07/22/2682757/dobrich-kavarna-shte-otbelezhi-142-godini-ot-kavarnenskoto-vastanie.html", "text": "На 23 юли от 11.00 часа пред паметника на водача на Каварненското въстание от 1877 година – Андрей Василев – Амира ще се положат венци и цветя. Това съобщиха от пресцентъра на  Общината .  \r\nПред НЧ “Съгласие-1890“ от 9.00 часа до 12.00 часа ще се проведе музей на открито, който ще представи военно-историческо оръжие от 19 век. Инициативата е съвместно с клуб “Традиция“-Добрич.  \r\nАндрей Василев е известен като предводител на самозащитата на Каварна от нередовна турска войска и башибозушки орди, които разрушават и опожаряват града през лятото на 1877 година. В историята събитието влиза с името Каварненско въстание.  \r\nСлед освобождението на Каварна Андрей Василев оглавява доброволческа конна чета от 80 добруджанци, която действа в тила на турската войска. Като редовен разузнавателен ескадрон под руско командване четниците взривяват железопътната линия между Варна и Шумен. Конният отряд пленява керван от 75 коли, охранявани от башибозук. При разпита им се установява, че 25 от пленниците са участвали в Каварненските кланета.  \r\nВодачът на Каварненското въстание доживява до 103-годишна възраст и почива на 12 април 1934 г.", "date": "2019.07.22", "title": "Добрич: Каварна ще отбележи 142 години от Каварненското въстание"}
{"url": "http://www.focus-news.net/news/2019/07/22/2682760/blagoevgrad-intenziven-e-trafikat-na-gkpp-kulata-promahon-na-izhod-ot-stranata.html", "text": "Интензивен е трафикът на ГКПП „Кулата-Промахон“ на изход от страната. Това съобщиха за  Радио „Фокус“-Пирин  от ГД „Гранична полиция“. Без забавяне се осъществява преминаването през  ГКПП „Илинден-Ексохи“. Спокойно се осъществява преминаването през ГКПП „Златарево-Ново село“. \r\nНатали СТЕФАНОВА", "date": "2019.07.22", "title": "Благоевград: Интензивен е трафикът на ГКПП „Кулата-Промахон“ на изход от страната"}
{"url": "http://www.focus-news.net/news/2019/07/22/2682762/targovishte-tri-detsa-i-edna-zhena-sa-otkarani-v-bolnitsa-sled-katastrofata-mezhdu-avtobus-i-tovaren-avtomobil-v-selo-probuda.html", "text": "Три деца са и една жена откарани в болница след катастрофата между автобус и товарен автомобил в село Пробуда. Това съобщиха от  ОДМВР - Търговище . Сигналът за катастрофата е подаден около 13.11 часа на тел. 112. В оперативната дежурна част на ОД МВР - Търговище е получено съобщение за пътнотранспортно произшествие на път I-4 София - Варна в с. Пробуда. Веднага към мястото на инцидента са изпратени екипи на сектор „Пътна полиция“ и на РУ - Търговище, както и линейки на Центъра за спешна медицинска помощ към МБАЛ - Търговище. По първоначални данни автобус, превозващ деца, се е блъснал с предна дясна част в намиращ се в същата лента за движение аварирал товарен автомобил с полуремарке. По предварителна информация в инцидента няма тежко пострадали хора. За преглед в МБАЛ - Търговище са откарани три деца и една жена. Временно движението на МПС в участъка е преустановено, като на пътуващите в посока София МПС се предлага обходен маршрут с. Буховци – с. Мировец – гр. Лозница – гр. Търговище, а на пътуващите в посока Варна – през същите места в обратен ред.  В момента се извършва оглед на местопроизшествието.", "date": "2019.07.22", "title": "Търговище: Три деца и една жена са откарани в болница след катастрофата между автобус и товарен автомобил в село Пробуда"}
{"url": "http://www.focus-news.net/news/2019/07/22/2682765/dobrich-v-grada-se-provezhda-initsiativa-za-populyarizirane-na-monumentalnoto-i-dekorativno-izkustvo-sred-mladite-hora.html", "text": "Популяризиране на монументалното и декоративно изкуство на града сред младите хора е най-новата лятна инициатива на клуб „Интеракт“, предаде кореспондент на  Радио „Фокус” – Варна . Това е програма на Ротари клуб – Добрич. Всеки понеделник до началото на месец септември ще се провеждат едночасови разходки, на които присъстващите ще научат повече за често подминаваните и дори забравени скулптури, паметни плочи, стенописи и пластики в града. Паралелно с тази инициатива ще се проведе фотоконкурс, също и конкурс за есе. Вдъхновени от забележителностите на Добрич, младежите ще имат възможност да напишат есета, а най-добрите от тях ще бъдат включени в книжка, която ще бъде създадена след приключване на кампанията. Задължително е присъстващите да направят снимки на видените от тях обекти по време на разходките в град и разбира се да се забавляват, посочват организаторите. Най-добрите снимки също ще попаднат в книжката. Първото издание на съвместния проект на Ротари клуб - Добрич и Интеракт клуб - Добрич ще се проведе днес от 14.00 часа. Мястото, от което ще започне разходката, е паметникът на светите братя Кирил и Методий. Там желаещите да се включат ще разберат кои ще бъдат монументалните творби, разгледани този делничен следобед. Ментори на децата ще бъдат Венета Ненкова, културолог и елитен екскурзовод в Рим, и архитект Надежда Пампорова, членове на клуба. \r\nЖулиета НИКОЛОВА", "date": "2019.07.22", "title": "Добрич: В града се провежда инициатива за популяризиране на монументалното и декоративно изкуство сред младите хора"}
{"url": "http://www.focus-news.net/news/2019/07/22/2682763/vitseprezidentat-iliyana-yotova-shte-uchastva-vav-vazpomenanieto-po-povod-77-godini-ot-gibelta-na-nikola-vaptsarov.html", "text": "На 23 юли в 10.00 часа на Мемориал „Гарнизонно стрелбище“ в София вицепрезидентът Илияна Йотова ще участва във възпоменателната церемония по повод 77 години от гибелта на Никола Вапцаров. Това съобщиха от  прессекретариата на държавния глава .", "date": "2019.07.22", "title": "Вицепрезидентът Илияна Йотова ще участва във възпоменанието по повод 77 години от гибелта на Никола Вапцаров"}
{"url": "http://www.focus-news.net/news/2019/07/22/2682764/svetoslav-vasilev-zam-kmet-na-kyustendil-za-poredna-godina-detskite-gradini-v-grada-nyama-da-preustanovyavat-priema-prez-aktivniya-leten-sezon.html", "text": "За поредна година детските градини в Кюстендил няма да преустановяват приема през активния летен сезон. Това съобщи за  Радио „Фокус” – Кюстендил  Светослав Василев, зам.-кмет на Община Кюстендил. „И тази година продължаваме с наложилата се вече тенденция да не се затварят детски градини през лятото и да няма принудителна ваканция за най – малките жители на Община Кюстендил. През лятото родителите в много семейства излизат в платен отпуск и предпочитат да бъдат по-дълго време със своите деца. Ваканцията на учениците също води до по – ниска посещаемост на детските градини, тъй като по-големите каки и батковци се грижат за по-малките си братя или сестри”, каза Светослав Василев.  \r\nПо думите му това е основната причина в някои групи посещаващите детски градини да намаляват под минималния брой , което води до сформиране на така наречените сборни групи, но приемът не се преустановява. \r\nВенцеслав ИЛЧЕВ", "date": "2019.07.22", "title": "Светослав Василев, зам.-кмет на Кюстендил: За поредна година детските градини в града няма да преустановяват приема през активния летен сезон"}
{"url": "http://www.focus-news.net/news/2019/07/22/2682767/d-r-asen-medzhidiev-sofiyska-lekarska-kolegiya-nad-1250-detsa-sa-pregledani-napalno-bezplatno-v-24-yasli-v-stolitsata.html", "text": "Над 1250 деца в 24 ясли в столицата са прегледани безплатно от декември до средата на юли. Това заяви д-р Асен Меджидиев - председател на Софийската лекарска колегия, по повод резултатите от съвместната инициатива за профилактични прегледи на деца от самостоятелните детски ясли, предаде репортер на  Агенция “Фокус” . “Труда на лекарите не е заплатен. Това е първи път с такива профилирани високоспециализирани прегледи”, обясни още д-р Меджидиев. “Лекарите обръщат внимание на децата за конкретни заболявания. Имаме информирано съгласие от родителите. На всяко дете е направен амбулаторен лист, където е описано състоянието на детето”, каза д-р Асен Меджидиев.  \r\nВиолета СИМЕОНОВА", "date": "2019.07.22", "title": "Д-р Асен Меджидиев, Софийска лекарска колегия: Над 1250 деца са прегледани напълно безплатно в 24 ясли в столицата"}
{"url": "http://www.focus-news.net/news/2019/07/22/2682769/ministrite-na-vanshnite-i-vatreshnite-raboti-uchastvaha-v-sreshta-za-migratsiyata-v-parizh.html", "text": "Вицепремиерът и министър на външните работи Екатерина Захариева и министърът на вътрешните работи Младен Маринов участваха в неформална среща на външните и вътрешните министри от ЕС и Шенген в Париж, посветена на актуалните проблеми на миграцията в Средиземноморието. Това съобщиха от пресцентъра на  Министерството на външните работи . Срещата се организира по покана на френския външен и вътрешен министър - Жан-Ив льо Дриан и Кристоф Кастанер.    \r\nВицепремиерът Захариева посочи, че временните мерки не могат да предложат трайни решения и се застъпи за необходимостта от постоянен механизъм, който да обхваща както морските, така и сухопътните граници. Тя заяви, че приветства усилията и прагматичния подход на Финландското председателство на Съвета на ЕС в търсене в цялостно и устойчиво европейско решение. Тя изтъкна, че следва да продължат усилията за ефективно изпълнение на споразуменията за реадмисия с трети страни и договаряне на нови.   \r\n\"Ако искаме да предотвратим нелегалните влизания в ЕС е нужна усилена работа с всички страни по маршрута и то във всички области\", каза още Захариева и изтъкна, че не бива да се поставя акцент само върху натиска в Централното Средиземноморие, но и да се обърне внимание на Източното Средиземноморие, където основният приток е от граждани на Афганистан, Ирак и Сирия.  \r\n\"Ключов елемент е балансът между отговорност и солидарност или казано по друг начин справедливото споделяне на тежестите\", каза Захариева.    \r\n\"Без наличието на един, постоянен и общо важащ за целия ЕС механизъм проблемът няма да се реши. Временните решения или коалиционните решения (на група ДЧ) могат да облекчат държавите на предна линия, но няма да решат в цялост проблема, пред който е изправен ЕС. Важно е да говорим с един глас и по тази тема и да отправи правилните послания”, изтъкна Захариева.  \r\nМинистър Маринов заяви, че всички държави по маршрутите, държавите на дестинация, транзит и произход, са засегнати от миграцията и следва да поемат своите отговорности – както към хората, имащи нужда от закрила, така и към своите граждани. \"Като част от Източносредиземноморския маршрут България от години поема своята отговорност като държава на първа линия и гарантира високо ниво на сигурност на външната граница на Европейския съюз\", каза той. Българският вътрешен министър акцентира върху сериозните финансови, технически и човешки ресурси, които страната ни влага за гарантиране на граничната сигурност, противодействие на нелегалната миграция, както и за недопускане възникването на нови маршрути и предотвратяване на вторични движения. \"Поддържането на необходимото ниво на политическо и професионално сътрудничество със съседните държави е гаранция за бърз обмен на информация и реализиране на съвместни действия при необходимост, приоритетно сред които е трайното разбиване на организираните престъпни групи за контрабанда на мигранти\", посочи още вътрешният министър.    \r\nМинистър Маринов увери делегатите, че България ще продължи максимално отговорно да противодейства на незаконната миграция както и досега.  \r\nБългарските министри ясно заявиха, че са против приемане на мигранти директно от корабите.    \r\nПрез 2018 г. са били регистрирани 150 000 случая на нелегални влизания в ЕС, което е спад с 25 % в сравнение с 2017 г. и най-ниското ниво от пет години. За първото полугодие на 2019 г. по море са влезли само около 32 000 нелегални мигранти. Най-много са регистрирани в Гърция – 13 600 (сходен брой спрямо същия период на 2018 г.) и Испания – 10 500 (намаление с 5 000). В резултат на сътрудничеството на Италия с либийските власти и новата политика на страната да не допуска в Италия спасени мигранти, пристиганията там са едва 2800 (спрямо 16500 през същия период на 2018 г.). В Централното Средиземноморие увеличение регистрира само Малта с 1200 случая (спрямо 235).", "date": "2019.07.22", "title": "Министрите на външните и вътрешните работи участваха в среща за миграцията в Париж"}
{"url": "http://www.focus-news.net/news/2019/07/22/2682770/veliko-tarnovo-sedem-darzhavi-svarzaha-traditsiite-si-s-grada.html", "text": "Седем държави свързаха своите традиции и оставиха част от културата си във Велико Търново. Това съобщиха от пресцентъра на  Общината . Градът е домакин на Международния фолклорен фестивал - едно от най-популярните събития в културния календар. По традиция, чуждестранните участващ групи  - Аржентина, Башкирия, Грузия, Египет, Китай, Колумбия и Панама, гостуваха, гостуваха в общината за традиционното си представяне. Артистите и техните ръководители бяха приети от заместник-кмета Ганчо Карабаджаков и от директора на дирекция „Култура, туризъм и международни дейности“ Нелина Църова. \r\nВсяка от формациите анонсира изпълненията, подготвени за фестивалните вечери в Летния театър. Последва традиционна размяна на подаръци, характеризиращи националните и културните особености на държавите и съответните етнографски региони. Сувенирни макети на крепостта Царевец, филм за аудиовизуалния спектакъл „Царевград Търнов – звук и светлина“ и ръчно изработени кукли подари на чужденците Нелина Църова. \r\nИнтересни и атрактивни бяха даровете за Община Велико Търново – древни украшения, питиета, карнавални изделия и плакети, ръчно изработени сувенири.  \r\nМеждународният фолклорен фестивал продължава до 27 юли включително, а концертите в Летния театър са със свободен вход.", "date": "2019.07.22", "title": "Велико Търново: Седем държави свързаха традициите си с града"}
{"url": "http://www.focus-news.net/news/2019/07/22/2682772/kathimerini-ruskata-pomosht-za-erdogan-v-noshtta-na-neuspeshniya-opit-za-prevrat.html", "text": "По данни на гръцкия ежедневник  Kathimerini , има информация от миналата седмица, по случай третата годишнина от неуспешния опит за преврат в Турция от 2016 година, която подсказва, че руският президент Владимир Путин може да е предложил помощта на руските спецчасти в нощта на 15 юни същата година.  \r\nТези данни може да не са напълно верни, но в тях има доза истина, продължава гръцкия вестник. Миналата седмица, Европейския съвет по външните работи публикува статия, цитираща авторитетни турски издания, твърдящи, че „Путин се обадил на Ердоган тази вечер за да му предложи помощта на руските спецчасти, разположени на гръцки остров, недалеч от турската граница“.  \r\nГърция и Русия нямат двустранни споразумения за взаимни обучения на спец частите си, поради което тези новини бяха посрещнати с известен скептицизъм от медиите Атина, които изключваха подобна възможност.  \r\nВсъщност в информацията се е съдържала известно количество истина, въпреки че гръцкия остров не е бил част от нея.  \r\nВ действителност руски части е имало близо до Мармарис, където Ердоган е бил на почивка, по време на опита за преврат. Те не са били разположени на гръцки остров, а на руски кораби, един от които се е завръщал от Сирия, а другият е пътувал за източната част на Егейско море.  \r\nСпоред добре информирани източници, добавя Kathimerini, двата военни кораба остават в региона на изток от Родос и на запад от Кастелоризо за два дни, преди всеки от тях да продължи по пътя си.  \r\nНе е необичайно за руски кораби да спират в Егейско море, понеже според старо споразумение между Москва и Атина, в гръцки води има пет пристана, които руският флот може да използва. Те биват използвани особено интензивно откакто Кремъл взема дейно участие във войната в Сирия.  \r\nСамо че нито едно от тези места не се намира в региона, където двата кораба нощуват във вечерите след 15 и 16 юли 2016 година. Все още е неясен и броя на войниците, които са се намирали на руските кораби по това време, макар да се предполага, че са били част от спецназ, завършва коментара Kathimerini.", "date": "2019.07.22", "title": "Kathimerini: Руската помощ за Ердоган в нощта на неуспешния опит за преврат"}
{"url": "http://www.focus-news.net/news/2019/07/22/2682773/d-r-veselin-milev-predsedatel-na-zdravnata-komisiya-kam-sos-initsiativa-za-profilaktichni-pregledi-na-detsa-ot-samostoyatelnite-detski-yasli-e-mnogo-vazhna.html", "text": "Инициатива за профилактични прегледи на деца от самостоятелните детски ясли e много важна инициатива. Това заяви Д-р Веселин Милев - председател на здравната комисия към Столичен общински съвет, по повод резултатите от съвместната инициатива за профилактични прегледи на деца от самостоятелните детски ясли, предаде репортер на  Агенция “Фокус” . Около милион сме от пуснали за програмите в момента увеличаваме и таргетните групи. За в бъдеще се надяваме да увеличим обхвата на скрининга с друг вид заболявания”, добави д-р Милев. \r\n\"Децата имат достъп до високоспециализирани апаратура и със специалисти, които си разбират от работата. Второто, което много важно е, че е икономически изгодно за близките на детето. Прегледите се случват на един ден и на едно място”, обясни председателят на здравната комисия към Столичен общински съвет.  \r\nВиолета СИМЕОНОВА", "date": "2019.07.22", "title": "Д-р Веселин Милев, председател на здравната комисия към СОС: Инициатива за профилактични прегледи на деца от самостоятелните детски ясли e много важна"}
{"url": "http://www.focus-news.net/news/2019/07/22/2682775/s-pet-srebarni-i-edin-bronzov-medal-se-zavrashta-balgarskiyat-otbor-ot-60-ta-mezhdunarodna-olimpiada-po-matematika.html", "text": "С пет сребърни и един бронзов медал се завръща българският отбор от 60-та Международна олимпиада по математика (IMO2019), която се проведе в град Бат, Великобритания. Това съобщиха от пресцентъра на  Министерството на образованието и науката .  \r\nСребърните медалисти са Евгени Кайряков, Иво Петров и Къонг До от Софийската математическа гимназия (СМГ), Борислав Кирилов от Първа частна математическа гимназия - София, и Кристиан Минчев от Профилирана природоматематическа гимназия „Акад. Никола Обрешков“ - Бургас.  Бронзовият медал бе за Кристиян Василев от Първа частна математическа гимназия в София.  \r\nВ състезанието, което се проведе от 11 до 22 юли, 621 ученици от 112 страни решаваха по 6 задачи. В отборното класиране България е в световния топ 20, заемайки 19-то място със 152 точки. Българските ученици запазиха и лидерските си позиции в рамките на ЕС, където са четвърти.  \r\nОтборът се завръща в 22.45 ч. на 22 юли с редовен полет от Лондон (Хийтроу).", "date": "2019.07.22", "title": "С пет сребърни и един бронзов медал се завръща българският отбор от 60-та Международна олимпиада по математика"}
{"url": "http://www.focus-news.net/news/2019/07/22/2682761/kyustendil-lovtsi-sa-uchastvali-v-obuchenie-za-vzemane-na-probi-ot-divi-svine.html", "text": "Ловците от Кюстендил са участвали в обучение за вземане на проби от диви свине. Това съобщи пред журналисти Венко Калинчев, секретар на Ловно-рибарско сдружение „Елен” – Кюстендил, предаде репортер на  Радио „Фокус” – Кюстендил . В обучението са участвали около 80 членове на организацията. В срещата е взел участие и д-р Емил Гъгнев от Областна дирекция по безопасност на храните – Кюстендил. „Тази година трябва всяка проба да има и специален код, който ще се получава от Регионална дирекция по горите. Ловците поискаха и временното възстановяване на дейността на лабораторията в Кюстендил, с цел взетите проби да се дават там, а не да се транспортират до съседни градове”, каза Венко Калинчев. Според него започват и проверки за наличието на изградени ями в ловно-стопанските райони. \r\nВенцеслав ИЛЧЕВ", "date": "2019.07.22", "title": "Кюстендил: Ловци са участвали в обучение за вземане на проби от диви свине"}
{"url": "http://www.focus-news.net/news/2019/07/22/2682766/d-r-atanas-kambitov-kmet-na-blagoevgrad-blagoustroyavaneto-na-iv-mikrorayon-be-edin-ot-nay-tezhkite-nay-trudnite-i-nay-chakanite-proekti-za-grada.html", "text": "Благоустрояването на IV микрорайон бе един от най-тежките, най-трудните и най-чаканите проекти за Благоевград. Това каза по време на откриването на обекта кметът на Благоевград д-р Атанас Камбитов, предаде репортер на  Радио „Фокус“-Пирин . „Най-труден бе в 2 посоки, тъй като от една страна процедурите се обжалваха и изгубихме много време, но накрая се преборихме и доказахме, че всичко, което правим е законосъобразно. От друга страна проектът беше труден за изпълнение. Кварталът придоби европейски облик и се надявам в много скоро време да изникнат нови жилищни сгради и от другата страна“, заяви кметът. Д-р Камбитов отбеляза, че толкова много години един Инициативен комитет, през месец се е явявал в кабинета му, за да попита кога започват ремонтните дейности в района. Той посочи, че много трудно е било и изграждането на подпорната стена и обяви неофициален конкурс за изрисуването на стената или художествено решение за нея. \r\nНа откриването на обект „Благоустрояване на IV-ти микрорайон“ присъстваха жители на квартала, евродепутатът Андрей Новаков, народният представител Даниела Савеклиева, зам.-областният управител Антоанета Янчева и зам.-кметовете Зорница Кралева, Иво Николов, инж. Емилия Тунева и Христина Шопова. \r\nНатали СТЕФАНОВА", "date": "2019.07.22", "title": "Д-р Атанас Камбитов, кмет на Благоевград: Благоустрояването на IV микрорайон бе един от най-тежките, най-трудните и най-чаканите проекти за града"}
{"url": "http://www.focus-news.net/news/2019/07/22/2682777/targovishte-vazstanoveno-e-dvizhenieto-po-pat-i-4-targovishte-belokopitovo-v-rayona-na-s-probuda.html", "text": "Възстановено е движението по път I-4 Търговище – Белокопитово в района на с. Пробуда. Това съобщиха от пресцентъра на  Агенция \"Пътна инфраструктура\" .", "date": "2019.07.22", "title": "Търговище: Възстановено е движението по път I-4 Търговище – Белокопитово в района на с. Пробуда"}
{"url": "http://www.focus-news.net/news/2019/07/22/2682771/svetoslav-vasilev-zam-kmet-na-kyustendil-stremim-se-letnite-zanimaniya-v-detskite-gradini-da-se-provezhdat-do-golyama-stepen-na-otkrito.html", "text": "Стремим се летните занимания в детските градини да се провеждат до голяма степен на открито. Това каза пред  Радио „Фокус” – Кюстендил  Светослав Василев, зам.-кмет на Община Кюстендил. „За разлика от училищата, където има летни училища, през летните месеци децата в детските градини под формата на игри и забавления, затвърждават всичко научено през учебната година. Това, което е по-характерно за летните занимания, че те в максимална степен се провеждат извън сградите на детските градини. Идеята е да се работи за здравето на децата, чрез спортни игри, каляване и игри по интереси и ако трябва да обобщим така казаното с шеговит тон – при хубаво време е в сила код навън”, посочи Светослав Василев.  \r\nПо думите му през лятото детските градини в Кюстендил приемат и деца и от други градове. Практиката от предходните години показва, че това са деца от София, които са при баба и дядо през летните месеци. „Абсолютно никакъв проблем няма, места в детските градини има, така че дечицата могат да бъдат записани за летните месеци. Смятам, че ще им бъде много интересно и в никакъв случай няма да скучаят”, отбеляза Светослав Василев. По думите му записването на деца в предучилищните групи на детските градини продължава, защото има голямо движение, голяма миграция между детските градини и подготвителните групи в училищата. „Със сигурност това можем да кажем в началото на учебната година. На 14 септември можем да кажем, че е приключило, тъй като движението е постоянно”, каза Светослав Василев. \r\nВенцеслав ИЛЧЕВ", "date": "2019.07.22", "title": "Светослав Василев, зам.-кмет на Кюстендил: Стремим се летните занимания в детските градини да се провеждат до голяма степен на открито"}
{"url": "http://www.focus-news.net/news/2019/07/22/2682774/dobrich-vavezhda-se-vremenna-organizatsiya-na-dvizhenieto-po-ulitsite-maksim-gorki-i-sv-sv-kiril-i-metodiy-na-24-i-25-yuli.html", "text": "Въвежда се временна организация на движението по улиците „Максим Горки“ и „Св. св. Кирил и Методий“ в Добрич. Това съобщиха от пресцентъра на  Общината . \r\nНа 24 и 25 юли (сряда и четвъртък) от 08.00 часа до 17.00 часа се затваря за движение ул. „Максим Горки“ от бул. „3-ти март“ до ул. „Св. св. Кирил и Методий“.  В същите дни ще бъде затворена за движение и ул. „Св. св.Кирил и Методий“ в участъка от ул. „Сан Стефано“ до ул. „Максим Горки“.  \r\nОт Община град Добрич припомнят, че на 23 юли ул. „Максим Горки“ ще е затворена от ул. „3-ти март“ до ул. „Славянска“.  \r\nОбщината призовава да не се паркира на улиците, за да не се затрудняват строителните дейности.", "date": "2019.07.22", "title": "Добрич: Въвежда се временна организация на движението по улиците „Максим Горки“ и „Св. св. Кирил и Методий“ на 24 и 25 юли"}
{"url": "http://www.focus-news.net/news/2019/07/22/2682778/d-r-atanas-kambitov-kmet-na-blagoevgrad-sledvashtoto-predizvikatelstvo-pred-koeto-sme-izpraveni-e-izgrazhdaneto-na-podleza-v-kvartal-gramada.html", "text": "Следващото предизвикателство, пред което сме изправени, е изграждането на подлеза в квартал „Грамада“. Това каза пред журналисти кметът на Благоевград д-р Атанас Камбитов, предаде репортер на  Радио „Фокус“-Пирин . Той уточни, че вече има избран изпълнител, тече процедурата и ако всичко е нормално още през октомври ще направят първата копка и за година и половина трябва да бъде изградено и това съоръжение, защото там действително ситуацията е доста комплицирана. По думи на д-р Камбитов скептиците обикновено дават мнение и анализират нещата в началото, но когато всичко свърши, забравят първоначалните си прогнози. Според него важното е, че той и екипът му си вършат работата и стъпка по стъпка градът се променя, а извън чисто градската среда в този район създават и условия за бизнес. Кметът Камбитов заяви, че инфраструктурните проекти винаги са били водещи и всички подобни проекти на Общината са с външно финансиране. Д-р Атанас Камбитов уточни, че това това дава възможност общинските средства да бъдат насочени в култура, спорт и други сфери. Той каза още, че изцяло се подновяват няколко училища в областния център, както външно, така и за да отговарят на всички европейски и съвременни изисквания. \r\nНатали СТЕФАНОВА", "date": "2019.07.22", "title": "Д-р Атанас Камбитов, кмет на Благоевград: Следващото предизвикателство, пред което сме изправени, е изграждането на подлеза в квартал „Грамада“"}
{"url": "http://www.focus-news.net/news/2019/07/22/2682776/erdogan-turskata-armiya-nyama-da-se-pokolebae-da-napravi-sashtoto-kato-predi-45-godini-v-kipar.html", "text": "Турската армия никога няма да се поколебае да предприеме същата стъпка като преди 45 години, „ако трябва да защити живота или сигурността на турците киприоти“, заяви президентът на Турция Реджеп Таийп Ердоган по повод 45-тата годишнина от интервенцията на въоръжените сили на страната в Кипър през 1974 година, пише електронното издание на вестник  Hurryiet . \r\n„Турция стартира миротворческата операция в Кипър, за да защити правата и интересите на турците киприоти, които са един от равноправните собственици на острова“ каза Ердоган в изявление, публикувано от турската президентска дирекция \"Комуникации\". \r\n„Целият свят вижда нашата решимост. Никой не бива да се съмнява, че героичната турска армия, която възприема (Северен) Кипър за своя родина, няма да се поколебае да предприеме същата стъпка, както преди 45 години, ако трябва да защити живота или сигурността на турците киприоти“, категоричен е държавният глава. \r\nЕрдоган припомни, че военната операция през 1974 година е осъществена, след като всички дипломатически възможности в съответствие с международното право са били изчерпани и добави: \r\n„Тези, които си мислят, че богатството на острова и региона принадлежи само на тях, ще се сблъскат с решимостта на Турция и турците киприоти“. \r\n Турският лидер подчерта, че целта на Анкара е справедливо и перманентно решение на кипърския проблем и за мира, а не напрежението в Източното Средиземноморие да надделее. \r\n„Тези, които мечтаят да променят факта, че турците киприоти са интегрална част от турската нация, скоро ще разберат, че това е напразно“, добави Ердоган. \r\n \r\nПревод и редакция:", "date": "2019.07.22", "title": "Ердоган: Турската армия няма да се поколебае да направи същото като преди 45 години в Кипър"}
{"url": "http://www.focus-news.net/news/2019/07/22/2682783/kmetat-na-plovdiv-inzh-ivan-totev-novata-hudozhestvena-galeriya-na-ul-gladston-shte-bade-otkrita-v-nachaloto-na-mesets-septemvri.html", "text": "Новата художествена галерия на ул. „Гладстон“ 32 в Пловдив ще бъде открита в началото на месец септември. Това каза пред журналисти в Пловдив кметът на града инж. Иван Тотев, предаде репортер на  Радио „Фокус“ – Пловдив . Той добави, че вече е получен Акт 15 за художествената галерия, като Общината е подала документи за Акт 16 .  \r\n„Тече подготовката за първата изложба. Ориентировъчната дата за откриването на галерията може да съвпадне с началото на Есенния салон на изкуствата, тоест на 2 септември. Попълваме графиците до края на годината. Дружеството на пловдивските художници ще може да ползва галерията от 15 декември“, посочи кметът инж. Иван Тотев.  \r\nТой отбеляза, че по план в началото на септември ще завърши обновяването на площад „Централен“ в града, като се очаква откриването да бъде на 6 септември – Ден на Съединението и Празник на Пловдив. „Надяваме се това да стане за 6 септември, но няма проблем и да е 7 или 8 септември. Всичко, което е започнато през последните 2 години и съм обещал да се изпълни до края на мандата, ще се случи през септември“, коментира Тотев. \r\nТони МИХАЙЛОВ", "date": "2019.07.22", "title": "Кметът на Пловдив инж. Иван Тотев: Новата художествена галерия на ул. „Гладстон“ ще бъде открита в началото на месец септември"}
{"url": "http://www.focus-news.net/news/2019/07/22/2682784/sofiya-5875-zayavleniya-za-namereniya-sa-podadeni-v-parviya-etap-na-kampaniyata-na-stolichna-obshtina-za-bezplatna-podmyana-na-stari-pechki-ot-domakinstva.html", "text": "Общо 5875 заявления за намерения са подадени по време на първия етап на кампанията на Столична община за безплатна подмяна на стари печки от домакинства. Това същбищха от пресцентъра на  Общината . \r\nГражданите подаваха заявления в периода от 13 март 2019г. до 13 юни 2019г. в районите администрации на Столичната община.  \r\nПървият етап от кампанията цели да събере информация за намеренията и желанията на домакинствата да подменят стария си начин на отопление.  \r\nНай-голям интерес е проявен от районите, които нямат достъп до централно отопление на ТЕЦ. Най-много заявления са подали в район Кремиковци – 1 083 бр. Следва район Нови Искър – 886 бр., район Панчарево – 735 бр., район Красна поляна 685 бр. и район Витоша – 661 бр. В район „Красна поляна“ са подадени 685 заявления, което е около 11,6% от общия брой заявления.  \r\nПовече от половината заявили желание за смяна на стария си начин на отопление са предпочели да преминат на пелети, ¼ са поискали електричество/климатик/, около 500 домакинства са заявили желание за отопление на газ, останалите са пожелали да се свържат към топлофикационната мрежа.  \r\nПрез есента ще започне вторият етап от кампанията с подаване на заявления и разясняване на реда и процедурите, по които гражданите ще могат да заменят отоплителните си устройства.  \r\nСъгласно изискванията на Оперативната програма „Околна среда“ 2014-2020г., преди да започне подмяната на отоплителните уреди, общините трябва да направят поредица от проучвания и да разработят механизми за изпълнение.", "date": "2019.07.22", "title": "София: 5875 заявления за намерения са подадени в първия етап на кампанията на Столична община за безплатна подмяна на стари печки от домакинства"}
{"url": "http://www.focus-news.net/news/2019/07/22/2682781/veliko-tarnovo-11-sluchaya-na-raboteshti-bez-trudov-dogovor-sa-registrirani-vav-velikotarnovska-oblast-ot-nachaloto-na-godinata.html", "text": "11 случая на хора, работещи без трудов договор, са регистрирани във Великотърновска област от началото на годината. Това съобщи пред журналисти инж. Невена Стефанова, директор на Дирекция „Инспекция по труда“ във Велико Търново, предаде репортер на  Радио „Фокус“ – Велико Търново . Тя уточни, че за цялата 2018-та година нарушенията от този тип са били 25. „Няма да коментирам дали цифрата е голяма или малка. Искам само да кажа, че нашите инспектори са много малко на брой и дори да имаме голямо желание да обхванем всички предприятия, работещи в „сивия сектор“, ни е малко трудно, но все пак мисля, че успяваме. Във връзка със сигналите, които получаваме за хора, работещи без трудов договор, мога да кажа, че те не са много и голяма част от тях се оказват неоснователни“, коментира още инж. Стефанова. Тя отбеляза също, че проверките продължават. \r\nЕдин от основните механизми за борбата със „сивата икономика“ са еднодневните трудови договори. За миналата година в областта те са били 2176, а за шестмесечието на 2019-та – са 1000. Директорката на Инспекцията подчерта, че за нарушенията са виновни както работодателите, така и заетите, които си позволяват да работят без договор. \r\nЛуиза ТРАНЧЕВА", "date": "2019.07.22", "title": "Велико Търново: 11 случая на работещи без трудов договор, са регистрирани във Великотърновска област от началото на годината"}
{"url": "http://www.focus-news.net/news/2019/07/22/2682779/burgas-pozhar-e-obhvanal-karavana-i-bungalo-na-kamping-kavatsi-nyama-postradali.html", "text": "Поради късо съединение в каравана, разположена на къмпинг „Каваци“, възниква запалване, което обхваща близкоразположеното бунгало. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. „Пожарът е потушен от екип огнеборци от Созопол. Нанесени са само материални щети по двата обекта“, допълни още Рандева. \r\nМария ПОПЧЕВА", "date": "2019.07.22", "title": "Бургас: Пожар е обхванал каравана и бунгало на къмпинг „Каваци“, няма пострадали"}
{"url": "http://www.focus-news.net/news/2019/07/22/2682788/ivelina-vasileva-kevkef-nastoyavame-za-zapazvane-na-rolyata-i-myastoto-na-traditsionnite-politiki-na-es.html", "text": "Настояваме за запазване на ролята и мястото на традиционните политики на Европейския съюз (ЕС) - Кохезионната и Общата селскостопанска политика, които са основен инструмент за инвестиции. Това заяви заместник-председателят на Комисията по европейските въпроси и контрол на европейските фондове (КЕВКЕФ) Ивелина Василева в изказването си по време на срещата на председателите на на комисиите по европейските въпроси на парламентите на ЕС (КОСАК) в Хелзинки, Финландия, съобщиха от пресцентъра на  Народното събрание .  \r\nТя отбеляза, че е важно да не се допуска противопоставяне между традиционните политики и новите приоритети. „Като външна граница на ЕС България разбира добре необходимостта от осигуряване на достатъчно средства за новите приоритети, особено в областта на миграцията, сигурността и отбраната. Също толкова важно е бюджетът на ЕС да инвестира в растеж, заетост, конкурентоспособност и конвергенция“, посочи българският народен представител.   \r\nИвелина Василева каза, че един от основните ни приоритети е по-нататъшно фокусиране на Кохезионната политика към най-слабо развитите региони в ЕС, които все още страдат от бедност, обезлюдяване и застаряване, тъй като това е условие за икономически растеж, конкурентоспособност и сигурност в целия ЕС. По думите й постигане на окончателно споразумение по Многогодишната финансова рамка до края на годината ще позволи да стартират навреме програмите в новия финансов период и ще даде възможност на хората и регионите в максимална степен да се възползват от средствата.  \r\nИвелина Василева изрази подкрепата на страната ни за приоритетите на Финландското председателство на Съвета на ЕС и включването сред тях на политиката по разширяване и разглеждането й като инвестиция в мира, стабилността и развитието на целия ЕС. \"България цени високо намерението на Финландското председателство да работи за надеждна перспектива за региона на Западните Балкани, който е от стратегическо значение за ЕС\", каза тя.   \r\nЗаместник-председателят на КЕВКЕФ отбеляза, че преминаването към климатично неутрално общество е свързано със значителни финансови ресурси. „Затова е важно европейските политики максимално да отчитат принципа за солидарност при постигане на общите цели на ЕС и да има справедливо разпределение на разходите и ползите от този преход“, подчерта Василева.", "date": "2019.07.22", "title": "Ивелина Василева, КЕВКЕФ: Настояваме за запазване на ролята и мястото на традиционните политики на ЕС"}
{"url": "http://www.focus-news.net/news/2019/07/22/2682787/sport-tsska-iztegli-dobar-zhrebiy-ako-otstrani-osiek.html", "text": "Футбол: ЦСКА ще се изправи срещу победителя от двойката Будочност (Подгорица) - Заря (Луганск), ако отстрани Осиек във втория предварителен кръг на Лига Европа. Първият мач ще на 8 август в София, а реваншът - след седмица в Черна гора или Украйна. \r\n\"Червените\" се разминаха с предварително сочените за фаворити състави на Спарта (Прага) и Еспаньол. \r\nЗаря Луганск играе своите мачове в Запорожие, след отцепването на част от Луганска област, заедно с областния център Луганск и създаването на самопровъзгласилата се Луганска народна република.", "date": "2019.07.22", "title": "Спорт: ЦСКА изтегли добър жребий, ако отстрани Осиек"}
{"url": "http://www.focus-news.net/news/2019/07/22/2682780/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването  „Садово в сърцето на Тракия“  по  Радио „Фокус“ – Пловдив  отново ще насочим вниманието ви към важните теми от Садово и региона. В първите минути ще пътуваме до село Селци, което се намира на 12 км от град Садово. В научната литература сведенията за населеното място са много малко, като най-старата му история е почти непозната. Към днешна дата, село Селци продължава да се развива и да става все по-привлекателно място за живеене. От началото на годината е асфалтирана една улица, жителите на селото са се обединили и да събрали средства, за да се довърши оградата на църквата и така пространството около храма да бъде по-приветливо. За направеното до момента и за развитието на Селци ще разкаже кметът Стефан Стефанов. \r\nВ Професионалната селскостопанска гимназия в Садово са завършили видни представители на българската държава. Един от тях е Александър Стамболийски. В първото земеделско училище е учил още и Янко Забунов, който заедно с Цанко Церковски е един от създателите на БЗНС – тогавашната организация на българското селячество. Повече за личностите, чиито живот е свързан със Селскостопанската гимназия, ще научим от нейния директор Димитър Йорданов. С него ще си припомним и последствията от Чирпанското земетресение през 1928 година, което нанася изключително много щети в цяла Южна България, в частност и в Садово. \r\n \r\n Предаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2019.07.22", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2019/07/22/2682789/targovishte-61-godishen-mazh-e-predaden-na-sad-ot-okrazhnata-prokuratura-za-ukriti-danatsi-v-osobeno-golemi-razmeri.html", "text": "Подсъдим с две висши образования, предаден на съд от Окръжната прокуратура в Търговище, получи наказание 3 години и 6 месеца лишаване от свобода при строг режим за укрити данъци в особено големи размери. това съобщиха от пресцентъра на  Апелативна прокуратура - Варна .  \r\n61-годишният Мустафа Х. бе осъден днес от Търговищкия окръжен съд на 3 години и 6 месеца лишаване от свобода при строг режим за избягване установяването и плащането на данъчни задължения в особено големи размери. Приведена му е била и друга присъда от 8 месеца, в чийто изпитателен срок подсъдимият извършил това  деяние. И старата присъда е за престъпление против данъчната система на страната.  \r\nОкръжната прокуратура в Търговище е предала на съда подсъдимия, за това че в периода от 31 март 2012 г. до 1 април 2013 г. в условията на продължавано престъпление Мустафа Х., който е с две висши образования, успял да избегне установяването на 57 220 лева ДДС и 39 719 лева корпоративен данък на едноличното си търговско дружество „Мустанг-58“, което изкупувало вълна от регистрирани и нерегистрирани търговци.  \r\nДеянието е извършено с потвърждаване на неистини в подаваните пред НАП справки-декларации. С престъпната си дейност Мустафа причинил на държавата щети в размер на 96 939 лева, които не са възстановени.  \r\nПрисъдата на Търговищкия окръжен съд подлежи на протест и обжалване пред Апелативния съд във Варна.", "date": "2019.07.22", "title": "Търговище: 61-годишен мъж е предаден на съд от Окръжната прокуратура за укрити данъци в особено големи размери"}
{"url": "http://www.focus-news.net/news/2019/07/22/2682786/narodniyat-predstavitel-ot-pg-na-bsp-za-balgariya-yavor-bozhankov-iznese-informatsiya-za-uvelicheno-imotno-sastoyanie-na-bivshiya-kmet-na-obshtina-strazhitsa-detelina-borisova.html", "text": "Данни за имотното състояние на бившия кмет на община Стражица и настоящ заместник областен управител на област Велико Търново Детелина Борисова изнесе народният представител от ПГ на \"БСП за България\" Явор Божанков. Това съобщиха от пресцентъра на  партията .  \r\nГраждани са поставили пред депутата от левицата въпроси, свързани с имотното състояние на Детелина Борисова като фигура от местния политически живот. „След справка в публичните регистри, прави впечатление, че имотното състояние на цялото семейство на г-жа Борисова се увеличава след като тя заема кметския пост“, обясни Божанков и допълни, че документите за имотното състояние са публично достъпни. При встъпване в длъжност през 2011г. Борисова декларира имотното си състояние. След встъпване в длъжност нейното имотно състояние и на свързаните с нея лица – съпруг, майка, баща, син, дъщеря, брат, се повишава, става ясно от декларация по Закона за противодействие на корупцията от 2018г. През 2016 г. бившата кметица е придобила имот от 2625 кв.м. с 450 кв.м. сгради на цена 13,33 лв. за кв.м. Справка за пазара на подобни имоти показва, че пазарните цени са значително по-високи. През 2014 г., по време на мандата на майка си, дъщеря й, която тогава е 22-годишна, закупува имот от Трудово производствена кооперация. Синът й също закупува помещение от кооперацията. Отново по време на мандата съпругът Стилян Зарков Борисов купува кафе аперитив, помещения и други поземлени имоти. Майката на Борисова, която е пенсионер, през 2017 г. купува парцел в Стражица. Братът на Детелина Борисова участва и печели обществени поръчки на стойност 1 387 000 лева със своята строителна фирма „Еврострой-ВТ“, като в нея участие има и бившата кметица. Фирмата е печелила обществени поръчки за над 1,3 млн.лв. \"Ще поставим въпрос дали фирмата е участвала и в поръчки на територията на община Стражица като подизпълнител\", коментира Явор Божанков. Народният представител припомни, че за периода на мандата й като кмет на Стражица  срещу Детелина Борисова има подадени два сигнала в прокуратурата. Първият е за изпълнение на СМР без изискуемите строителни книжа при изграждането на подпорна стена като част от ремонта на път VTR/III-407/ Мирово-ж.п. гара Асеново-Асеново. „Форсирано е изпълнението няколко дни преди изборите през 2015 г за над 200 000лв. Образувана е прокурорска преписка във ВТОП. Поставяме въпроса - защо до момента няма резултат от падения сигнал, който е от 15 февруари 2016г.“, каза Божанков. Той съобщи, че вторият сигнал е за купени над 200 СИМ карти за нуждите на община Стражица. „Разбирате, че общината няма толкова служители, съответно закупуването на толкова много карти е притеснително. И по този случай има сигнал в прокуратурата, който също стои без отговор“, каза депутатът. \r\nЯвор Божанков постави редица въпроси пред компетентните органи - КПКОНПИ и Прокуратурата. Техният отговор ще бъде и своеобразен тест за Етичната комисия на партия ГЕРБ. Депутатът настоява да се провери произходът на средствата, с които семейството прави споменатите покупки на имоти, автомобили и пр. „Има ли конфликт на интереси във връзка с обществените поръчки?“, пита още Божанков. \"Защо втора година няма движение по двата сигнала, подадени от новото ръководство на община Стражица и дали г-жа Борисова е превишила правомощията си като е започнала строителството без решение на Общинския съвет\", попита още народният представител.", "date": "2019.07.22", "title": "Народният представител от ПГ на \"БСП за България\" Явор Божанков изнесе информация за увеличено имотно състояние на бившия кмет на община Стражица Детелина Борисова"}
{"url": "http://www.focus-news.net/news/2019/07/22/2682768/ria-novosti-partiyata-na-zelenski-pred-mnozinstvo-v-ukrainskiya-parlament.html", "text": "Партията на Владимир Зеленски „Слуга народа“ е пред победа в парламентарните избори в Украйна според данните на Централната избирателна комисия (ЦИК) след обработката на 50% от протоколите. Ако резултатите се запазят, партията ще получи 247 места във Върховната рада, което ще й предостави мнозинство, с което да сформира еднолично правителство., предава  РИА Новости . \r\nУкрайна е със смесена изборна система, според която половината от депутатите в парламента се избират по партийни списъци (пропорционална система), а другата половина по мажоритарна система. По партийните списъци „Слуга Народа“ могат да получат 122 места според сегашните данни, а по мажоритарни окръзи – 125.  \r\nТова означава, че партията на Зеленски е подкрепена от 42,45% от гласоподавателите. Втората най-подкрепяна партия -„Опозиционна платформа – За живот“ на Юрий Бойко е на път да получи общо 43 места в парламента, след като за нея гласуват 12,88% от украинците, а „Европейска солидарност“ на Петро Порошенко – 27 депутати или 8,64% от вота. „Бактивщина“ на бившия премиер Юлия Тимошенко – 25 (23 и 2). Партията на музиканта Святослав Вакрчук „Глас“ – 20 (18 и 2). \r\nОще 49 мандата получават независими кандидати. \r\nВ неделя в Украйна се състояха предсрочни парламентарни избори. Във вота можеха да участват само партии, а бариера за влизане във Върховната рада е 5%.  \r\nОкончателните резултати ще бъдат обявени на 5-ти август.", "date": "2019.07.22", "title": "РИА Новости: Партията на Зеленски пред мнозинство в украинския парламент"}
{"url": "http://www.focus-news.net/news/2019/07/22/2682785/afp-indiya-startira-misiya-kam-lunata.html", "text": "В понеделник Индия изстреля ниско-бюджетна ракета в исторически опит, да изпрати апарат, който да кацне  на повърхността на Луната и да се присъедини към другите космически сили, успели да постигнат това, предава  AFP . \r\nСедмица след като първоначалното изстрелване беше отложено „Чандраяан 2“ - излетя от космическия център Сатиш Даван, изпратен с гордостта и надеждите на индийските учени. \r\nИндия се стреми да стане четвъртата нация след Русия, Съединените щати и Китай, успели да кацнат с космически апарат на Луната. Ако останалата част от мисията мине планово индийската сонда трябва се приземи на лунния Южен полюс в началото на септември. \r\n\"Всеки индиец днес е изключително горд!\" - коментира премиерът Нарендра Моди, който обеща да изпрати мисия с хора в орбита до 2022 година. \r\n\"Специални моменти, които ще бъдат гравирани в аналите на нашата славна история!\" – допълни той \r\nПрезидентът Рам Нат Ковинд наблюдаваше старта заедно с 7000 високопоставени лица и деца, размахващи знамена, както и много зрители. \r\n\"Днес е исторически ден за космоса, науката и технологиите в Индия,\" каза директора на Индийската организация за космически изследвания. \r\nИндия също беше приветствана от международните си партньори. Американският държавен департамент написа в социалната мрежа „Туитър“, че стартът на мисията е \"невероятно постижение!\", а Европейската космическа агенция изпрати поздравления. \r\n \r\n  Юлиян Марков", "date": "2019.07.22", "title": "AFP: Индия стартира мисия към Луната"}
{"url": "http://www.focus-news.net/news/2019/07/22/2682782/daniela-masheva-govoritel-na-prokurorskata-kolegiya-na-vss-ivan-geshev-shte-bade-edinstveniyat-kandidat-za-posta-na-glaven-prokuror.html", "text": "Иван Гешев ще бъде единственият кандидат, излъчен от Прокурорската колегия за поста на главен прокурор. Това каза на брифинг след Пленума на Висшия съдебен съвет за номинация на главен прокурор говорителят на Прокурорската колегия на ВСС Даниела Машева, предаде репортер на  Агенция „Фокус“ . Даниела Машева допълни, че кандидатурата на Гешев е най-подходяща: „Това е кандидатура, която ще обедини нашите искания за бъдещ главен прокурор“. По повод проверките на сигналите срещу Иван Гешев Машева обясни, че те са приключили: „Не е установено неправомерно поведение от страна на прокурор Иван Гешев, което да сочи към конфликт на интереси, зависимости и неспазване на етични правила“. \r\n„До 17 септември предстои срок, в който двете комисии на Прокурорска колегия: Комисия по атестиране и конкурсите и Комисията по професионална етика следва да изготвят свои становища, като отново проверят всички данни относно притежаваните професионални качества и спазваните от кандидата етични правила и всякакви сигнали, които сочат към евентуално неспазване на етичните и моралните норми“, допълни Машева. „Становищата ще бъдат приети на заседания на двете комисии на публични заседания, на които ще бъде поканен кандидатът за обсъждане на становищата и отговора на поставените въпроси“, обясни още тя.", "date": "2019.07.22", "title": "Даниела Машева, говорител на Прокурорската колегия на ВСС: Иван Гешев ще бъде единственият кандидат за поста на главен прокурор"}
{"url": "http://www.focus-news.net/news/2019/07/22/2682790/pernik-na-kmeta-vyara-tserovska-shte-bade-vrachena-proklamatsiya-ot-imeto-na-kmeta-na-chikagskoto-predgradie-elk-grouv-na-23-yuli.html", "text": "На кмета на Община Перник Вяра Церовска ще бъде връчена прокламация от името на кмета на чикагското предградие Елк Гроув от 11.30 часа на 23 юли 2019 г. Това съобщиха от пресцентъра на  Общината . В рамките на срещата ще бъде представена и информация за програмата по повод 100 години „Миньор“-Перник. Събитията, свързани с празника, ще бъдат на 26 и 27 юли.", "date": "2019.07.22", "title": "Перник: На кмета Вяра Церовска ще бъде връчена прокламация от името на кмета на чикагското предградие Елк Гроув на 23 юли"}
{"url": "http://www.focus-news.net/news/2019/07/22/2682791/plovdiv-voennosluzheshti-ot-suhopatnite-voyski-obezvrezhdat-nevzriveni-boepripasi-otkriti-v-selo-yoakim-gruevo.html", "text": "Военнослужещи от Сухопътните войски работят по транспортирането и унищожаването на невзривени боеприпаси, открити в село Йоаким Груево, Община Стамболийски, област Пловдив. Това съобщиха от пресцентъра на  Министерството на отбраната . При извършване на ремонтни дейности на покрив в частен дом в селото са открити две ръчни гранати тип „бухалка“. След искане на главния секретар на МВР и по разпореждане на командира на Сухопътните войски генерал-майор Михаил Попов е изпратено формированието за овладяване и/или преодоляване на последствията от бедствия от 91-ви батальон – Пловдив от състава на 55-и инженерен полк - Белене, с ръководител капитан Иван Тричков. Извършено е разузнаване на място, след което транспортирането и унищожаването на откритите боеприпаси ще се извърши по-късно през деня при спазване на всички необходими мерки за безопасност.", "date": "2019.07.22", "title": "Пловдив: Военнослужещи от Сухопътните войски обезвреждат невзривени боеприпаси, открити в село Йоаким Груево"}
{"url": "http://www.focus-news.net/news/2019/07/22/2682795/dobrich-teatar-iskri-i-sezoni-shte-predstavi-komediyata-nasledstvoto-po-pier-sheno-v-kavarna.html", "text": "Театър „Искри и сезони” ще представи комедията „Наследството” по Пиер Шено в Каварна. Това съобщиха от пресцентъра на Общината. На 29 юли от 19.00 часа в салона на НЧ „Съгласие-1890“ театър „Искри и сезони” ще представи комедията „Наследството” по Пиер Шено.  \r\nРежисьор на постановката е Иван Танев, сценографията е на Петър Начев. В пиесата участват Веселин Ранков, Искра Радева, Антон Радичев, Деси Бакърджиева, Милена Атанасова, Стефан Стефанов   \r\nПиесата“ Наследството“ е написана през 1973 г. Поставена е през 1976 г. и се играе с огромен успех на сцената на “Комеди де Шан-з-Елизе” с Бернар Блие в главната роля. Този пръв успех на автора му донася огромна популярност във Франция и Европа. Пиесата е преведена на около двадесет езика и отваря пътя за шеметна международна кариера на“ Наследството“ и другите пиеси на Пиер Шено. През 1986 г. Софийската Опера създава оперен спектакъл по пиесата на Шено и по музика на българския композитор Красимир Кюркчийски. Прекрасен диалог, невероятни комични ситуации, блестящ хумор, роли, за които всеки артист мечтае- това са част от достойнствата на пиесата, които са й донесли награда за драматургия във Франция!", "date": "2019.07.22", "title": "Добрич: Театър „Искри и сезони” ще представи комедията „Наследството” по Пиер Шено в Каварна"}
{"url": "http://www.focus-news.net/news/2019/07/22/2682793/osem-ot-uchastnitsite-v-narkogrupata-prigotvyala-i-pokusheniya-nad-prokurori-se-priznaha-za-vinovni-sporazumyaha-se-na-efektivni-prisadi.html", "text": "Осем от общо 18-те обвинени от Спеиализираната прокуратура за участие в организирана престъпна група за производство и разпространение на наркотици, силови действия и приготовления за покушения над прокурори, се признаха за виновни и поискаха споразумения с обвинението, приемайки ефективни наказания. Това съобщиха от пресцентъра на  прокуратурата . \r\nТака, четири години „лишаване от свобода“ получи единият от организаторите и ръководителите на групата - Петко Стоянов. Останалите, признали участието си в престъпната структура (наричана от самите участници \r\n„Фирмата“) получиха съответно: 3 години и 6 месеца затвор за един от тях, двама – по 3 години, а останалите - 2 г. и 10 месеца, 2 г. и 6 месеца, 2 години, 1 г. и 6 месеца. Наложените наказания са окончателни и вече са приведени в изпълнение. \r\nПетко Стоянов остава подсъдим по делото в Специализирания наказателен съд по 1 обвинние - отказва да признае участието си в приготовления за убийство на двама прокурори от Специализираната прокуратура и служител на МВР, за което е обвинен заедно с другия ръководител на групата Иван Йосифов  и неговата „дясната ръка“ Стефан Гевгелийски. \r\nОсвен срещу Стоянов, делото в Специализирания наказателен съд ще продължи срещу останалите 10 лица, обвинени за участие в престъпното сдружение и за различни вторични престъпления. \r\nГрупата на Стоянов и Йосифов бе неутрализирана на 27 юни 2018 г. Събраните доказателства показаха, че тя е действала от началото на същата година, като целта й е била производство, преработка, придобиване, държане и разпространение на наркотични вещества и прекурсори. Предлагала е цялата гама от наркотици - марихуана, амфетамин, кокаин, хероин и екстази, като част от тях е произвеждала сама. Не след дълго се формирала и крайната й цел - да завладее наркопазара в София и да постигне големи печалби. \r\nЗа целта били привлечени хора, които като да доставят наркотични вещества на едро, да работят като „дилъри“ на групата, да транспортират „стоката“ до крайни клиенти, да извършват силови и наказателни действия над конкуренти и нелоялни партньори, както и други лица, които са пречка за дейността - в т.ч. служители на МВР и магистрати.", "date": "2019.07.22", "title": "Осем от участниците в наркогрупата, приготвяла и покушения над прокурори, се признаха за виновни, споразумяха се на ефективни присъди"}
{"url": "http://www.focus-news.net/news/2019/07/22/2682792/burgas-s-blizo-9-mln-lv-ot-operativna-programa-regioni-v-rastezh-2014-2020-g-se-obnovyavat-shest-ot-profesionalnite-gimnazii-v-grada.html", "text": "С близо 9 млн. лв. от управляваната от МРРБ Оперативна програма „Региони в растеж“ 2014-2020 г. Бургас обновява шест от професионалните си гимназии. Това съобщи заместник-министърът на регионалното развитие и благоустройството Деница Николова, която заедно със заместник-кметовете на общината Руска Бояджиева и Йорданка Ананиева инспектира ремонтните дейности в професионалните гимназии по туризъм „Проф. д-р Асен Златаров“ и по транспорт в града, съобщиха от пресцентъра на  Министерството . Двете учебни заведения не са ремонтирани основно от 45-50 години.  \r\nВ Професионалната гимназия по туризъм, където се обучават 950 ученици, зам.-министър Николова разгледа учебната база, която разполага с обновена учебна кухня със съвременни електроуреди и с демонстрационна зала с нов интериор. По този начин учениците ще се обучават в съвременни условия от най-високо ниво в сферата на туристическите услуги. В учебното заведение се инвестират над 1,5 млн. лв., като 1 млн. лв. е безвъзмездното европейско финансиране, а останалите средства са съфинансиране от община Бургас и собствени средства на училището.  \r\nБлизо 2 млн. лв. е инвестицията в Професионалната гимназия по транспорт, която е с изцяло подновена учебно-материална база и прилежащо пространство. В нея се обучават около 250 ученици, които ще имат достъп до най-съвременните методи в автомобилостроенето. Училището предлага обучение и в специалността „електромобили“, което ще отговори на потребности от кадри за обществения транспорт в Бургас и за поддръжка на съвременните леки автомобили, задвижвани с електричество.  \r\nЗам.-министър Николова даде висока оценка за проектите на общината и подчерта, че гимназиите се превръщат в съвременни иновативни учебни заведения, в които учениците ще усвояват материала в модерна и приветлива среда. Особено ценни са предлаганите професии за бизнеса в региона.  \r\nПо-рано в Бургас зам.-министър Николова участва в стратегическа консултация във връзка с изпълнение на политиката за регионално развитие и програмиране на новата европейска оперативна програма за подкрепа на регионите в периода 2021-2027 г. с представители на общините от Югоизточен район. \r\nЗаместник-регионалният министър увери, че Бургас ще запази финансирането си по линия на оперативната програма през следващия период като основен център за развитие в региона. Така европейските средства ще продължат да допринасят за развитие на градските пространства, като при изпълнението на новите регионални проекти ще се търси привличането на икономическия сектор. Освен това, на местно ниво ще има възможност да се посочват проектите, които ще доведат до повишаване на стандарта на живот на хората. Зам.-министър Николова напомни, че страната ни ще получи с 8% повече финансов ресурс от ЕС по линия на кохезионната политика. Бюджетът на програмата за развитие на регионите също ще бъде по-висок от настоящия. „С проектите, които ще финансираме, търсим надграждащ ефект на постигнатото до момента, както и възможността да бъдат финансирани малките населени места, които бяха изключени от достъп до еврофинансиране. Целта ни е да осигурим по-добра свързаност между малките населени места и центровете за растеж и секторните направления, които могат да допринесат за стимулиране на икономическите показатели, каза още тя.  \r\nДеница Николова коментира също, че ще се запази и европейското финансиране за рехабилитация на пътната инфраструктура. Нов момент в тази област ще бъде възможността за финансиране на проекти за транспортна свързаност към икономически оператори с инвестиции в конкретни територии и населени места. Предвижда се и компонент за квалификация на човешките ресурси за осигуряване на кадри и стимулиране на работодатели за привличане на работна ръка. \r\n„Ще се опитаме  всеки един от проектите да получи финансиране от различните оперативни програми, за да постигнем по-добри резултати за хората, каза още Николова. Тя съобщи, че се разширява кръгът на потенциалните бенефициенти на програмата, като освен общини ще могат да кандидатстват и областни администрации, всички публични институции, университети, научния сектор, икономически оператори, неправителствени организации, граждански общности. Те ще участват и при структуриране на проектите с най-голям принос за региона.  \r\n„Амбицията ни е с комплексно финансиране и интегрирани проекти да подобрим социално-икономическите показатели на всички региони в страната и да намалим негативните процеси, заяви Николова.  \r\nЗаместник-министърът увери, че няма да има промяна в броя на районите от ниво NUTS 2. „Запазваме броя, размера и състава на съществуващите шест статистически региона. След проведени преговори с Евростат имаме възможност за гъвкав подход за изпълнение на регламента по отношение на броя население в статистическите райони и за следващия програмен период“, каза тя.", "date": "2019.07.22", "title": "Бургас: С близо 9 млн. лв. от Оперативна програма „Региони в растеж“ 2014-2020 г. се обновяват шест от професионалните гимназии в града"}
{"url": "http://www.focus-news.net/news/2019/07/22/2682794/tsik-shte-otkrie-natsionalen-forum-kragla-masa-za-otchitane-i-analiz-na-provedenoto-obuchenie-na-izbornata-administratsiya-i-chlenove-na-sektsionnite-izbiratelni-komisii.html", "text": "Централната избирателна комисия съвместно с Националното сдружение на общините в Република България ще открият Национален форум – Кръгла маса за отчитане и анализ на проведеното обучение на изборната администрация и членове на секционните избирателни комисии от произведените избори за членове на Европейския парламент на 26 май 2019 г., както и обсъждане на актуални въпроси във връзка с организационно-техническата подготовка на предстоящите избори за общински съветници и кметове на 27 октомври 2019 г. Това съобщиха от  ЦИК .  \r\nОткриването ще се състои на 23 юли, вторник, от 13.30 часа в гр. София, хотел „Рамада София Сити Център“, зала „Опал“. \r\nНа форума са поканени да присъстват секретарите на общините; директорите на дирекции ГРАО и експерти от същите дирекции; други експерти от общинските администрации, ангажирани както в организацията и провеждането на избори, така и с предоставянето на административни услуги.", "date": "2019.07.22", "title": "ЦИК ще открие Национален форум – Кръгла маса за отчитане и анализ на проведеното обучение на изборната администрация и членове на секционните избирателни комисии"}
{"url": "http://www.focus-news.net/news/2019/07/22/2682796/sofiyska-voda-vremenno-shte-prekasne-vodosnabdyavaneto-na-l-kamenodelska-i-ul-malashevska-na-24-yuli.html", "text": "„Софийска вода” временно ще прекъсне водоснабдяването на л. „Каменоделска“ и ул. „Малашевска“ на 24 юли 2019 г. (сряда), съобщиха от пресцентъра на  дружеството .  \r\nВъв връзка с пресвързване на уличен водопровод на ул. „Каменоделска“, НПЗ „Хаджи Димитър“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\n- ул. „Каменоделска“ и ул. „Малашевска“.  \r\nМожете да следите развитието на всички планирани теренни дейности в реално време чрез Виртуалния информационен център на дружеството -  .", "date": "2019.07.22", "title": "„Софийска вода” временно ще прекъсне водоснабдяването на л. „Каменоделска“ и ул. „Малашевска“ на 24 юли"}
{"url": "http://www.focus-news.net/news/2019/07/22/2682798/yambol-kmetat-georgi-slavov-shte-proveri-saniraneto-na-blok-14-v-k-s-hale-na-23-yuli.html", "text": "Кметът на Ямбол Георги Славов ще направи проверка по извършваното саниране на блок № 14 в жилищен комплекс „Хале“ от 16.45 часа на 23 юли. Това съобщиха от пресцентъра на  Общината . Заедно с директора на строителната дирекция той ще се запознае с напредъка по обновяването на блока. На място ще разговаря с представителите на строителната фирма, изпълняваща обекта, както и с живущите в блока. Срещата е част от редовните инспекции, които кметът прави по строителните обекти в града.  \r\nВ момента енергийно ефективни мерки се прилагат  по сградите на бл. 19 на „Д. Благоев“, бл. 14 в к-с „Хале“, както и на  ул. „Стара планина“ № 1. Предстои строително-монтажни работи да стартират и в ж.к. „Диана“, бл. 10.", "date": "2019.07.22", "title": "Ямбол: Кметът Георги Славов ще провери санирането на блок 14 в к-с „Хале“ на 23 юли"}
{"url": "http://www.focus-news.net/news/2019/07/22/2682797/kardzhali-svetovnite-shampioni-po-pluvane-na-dalgi-razstoyaniya-petar-stoychev-i-po-vdigane-na-tezhesti-fedail-gyuler-shte-stanat-pochetni-grazhdani-na-momchilgrad-na-25-yuli.html", "text": "Световните шампиони по плуване Петър Стойчев и по вдигане на тежести Федаил Гюлер ще станат почетни граждани на Момчилград  на 25 юли. Това съобщиха за   Радио „Фокус“   от отдел „Култура” на община Момчилград. На тържествена сесия, която ще се състои в голямата зала на Народно читалище „Нов живот“, Общинският съвет-Момчилград ще удостои с почетното звание двамата свои съграждани за високи постижения в спорта, с които са прославили не само България, но и родния си град. Две спортни зали ще бъдат наречени на легендите в тениса на маса от града Гергана Гергелчева и Хасан Хаджиоглу. По-рано през деня ще има спортна стрелба на открито на стрелбището в село Прогрес, а по-късно през същия ден ще бъде открит паметник на световния и олимпийски шампион Наим Сюлейманов в Спортен комплекс „Наим Сюлейманоглу“ и ще се състои благотворителен коктейл. Проявите са част от седмицата на 10-та Международна традиционна среща на граждани „Момчилград в сърцето“.  \r\nПразниците започнаха днес с Турнир по ДАРТС, Спортен турнир по билярд, Турнир по тенис на корт. Утре ще продължи Турнирът по тенис на корт, вечерта Театър „Искри и сезони“-София ще играе френската комедия по Пиер Шено „Наследството“. В сряда ще има любителски срещи по шах и спортен бридж в библиотеката на читалището и вечер на децата с Вълшебна работилница, шоу-програма, ФейсАрт и изложба на детски рисунки в градския парк. В петък ще си премерят силите футболните ветерани и ще свирят „Старите муцуни от Момчилград“ на дискотека на живо под звездите в градския парк. В събота юбилейната среща ще завърши с спортен турнир по борба с участието на европейската шампионка по борба Елис Манолова и Джанан Манолова – медалистка от европейски първенства. Заключителен концерт ще се състои вечерта на градския стадион с Лазерно шоу и фолклорна музика от Николина Чакърдъкова и танцов ансамбъл, приветствия ще произнесат официалните гости и вечерта ще продължи с музикална програма с участието на поп-фолк певецът Азис. \r\nДарина ДЕЕНИЧИНА", "date": "2019.07.22", "title": "Кърджали: Световните шампиони по плуване на дълги разстояния Петър Стойчев и по вдигане на тежести Федаил Гюлер ще станат почетни граждани на Момчилград на 25 юли"}
{"url": "http://www.focus-news.net/news/2019/07/22/2682800/afp-kola-bomba-se-vzrivi-v-somaliya-17-dushi-sa-zaginali.html", "text": "Седемнадесет души са убити, а повече от 28 са ранени, когато в понеделник в Могадишу избухна кола-бомба, предава  AFP .  \r\nОтговорността за взрива, близо до контролно-пропускателен пункт на главния път към международното летище е поета от групировката „Ал-Шабааб“, африканското крило на „Ал-Кайда“ \r\nСвидетелите заявяват, че автомобил се отклонил от основното движение и се е насочил към входа на хотел, след което се взривил. Взривът е бил много силен и са нанесени щети на околните сгради \r\nБолница Медина, главното спешно болнично заведение в столицата на Сомалия, е приела ранените. Там са докарани и телата на загиналите \r\n\"Телата на 17 души, загинали при взрива, са докарани в болницата, а други 28 са лекувани за различни наранявания\", казва Мохамед Юсуф, директор на здравното заведение. \r\n \r\n  Юлиян Марков", "date": "2019.07.22", "title": "AFP: Кола-бомба се взриви в Сомалия, 17 души са загинали"}
{"url": "http://www.focus-news.net/news/2019/07/22/2682802/blagoevgrad-pod-rakovodstvoto-na-rayonnite-prokuraturi-v-petrich-i-sandanski-se-vodyat-dosadebni-proizvodstva-za-nezakonno-otglezhdane-na-kanabis-v-sela-v-dvete-obshtini.html", "text": "Под ръководството на районните прокуратури в гр. Петрич и гр. Сандански се водят досъдебни производства за незаконно отглеждане на растения от рода на конопа. Това съобщиха от пресцентъра на  Апелативна прокуратура - София .  \r\nВ хода на специализирана полицейска операция по линия на противодействие на отглеждане и разпространение на наркотични вещества, при извършена проверка на 17.07.2019 г. в местността Драганица, в района на с. Баскалци, община Петрич, били открити зелени тревисти растения. При извършен тест те реагирали положително на канабис. Общото тегло на установените 163 броя растения е 238 кг.  \r\nНа същата дата в местността Сульово дере, в района на с. Будилци, община Кресна, органите на реда открили засадени 34 растения от рода на конопа, с общо тегло 2,28 кг.  \r\nСлед вземане на представителни проби растенията са унищожени по надлежния ред.", "date": "2019.07.22", "title": "Благоевград: Под ръководството на районните прокуратури в Петрич и Сандански се водят досъдебни производства за незаконно отглеждане на канабис в села в двете общини"}
{"url": "http://www.focus-news.net/news/2019/07/22/2682799/dvama-zamestnik-ministri-shte-vrachat-dogovori-za-izpalnenie-na-proekti-po-programata-za-transgranichno-satrudnichestvo-mezhdu-balgariya-i-turtsiya.html", "text": "Двама заместник-министри ще връчат договори за изпълнение на проекти по програмата за трансгранично сътрудничество между България и Турция. Това съобщиха от пресцентъра на  Министерството на регионалното развитие и благоустройството . Заместник-министърът на регионалното развитие и благоустройството Деница Николова и заместник-министърът на външните работи на Република Турция Фарук Каймакчъ ще връчат договори на бенефициенти, сключени по втората покана за подаване на проектни предложения по Програмата за трансгранично сътрудничество Interreg-ИПП България – Турция 2014-2020 г.  \r\nЦеремонията ще се състои на 23 юли, от 14.30 часа в зала „Пресцентър“ на Министерството на регионалното развитие и благоустройство.", "date": "2019.07.22", "title": "Двама заместник-министри ще връчат договори за изпълнение на проекти по програмата за трансгранично сътрудничество между България и Турция"}
{"url": "http://www.focus-news.net/news/2019/07/22/2682804/sport-levski-iztegli-truden-zhrebiy-ako-eliminira-aek-larnaka.html", "text": "Футбол: Отборът на Левски изтегли труден жребий за третия квалификационен кръг на Лига Европа. Ако „сините” успеят да преодолеят кипърския АЕК Ларнака, те ще се изправят срещу Гент (Белгия) или румънския Виторул. \r\nИнтересното е, че само до преди дни не беше ясно дали Гент изобщо ще участва в евротурнирите. Отборът бе включен от УЕФА след скандал за уредени мачове в белгийското първенство. Румънският Виторул спечели купата на страната през миналия сезон", "date": "2019.07.22", "title": "Спорт: Левски изтегли труден жребий, ако елиминира АЕК Ларнака"}
{"url": "http://www.focus-news.net/news/2019/07/22/2682801/montana-bivsh-direktor-na-domove-za-vazrastni-hora-i-bolni-ot-dementsiya-v-s-dobri-dol-e-predadena-na-sad-za-dlazhnostni-prestapleniya.html", "text": "Бивш директор на домове за възрастни хора и болни от деменция в с. Добри дол, област Монтана, е предадена на съд за длъжностни престъпления. Това съобщиха от  Апелативна прокуратура - София .   \r\nОкръжна прокуратура – Монтана е внесла за разглеждане в съда обвинителен акт срещу Н.П. за извършени от нея четири длъжностни престъпления – по чл. 203, ал.1, вр. чл. 202, ал. 1, т. 1, вр. чл. 316, вр. чл. 309, ал. 1, вр. чл. 201, вр. чл. 26, ал. 1 от НК, по чл. 220, ал. 1 от НК, по чл. 282, ал. 2 от НК и по чл. 219, ал. 3, вр. ал. 1, вр. чл. 26, ал. 1 от НК.  \r\nПрез периода от 23.05.2012 г. до 01.06.2017 г. обвиняемата П. била директор на „Дом за възрастни хора с деменция“ и „Дом за стари хора“ в с. Добри дол, област Монтана. Двете специализирани институции били второстепенни разпоредители с бюджетни средства към Община Лом, имали обща каса и персонал. Сред основните предоставяни от тях услуги били приготвяне на храна, поддържане на лична хигиена и такава на жилищните помещения, обитавани от обслужваните, както и здравно подпомагане в зависимост от спецификата на заболяванията на лицата. Двете социални заведения били с обща каса и персонал.  \r\nПрез м. януари 2017 г. бил извършен одит на дейността на двете социални заведения от сектор „Вътрешен одит“ при Община Лом, а успоредно с това и проверка от страна на Инспектората към Агенция за социално подпомагане - гр. София.  \r\nПо резултати от одита било установено, че в Домовете липсва изградена „Система за финансово управление и контрол“, което довело до съществени нарушения при разходване на средствата за издръжката им. В нито един от случаите на закупуване на материали (без значение от предназначението им - за поддръжка, хранителни продукти, канцеларски или строителни материали и др.) нямало заявка за необходимостта им, утвърдена от директора. С цел документалното им отчитане били сключвани фиктивни сделки със съмнителни или несъществуващи фирми, изготвени неистински фактури, с прикрепени към тях фискални бонове. Впоследствие те били представяни от обвиняемата П. пред касиера за осребряване, като парите били получавани от нея на ръка.  \r\nПри строително-ремонтни дейности нямало представена количествено-стойностна сметка, договор или протокол за извършена работа. Нямало заявки за материали и при ремонт на служебните автомобили, нито протокол за установяване на повредата или какъвто и да било документ, удостоверяващ необходимостта от тази услуга. Когато получените материали се нуждаели от заскладяване поради техния характер, реално същите не постъпвали в склада на домовете. Всички такива сделки били изплатени в брой от касата на двете социални заведения, за което били издадени разходни касови ордери.  \r\nОсвен това, като директор Н.П. упражнявала и служебен натиск върху подчинените й, които следвало да оформят представените от нея документи и да предприемат съответните действия по извършване на разходите по фактури.  \r\nПо този начин обвиняемата получила от касата на ръководените от нея институции сума в общ размер на 189 523 лева.    \r\nПрез м. декември 2015 г. обвиняемата Н.П. издала заповед за изплащане на допълнителни възнаграждения и разпоредила тяхното изплащане, в това число и на себе си в размер на 900 лева, без да има правомощие за това. Работодател на директора на домовете е кметът на Община Лом и само по негово разпореждане би могло да й бъде определено и изплатено допълнително възнаграждение към основното й трудовото възнаграждение. В конкретния случай с действията си П. превишила правомощията си.   \r\nС решение на Общински съвет Лом бил приет бюджетът на Община Лом за 2015 година, в който било заложено за „Дом за възрастни хора с деменция“ и „Дом за стари хора“ в с. Добри дол да бъде закупен служебен автомобил (микробус пътнически) на стойност до 10 000 лева. Директорът на Домовете – обвиняемата Н.П., сключила договор за внос на деветместен автомобил (бус) от името и за сметка на възложителя. В него не били упоменати марката, технически характеристики, пробег, година на производство, състояние или някакви други условия. Договорената цена била 10 000 лева, платена по личната сметка на изпълнителя, като обвиняемата приела и платила автомобила „Хюндай Старекс“, въпреки изключително лошото му техническо състояние. Впоследствие въпросното МПС било многократно ремонтирано със средства на домовете. Видно от заключението на вещото лице по оценъчната експертиза, разликата между действителната стойност на закупения бус - 3500 лева до платената за него - 10000 лева е 6500 лева, която разлика представлява значителна вреда. По този начин обвиняемата П. съзнателно сключила явно неизгодна сделка за представляваните от нея социални институции.  \r\nЗа времето, през което Н.П. била директор на домовете в с.Добри дол, обвиняемата извършила множество пътувания в страната, като за тях не били издавани заповеди за командировки. За целта тя използвала служебен автомобил в почивните дни на седмицата. Осъществените от нея пътувания били до направления, които нямали никаква връзка с дейността на социалните домове. Някои от датите/периодите на пътуванията съвпадали с тези, на които Н.П. използвала платен годишен отпуск. Повечето от посочените в пътните листове дестинации не били реални. С действията си обвиняемата, в качеството си на длъжностно лице, изпълняващо ръководна работа, умишлено не положила достатъчно грижи за ръководенето и стопанисването на повереното й имущество.   \r\nНастъпилите вредни последици от извършените от Н.П. престъпления разкриват изключително високата обществена опасност на деянието и дееца. Особено тежкият случай се обективира и от типа на домовете, управлявани от обвиняемата – в тях били настанени лица в безпомощно състояние, каквито са старите хора и лицата с умствени увреждания. Основните задължения на обвиняемата били да полага изключителни грижи за настанените в домовете с оглед тяхното неравностойно положение, като вместо да изпълнява същите, тя ощетявала не само бюджета на домовете, но и самите безпомощни лица.  \r\nПредстои наказателното производство срещу Н.П. да продължи в съда.", "date": "2019.07.22", "title": "Монтана: Бивш директор на домове за възрастни хора и болни от деменция в с. Добри дол,  е предадена на съд за длъжностни престъпления"}
{"url": "http://www.focus-news.net/news/2019/07/22/2682803/sofiya-vazpomenatelen-miting-poklonenie-po-povod-77-ata-godishnina-ot-razstrela-na-nikola-vaptsarov-shte-se-provede-na-23-yuli.html", "text": "На 23 юли се навършват 77 години от разстрела на поета Никола Вапцаров и неговите другари. Това съобщиха от  БСП – София . От 10.00 часа по този повод ще се проведе възпоменателен митинг-поклонение на Мемориала „Гарнизонно стрелбище“ в София. Организатори са Съюзът на българските писатели, Българският антифашистки съюз и Градският съвет на БСП – София. \r\nВ събитието ще вземат участие вицепрезидентът на Република България Илияна Йотова, председателят на НС на БСП Корнелия Нинова и председателят на Градския съвет на БСП – София Калоян Паргов.  \r\nПо-късно през деня, в 18.00 часа, пред паметника на Никола Вапцаров, дело на Никола Шмиргела, в градината зад Националната художествена галерия, поети ще рецитират авторски и стихове на Вапцаров. В събитието ще вземе участие председателят на Съюза на българските писатели Боян Ангелов.", "date": "2019.07.22", "title": "София: Възпоменателен митинг-поклонение по повод 77-ата годишнина от разстрела на Никола Вапцаров ще се проведе на 23 юли"}
{"url": "http://www.focus-news.net/news/2019/07/22/2682805/zamestnik-ministarat-na-obrazovanieto-i-naukata-karina-angelieva-shte-uchastva-v-ofitsialnoto-otkrivane-na-nauchnoizsledovatelski-tsentar-share-eric-balgariya.html", "text": "На 23 юли заместник-министърът на образованието и науката Карина Ангелиева ще участва в официалното откриване на Научноизследователски център SHARE – ERIC България. Това съобщиха от пресцентъра на  Министерството . Откриването ще започне в 9.30 ч. в Института за изследване на обществата и знанието при БАН на ул. \"Сердика\".", "date": "2019.07.22", "title": "Заместник-министърът на образованието и науката Карина Ангелиева ще участва в официалното откриване на Научноизследователски център SHARE – ERIC България"}
{"url": "http://www.focus-news.net/news/2019/07/22/2682807/montana-okrazhna-prokuratura-e-dala-shest-godini-zatvor-za-predizvikana-avtokatastrofa-pod-vliyanie-na-alkohol-otnela-choveshki-zhivot-po-patya-mezhdu-s-blagovo-i-montana.html", "text": "Окръжна прокуратура е дала шест години затвор за предизвикана автокатастрофа под влияние на алкохол, отнела човешки живот по пътя между с. Благово и гр. Монтана. Това съобщиха от пресцентъра на  Апелативна прокуратура - София .    \r\nОкръжна прокуратура – Монтана е постигнала осъдителна присъда спрямо В.Б. (на 38 години), обвинен за извършено от него престъпление по чл. 343, ал. 4, вр. ал. 3, б. „б“, пр. 1, вр. ал. 3, пр. 1, вр. ал. 1, б. „б“ и „в“, вр. чл. 342, ал. 1 от НК.  \r\nПодсъдимият Б. притежавал свидетелство за управление на МПС със срок на валидност до 31.01.2012 г., след което не го подновил. Спрямо него многократно били издавани наказателни постановления във връзка с констатирани нарушения на Закона за движението по пътищата.  \r\nНа 03.01.2017 г. В.Б. се намирал в с. Благово, област Монтана, където има недвижим имот. Преди обед той поканил на гости негов познат, с когото изпили по 200 грама ром. След 16 ч. двамата продължили консумирането на алкохол в заведение в центъра на селото, като на тръгване подсъдимият си купил още 50 грама ром в пластмасова чаша.  \r\nВъпреки нетрезвото си състоянието Б. се качил в ползвания от него лек автомобил „Волво“ и тръгнал в посока от с. Благово към гр. Монтана, като управлявал с висока скорост. В района на язовир „Чернила“ той навлязъл в насрещното платно, с което предизвиквал тежко пътно-транспортно произшествие с движещия се срещу него лек автомобил „Ланчия“. Въпреки предприетата спасителна маневра от страна на водача на другото МПС, с цел избягване на челния сблъсък, това се оказало невъзможно. Свидетел на инцидента подал сигнал в полицията за случилото се.  \r\nПри извършената проверка на място подсъдимия В.Б. отказал да бъде тестван с техническо средство за употреба на алкохол, както и да му бъде връчен талон за медицинско изследване на кръвта. През цялото време се държал грубо и арогантно.  \r\nПри транспортиране за болнично заведение пострадалият водач на лек автомобил „Ланчия“ починал. Непосредствената причина за смъртта му е острата дихателна и сърдечна недостатъчност, развила се вследствие на множествена черепно-мозъчна и гръдно-коремна травма. Пътуващ с него мъж получил коремна травма и счупване на ключицата.  \r\nСъгласно заключението на изготвената в хода на досъдебното производство автотехническа експертиза, в момента на удара управляваният от подсъдимия Б. лек автомобил се движел със скорост 128.04 км/ч, при максимално допустима 90 км/ч. Другият автомобил се движел със скорост 82.60 км/ч.  \r\nПо време на извършеното от подсъдимия В.Б. деяние, отнело човешки живот, концентрацията на алкохол в кръвта му била около 2,30 промила.  \r\nОкръжен съд – Монтана му е наложил наказание от шест години „лишаване от свобода“ при първоначален общ режим. Присъдата може да бъде обжалвана и протестирана пред Софийския апелативен съд.", "date": "2019.07.22", "title": "Монтана: Окръжна прокуратура е дала шест години затвор за предизвикана автокатастрофа под влияние на алкохол, отнела човешки живот по пътя между с. Благово и Монтана"}
{"url": "http://www.focus-news.net/news/2019/07/22/2682810/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Движението по Автомагистрала „Струма“, път Е-79 и пътят Радомир – Кюстендил – ГКПП „Гюешево” се осъществява без проблеми. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. \r\nВенцеслав ИЛЧЕВ", "date": "2019.07.22", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/07/22/2682806/sliven-naznachena-e-darzhavna-priematelna-komisiya-za-noviya-svetofar-do-pazara-v-grada.html", "text": "Назначена е Държавна приемателна комисия за новия светофар до пазара в Сливен. Това съобщиха от пресцентъра на  Община Сливен .  \r\nРегионална дирекция на национален строителен контрол (РДНСК) – Сливен със своя заповед назначи Държавна приемателна комисия за новия светофар до пазара. Комисията ще се събере и ще започне работа на 24 юли от 14 часа и трябва да приключи работа до десет работни дни. Насрочването на комисията беше поискана от кмета Стефан Радев. Дейностите по монтажа на светофарната уредба стартираха в края на април по негова инициатива заради необходимостта от регулиране на интензивното движение на автомобили и пешеходци в района. Целта е да бъдат осигурени повече ред и безопасност при шофиране и преминаване през пешеходната пътека. \r\nСтроителството на светофара завърши през юни, когато беше издаден акт 15. \r\nОт април до момента се спазват всички законоустановени срокове за пускане в ескплоатация на подобни обекти и се следват всички необходими процедури.", "date": "2019.07.22", "title": "Сливен: Назначена е Държавна приемателна комисия за новия светофар до пазара в града"}
{"url": "http://www.focus-news.net/news/2019/07/22/2682808/d-r-asen-medzhidiev-sofiyska-lekarska-kolegiya-vpechatleni-sme-ot-dobroto-sastoyanie-na-nashite-detsa-v-detskite-yasli.html", "text": "Впечатлени сме от доброто състояние на нашите деца в детските ясли. Това заяви д-р Асен Меджидиев - председател на Софийската лекарска колегия, по повод резултатите от съвместната инициатива за профилактични прегледи на деца от самостоятелните детски ясли, предаде репортер на  Агенция “Фокус” . „Мога да кажа отговорно, че не сме открили някаква тежка патология или процентно някакви заболявания, които да правят силно впечатление, че това се развива в обществото“, добави още д-р Меджидиев. „Резултатите от прегледите в офталмологията са: възпалителни заболявания на очната ябълка - около 7%, блефароконюнктивит – 7%, бактериални и вирусни конюнктивити - около 15%, с отклонение от визус имаше 140 деца, страбизъм – 8 деца, миопия – 9 деца. От уши, нос, гърло със задръжка на секрети в ушните канали бяха само 1-2% от децата, 19 деца с аденоидни вегетации, увеличени трети сливици бяха установени само при 18 деца. С обикновен акутен ринит бяха установени 61 деца. Искам да обърна внимание, че бройката е по-голяма, но е характерно за периода в който преглеждахме“,  каза председателят на Софийската лекарска колегия. От ортопедичните прегледи с отит са били установени само две деца. „С пес планос – 75 деца, аномалии на ръката – 4 деца, аномалии на глезена – 8 деца, за ортопедични обувки са 3 деца, под 1%, изменения в гръдния кош - две деца, с пъпна херния – 56 деца, с крипторхизъм – 27 деца, ингвинална херния има при 14 деца. Вродени шумове на сърцето имат 36 деца. Тези резултати са много важни, защото диагностицирани в ранна детска възраст, им се обръща внимание, проследяват се, понякога не се налага някаква специфична терапия“, добави Меджидиев. Каза още, че при 6 деца е установена екстрасистолна аритмия, както и увеличени лимфни възли отново при 6 деца. По думите му общото здравословно състояние на децата е оценено като добро, а най-честите заболявания са свързани с горните дихателни пътища. „Около 10% от децата бяха с хрема, която не налагаше специфично лечение. Близо всяко пето дете имаше признаци на по-суха и по-чувствителна кожа, което пак е характерно за тази възраст“, обясни Меджидиев. Той добави, че педиатрите са отбелязали разлика в заболеваемостта на децата в централните райони на София и по-периферните квартали, където се забелязва положителна тенденция за по-добро овладяване на тазовите функции на децата.  \r\n \r\nВиолета СИМЕОНОВА", "date": "2019.07.22", "title": "Д-р Асен Меджидиев, Софийска лекарска колегия: Впечатлени сме от доброто състояние на нашите деца в детските ясли"}
{"url": "http://www.focus-news.net/news/2019/07/22/2682809/ministar-nikolina-angelkova-ochakvame-pone-50-uvelichenie-na-parite-za-turisticheska-reklama-za-sledvashtata-godina.html", "text": "Министерството на туризма ще поиска поне 50 процента увеличение на парите за реклама за следващата година. В момента бюджетът за това перо е 11 млн.лева. Това каза след заседанието на Националния съвет по туризъм край Варна ресорният министър Николина Ангелкова, предаде репортер на  Радио \"Фокус\"-Варна . По думите й, на заседанието е обсъдена Националната програма за реклама за 2020 година заедно с представители на бизнеса местни власти и всички, които имат общо с туристическия бранш. Министърът уточни, че все още не може да коментира сезона в конкретика, тъй като се чакат данни за юни. \"На срещата представихме различни мерки, очертани в документа както реклама на международни пазари дигитална реклама, пазари с интегрирани компании\", обясни тя. Според Николина Ангелкова относно средствата за реклама е имало уверение от премиера, че за следващата година те ще са повече. Тя добави, че в края на август ще има повече яснота и конкретика за мерките, с които България да може по-сериозно да се наложи на картата на морските дестинации за юни и септември. По думите й, в момента министерството провежда срещи с туроператори от Германия, Русия и всички останали пазари в топ 10 и топ 30 за нашата страна. Целта е да се видят тенденциите от самите туроператори от първа ръка. Николина Ангелкова отчете, че от януари до май ведомството отчита малък ръст от 1 процент за летния сезон, на данните за юни ще са определящи. Тя добави и, че единната система за туристическа информация ю която предстои да заработи ще е много важна за статистиката. Според нея тя ще помогне в дълбочина за анализ, но и в борбата със сивия сектор.  \r\nДиана СТОЕВА", "date": "2019.07.22", "title": "Министър Николина Ангелкова: Очакваме поне 50 % увеличение на парите за туристическа реклама за следващата година"}
{"url": "http://www.focus-news.net/news/2019/07/22/2682811/plovdiv-izvarshvat-se-novi-praskaniya-sreshtu-komari-i-karlezhi-v-grada.html", "text": "Извършват се нови пръскания срещу комари и кърлежи в Пловдив. Това съобщиха за  Радио „Фокус“ – Пловдив  от Общината. Днес специализираните екипи пръскат срещу комари на територията на район „Източен“ в града. На 23 юли ще се обработят площите на стадион „Локомотив“, а на 24 и 25 юли – гробищните паркове и парковете в район „Централен“. На 26 юли ще се пръска срещу комари в парковете в район „Западен“ на града, също около Магнолия Гардънс и Марица Гардънс. \r\nНа 23 юли ще се извърши и обработка на декоративната дървесна растителност срещу кестенов молец. През месец юли продължава и пръскането срещу кърлежи, като ще се извършват епизодични обработки при сигнали от граждани. \r\nЗа всяка от обработките се използват разрешени за употреба биоцидни препарати, уверяват от ОП „Дезинфекционна станция“. Експертите съветват отглеждащите пчелни семейства в района на предстоящите обработки да ограничат полета на пчелите в указания период.", "date": "2019.07.22", "title": "Пловдив: Извършват се нови пръскания срещу комари и кърлежи в града"}
{"url": "http://www.focus-news.net/news/2019/07/22/2682812/veliko-tarnovo-tretirane-sreshtu-komari-shte-bade-izvarsheno-na-23-i-24-yuli-v-grada-i-selo-arbanasi.html", "text": "Третиране срещу комари ще бъде извършено на 23 и 24 юли във Велико Търново и село Арбанаси. Това съобщиха за  Радио „Фокус“ – Велико Търново  от Община Велико Търново. И в двата дни пръскането ще започне в 22.00 часа и ще е в  зелените пространства в населените места. На 23 юли ще бъдат обработени парковете „Картала”, боровата гора в кв. „Акация”, „Света гора”, „Ксилифор“, село Арбанаси и парк „Лакото”. \r\nНа 24 юли ще бъдат третирани „Дружба”, „Майка България”, „Никола Габровски“, „Руски”, „Бузлуджа” и „Колю Фичето”. \r\nПри неблагоприятни климатични условия пръсканията ще бъдат отменени. Допълнителна информация може да бъде получена на телефон 0887/ 812 707. \r\nЛуиза ТРАНЧЕВА", "date": "2019.07.22", "title": "Велико Търново: Третиране срещу комари ще бъде извършено на 23 и 24 юли в града и село Арбанаси"}
{"url": "http://www.focus-news.net/news/2019/07/22/2682828/blagoevgrad-normalno-intenziven-e-trafikat-po-glaven-pat-e-79-i-am-struma-v-uchastaka-ot-oblastta.html", "text": "Нормално интензивен е трафикът по главен път Е-79 и АМ „Струма“ в участъка от Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Няма въведени ремонтни дейности и ограничения по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.07.22", "title": "Благоевград: Нормално интензивен е трафикът по главен път Е-79 и АМ „Струма“ в участъка от областта"}
{"url": "http://www.focus-news.net/news/2019/07/22/2682829/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Сърбия, Александър Вучич получи в понеделник акредитивните писма на новоназначения руски посланик в Белград Александър Боцан-Харченко, предава белградската медия  „Б92“ .  \r\nБоцан-Харченко, който е експерт по балканските въпроси, се обърна към Вучич на сръбски и заяви, че за него е чест да връчи писмата си на сръбския президент.  \r\nВ разговора между двамата той наблегна на желанието на Кремъл да работят за подобряване на сътрудничеството между Русия и Сърбия, което според него вече е на особено добро ниво. \r\nСлед връчването на акредитациите последва и среща между двамата.  \r\nСпоред информация на сръбското издание Blic, позоваващо се на дипломатически източници, руския дипломат е носил спешно съобщение до президента на Сърбия лично от Владимир Путин, което е засягало Косово. \r\nХарченко пристигна в Белград в петък. Предишната позиция, която той заема е директор на Европейския департамент на руското външно министерство.  \r\nСчитан е за експерт по балканските въпроси, като на предишната си позиция е работил не само с държави от бивша Югославия, но и с България, Гърция, Турция, Румъния, Кипър и Албания. От началото на кариерата си, Боцан-Харченко участва в дипломатичните процеси по разделянето на Югославия, а по-късно и по косовския въпрос, според данни на Спутник.  \r\nТой също така е и руски представител в международната контактна група за Косово, тогава и част от тройката медиатори, която включва Волфганг Ишингер, представител на Европейския съюз и Франк Уайснър, представляващ САЩ.  \r\nКогато беше обявено, че мандата на предишния руски посланик в Сърбия изтича, Харченко веднага беше спрегнат от медиите за негов вероятен наследник, като някои медии го окачествиха като „човек на Путин“ и част от руските „дипломатически спецчасти“. Според Б92 назначаването му за посланик показва загрижеността на Путин за взаимоотношенията между Белград и Москва, особено когато става дума за косовския въпрос. \r\n*** \r\n \r\n  Министърът на външните работи на Турция Мевлют Чавушоглу предупреди, че Турция е готова да отговори, ако Вашингтон й наложи санкции заради придобиването на руските зенитно-ракетни системи С-400, предава  ТАСС . \r\n„Ако САЩ предприемат действия срещу нас, то ние ще излезем със съответстващ отговор. Разбира се, ние бихме искали нашите отношения да продължат в качеството на два партньора в НАТО. Но ако те проявят враждебност към нас, то ние ще предприемем ответни мерки“, отбеляза първият дипломат на Анкара пред турския телевизионен канал TGRT. \r\nПри това той не изключи в тази връзка Турция да предприеме „определени мерки по темата за авиобазата Инджирлик“. \r\nПо думите на министъра, Анкара разчита, че американският президент Доналд Тръмп и неговата администрация няма да въведат санкции в рамките на CAATSA (Законът „За противодействие на противниците на Америка чрез санкции). \r\n*** \r\n \r\n  Предсрочните парламентарни избори в Косово, предизвикани от оставката на премиера Рамуш Харадинай, ще се състоят на 8 септември 2019 година, съобщава обществената  „Радио и телевизия Косово“ (RTK) , като се позовава на неназовани източници от кабинета на президента на страната. \r\nКакто твърди събеседникът на медията, държавният глава Хашим Тачи ще вземе решение за датата на вота според законовите и конституционните разпоредби. \r\nСлед оставката на Харадинай, който се оттегли от поста министър-председател заради покана от Специалната камара за военни престъпления в Хага, опозицията призова президента да свика среща с лидерите на парламентарните партии, за да определи датата на предсрочните избори. \r\nСъщото искане към Тачи бе поставено от напускащия премиер, който в интервю за Радио \"Свободна Европа\" заяви, че законовите срокове и избори трябва да бъдат спазени и вота да се състои най-късно до два месеца. \r\n*** \r\n \r\n  Както заяви в понеделник Рамуш Харадинай на пресконференция в Прищина, той подава оставка от поста министър-председател на Косово, тъй като е бил призован да даде показания пред Специалната прокуратура за Косово, която провежда разследвания за престъпления, извършени по време на и след войната в Косово, от 1998 до 2000 година, предава скопското електронно издание  „Призма“ . \r\n\"Това не е лесно решение, но това е реалността\", каза Харадинай, който беше командир на Армията за освобождение на Косово (АОК) по време на войната. \r\nТой подчерта, че не може да бъде по едно и също време и премиер и заподозрян. \r\n\"Правителството ще продължи да изпълнява функциите си, за да не се създава вакуум. Ще уведомя официално всички съответни институции и ще бъда верен на родината си. За мен беше чест да служа на страната си“, добави той. \r\nВъпреки че каза, че косовското правителство ще продължи да функционира, Харадинай предупреди, че скоро ще се проведат нови парламентарни избори. \r\n\"Косово трябва да е готово за избори. Другите трябва да разберат, че ние сме суверенна държава. Сега отговорността се носи от президента, който трябва да започне консултации за датата на изборите“, подчерта той. \r\nКакто се очакваше, бившите членове на АОК ще бъдат съдени пред Специализираните съвети, срещу които Специализираната прокуратура ще заведе обвинения за престъпления, свързани с убийства, отвличания, незаконни арести и сексуално насилие. Досега не е предявено никакво обвинение. \r\nСпециализираните съвети и Специализираната прокуратура за Косово, известни като Специалния съд, са част от правната система на Косово, базирана в Нидерландия, в която са наети международни служители. \r\nПодобен сценарий се случи през март 2005 г., когато Харадинай, който по онова време беше министър-председател, подаде оставка, след като бе обвинен от Международния наказателен трибунал за бивша Югославия. \r\nХарадинай беше оправдан по обвинения за военни престъпления през 2008 г. поради липса на доказателства. \r\nТрибуналът в Хага го оправда за втори път през ноември 2012 г. \r\n*** \r\n \r\n Великобритания ще изпрати военен контингент от 250 души за опазването на мира в Мали като част от най-опасната мироопазваща операция в света, предава  Reuters .  \r\nПо данни на ООН, от 2013 до днес 177 души, участвали в операцията, са загинали. \r\n„Важно е да подкрепим хората в риск и да увеличим хуманитарната и военна помощ за един от най-бедните и крехки региони в света“, заяви министърът на отбраната на Обединеното кралство Пени Мордонт.  \r\n„Британските сили ще работят с нашите партньори в региона за да запазят мира, като следят за опазването на човешките права в Мали и се борят със заплахата от екстремизма“, допълни той. \r\nСахарската държава е раздирана от размирици откакто туарегите сепаратисти и джихадистите поеха контрол над повече от половината от територията на страната през 2012-та година. Ислямистите също така са причина за нападения над политически фигури в столицата, Бамако, както и в съседна Буркина Фасо и Кот д‘Ивоар. Всичко това стана причина за намеса от страна на Френските сили за сигурност през следващата година.  \r\nПрез 2015 правителството на Мали подписа споразумение със сепаратистите в опит да се прекрати насилието, но това не се случи.  \r\nФренските войски се намесиха в конфликта през 2013-та година в опит да спрат размириците, като 4000 войници остават в страната до ден днешен. По-късно мироопазващ контингент беше изпратен и от Съвета за сигурност на ООН, който обаче е обект на постоянни партизански атаки от бунтовниците. \r\n*** \r\n \r\n В понеделник Индия изстреля ниско-бюджетна ракета в исторически опит, да изпрати апарат, който да кацне  на повърхността на Луната и да се присъедини към другите космически сили, успели да постигнат това, предава  AFP . \r\nСедмица след като първоначалното изстрелване беше отложено „Чандраяан 2“ - излетя от космическия център Сатиш Даван, изпратен с гордостта и надеждите на индийските учени. \r\nИндия се стреми да стане четвъртата нация след Русия, Съединените щати и Китай, успели да кацнат с космически апарат на Луната. Ако останалата част от мисията мине планово индийската сонда трябва се приземи на лунния Южен полюс в началото на септември. \r\n\"Всеки индиец днес е изключително горд!\" - коментира премиерът Нарендра Моди, който обеща да изпрати мисия с хора в орбита до 2022 година. \r\n\"Специални моменти, които ще бъдат гравирани в аналите на нашата славна история!\" – допълни той \r\nПрезидентът Рам Нат Ковинд наблюдаваше старта заедно с 7000 високопоставени лица и деца, размахващи знамена, както и много зрители. \r\n\"Днес е исторически ден за космоса, науката и технологиите в Индия,\" каза директора на Индийската организация за космически изследвания. \r\nИндия също беше приветствана от международните си партньори. Американският държавен департамент написа в социалната мрежа „Туитър“, че стартът на мисията е \"невероятно постижение!\", а Европейската космическа агенция изпрати поздравления. \r\n*** \r\n \r\n Седемнадесет души са убити, а повече от 28 са ранени, когато в понеделник в Могадишу избухна кола-бомба, предава  AFP .  \r\nОтговорността за взрива, близо до контролно-пропускателен пункт на главния път към международното летище е поета от групировката „Ал-Шабааб“, африканското крило на „Ал-Кайда“ \r\nСвидетелите заявяват, че автомобил се отклонил от основното движение и се е насочил към входа на хотел, след което се взривил. Взривът е бил много силен и са нанесени щети на околните сгради \r\nБолница Медина, главното спешно болнично заведение в столицата на Сомалия, е приела ранените. Там са докарани и телата на загиналите \r\n\"Телата на 17 души, загинали при взрива, са докарани в болницата, а други 28 са лекувани за различни наранявания\", казва Мохамед Юсуф, директор на здравното заведение. \r\n*** \r\n \r\n Американският президент Доналд Тръмп нарече неверни докладите за задържането на 17 шпиони в Иран, за които се твърди, че са били обучени в Централното разузнавателно управление, цитира думите му  TACC . \r\n\"Посланието на Иран за залавянето на шпиони на ЦРУ е напълно невярно\", написа президентът в социалната мрежа „Туитър“. Според него в изявлението на Иран няма „нито дума истина”. \r\n\"Просто повече лъжи и пропаганда (както за сваления им дрон), религиозен режим, който се разпада и няма представа какво да прави\", пише Тръмп. Американският президент заяви също, че иранската \"икономика е мъртва\". \r\nПо-рано, на 22 юли, директорът на отдела за борба с тероризма на иранското министерство на информацията (разузнаването) обяви на пресконференция, че съд в Иран е осъдил 17 души, обвинени в шпионаж в полза на САЩ. Според изявлението шпионите събирали информация за жизненоважните съоръжения на Иран и били обучавани от ЦРУ. \r\nМиналата седмица Тръмп каза, че десантен кораб на американския флот е свалил ирански безпилотен самолет в Ормузкия проток, който според американското военно командване прелетял твърде близо до него. Впоследствие иранският външен министър Абас Арагчи, коментирайки изявленията на Тръмп, каза, че Техеран не е загубил нито едно безпилотно летателно средство нито в Ормузкия пролив, нито на друго място.", "date": "2019.07.22", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/22/2682830/plenumat-na-vss-uvelichi-byudzheta-na-prokuraturata-s-tsel-izplashtane-na-vaznagrazhdeniyata-po-chl-233-al-6-i-chl-345-al-5-ot-zsv.html", "text": "Пленумът на Висшия съдебен съвет (ВСС) извърши промяна по бюджета на съдебната власт за 2019 г., на основание ПМС № 182/19.07.2019 г. за одобряване на допълнителни разходи за 2019 г. в размер на 2 млн. лв. за Прокуратурата на Република България, за обезпечаване изплащането на възнаграждения по чл. 233, ал. 6 и чл. 345, ал. 5 от Закона за съдебната власт (ЗСВ). Това съобщиха от  ВСС . \r\nПленумът на ВСС увеличи бюджета на Прокуратурата на Република България с 2 000 000 лв. по параграф „Заплати и възнаграждения на персонала, нает по трудови и служебни правоотношения“. Средствата са осигурени за сметка на преструктуриране на разходите и/или трансферите по централния бюджет за 2019 г. \r\nНа основание чл. 109, ал. 5 от Закона за публичните финанси министърът на финансите ще бъде уведомен за извършената промяна по бюджета на съдебната власт за 2019 г. \r\nПленумът на Висшия съдебен съвет одобри проект на писмо до министъра на финансите във връзка с разпоредбата на чл. 233, ал. 6 и чл. 345, ал. 5 от ЗСВ, с което се иска одобряване на допълнителни целеви средства по бюджета на съдебната власт за съдилищата на Република България за 2019 г. в размер на 1 000 000 лв. В писмото е посочено, че средствата за допълнителни възнаграждения на съдиите и съдебните служители в Апелативния специализиран наказателен съд и Специализирания наказателен съд са предвидени в проекта на бюджет на съдебната власт за 2019 г. и бюджетните прогнози за 2020 и 2021 г., но с утвърдения бюджет за 2019 г. средствата са недостатъчни за изпълнението на чл. 233, ал. 6 и чл. 345, ал. 5 от ЗСВ.", "date": "2019.07.22", "title": "Пленумът на ВСС увеличи бюджета на Прокуратурата с цел изплащане на възнагражденията по чл. 233, ал. 6 и чл. 345, ал 5 от ЗСВ"}
{"url": "http://www.focus-news.net/news/2019/07/22/2682831/gd-granichna-politsiya-intenziven-e-trafikat-za-leki-avtomobili-na-vhod-na-gkpp-kapitan-andreevo.html", "text": "Интензивен е трафикът за леки автомобили на вход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Интензивен е трафикът за леки и товарни автомобили на изход на ГКПП „Кулата“ и ГКПП „Маказа“. На българо-румънската граница на всички сухопътни гранични контролно-пропускателни пунктове трафикът е интензивен за леки автомобили и товарни автомобили.  На границата със Сърбия и Северна Македония трафикът е нормален на всички гранични контролно-пропускателни пунктове.", "date": "2019.07.22", "title": "ГД „Гранична полиция“: Интензивен е трафикът за леки автомобили на вход на ГКПП „Капитан Андреево“"}
{"url": "http://www.focus-news.net/news/2019/07/22/2682833/vidin-intenziven-e-trafikat-v-posoka-gkpp-dunav-most-2.html", "text": "Интензивен е трафикът в посока ГКПП „Дунав мост 2“, пътуват предимно тежкотоварни автомобили. Това съобщиха за  Радио „Фокус“ – Видин  от Областното пътно управление. Най-натоварен е участъкът между Дунавци и Видин. От граничния пункт съобщиха, че работят всички гишета. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nДвижението по път ІІ-81 Монтана – София през проход „Петрохан“ е ограничено за автомобили над 12 т. Определен е обходен маршрут през Своге. Движението по път II-81 Лом – Расово в посока Монтана е ограничено за МПС над 10 т поради извършване на строително монтажни работи. Движението по път ІІІ-112 Тополовец – Монтана е ограничено за автомобили над 12 тона. \r\nВъв Видин трафикът е засилен по входно изходните артерии, в централната градска част и по бул. „Панония“.  \r\nАнна ЛОЗАНОВА", "date": "2019.07.22", "title": "Видин: Интензивен е трафикът в посока ГКПП „Дунав мост 2“"}
{"url": "http://www.focus-news.net/news/2019/07/22/2682832/aleksandar-vachev-bsp-shte-rabotya-za-izravnyavane-na-standarta-na-zhivot-ot-tsentara-do-okolovrastniya-pat-na-sofiya.html", "text": "Ще работя за изравняване на стандарта на живот от центъра до Околовръстния път на София. Това каза за предаването „Софийска трибуна“ по  Радио „Фокус“  Александър Вачев, кандидат на БСП за кмет на район „Триадица“. Чистотата на въздуха, паркирането на автомобилите, тротоарите и детските градини са акценти от проблемите в централната градска част, но те в пълна сила важат и за крайните квартали на район „Триадица“, обясни той. Там обаче присъстват и проблеми като тотална липса на инфраструктура, добави кандидатът. „Проблемът с презастрояването също е съществен не само за „Триадица“, но и за цяла София“, добави Вачев. По думите му предвид недоволството на гражданите и множеството проблеми в района, се отчитат редица пропуски в настоящото управление. „Вече повече от 20 години живея в „Триадица“, тук съм огледал дъщерите си и съм се сблъсквал с всички съществуващи в района проблеми. Лошото е, че в продължение на 15 години те не само не намират своето решение, но се и задълбочават“, отбеляза Александър Вачев. Той отправи апел към гражданите да пристъпят към урните през октомври и да дадат шанс на разумния и борещ се за тяхното по-добро бъдеще кандидат. „Важно е да се гласува на тези избори, защото чрез гласа си всеки от нас изразява позицията си и е съпричастен към проблемите на района, в който живее, а бъдещите кметове трябва да се вслушат в гласа на тези хора“, обобщи Вачев. \r\nАгенция „Фокус“ припомня: Александър Вачев е кандидат на БСП за кмет на район Триадица. Той е на 50 години, икономист информатик и експерт в областта на сигурността.   \r\nВеселка ИВАНОВА", "date": "2019.07.22", "title": "Александър Вачев, БСП: Ще работя за изравняване на стандарта на живот от центъра до Околовръстния път на София"}
{"url": "http://www.focus-news.net/news/2019/07/22/2682835/veliko-tarnovo-usloviyata-za-patuvane-v-regiona-sa-normalni-trafikat-e-intenziven.html", "text": "Заради свлачище е затворена едната лента в участъка от пътя между Твръдица и Елена от км 47+800 до км 48+000 има пропадане на пътното платно и се извършват ремонтни дейности, които трябва да приключат до 31 август, съобщиха за  Радио „Фокус“ – Велико Търново  от Областно пътно управление – Велико Търново и отправиха съвет към шофьорите да карат внимателно и със съобразена скорост. Условията за пътуване в региона са нормални за сезона. Времето е ясно и слънчево, пътните настилки са сухи. Трафикът е интензивен. Допълнително въведени ограничения и нови затворени участъци няма. Отворен за движение на всичкиМПС е Проходът на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път III-551 Дебелец-Средни колиби-Елена. Обходният маршрут е през Дебелец-Велико Търново-Лясковски кантон-Миндя-Елена и обратно. Ограничено е движението на моторни превозни средства над 3.5 т. по път ІІІ-4082 Чешма-Кесарево. Срокът за приключване на ремонтите е края на август, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица. В едната лента заради ремонт се осъществява движението по пътя между село Поликраище в участъка от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. Ремонт се извършва по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост - и от регулировчици. Дейностите ще продължат до края на септември. \r\nЛуиза ТРАНЧЕВА", "date": "2019.07.22", "title": "Велико Търново: Условията за пътуване в региона са нормални, трафикът е интензивен"}
{"url": "http://www.focus-news.net/news/2019/07/22/2682839/nimh-utre-shte-ima-valezhi-pridruzheni-s-gramotevitsi-i-vremenno-usilvane-na-vyatara-vazmozhni-sa-i-gradushki.html", "text": "През нощта над по-голямата част от страната ще бъде ясно, но над централните и източни райони от Северна България ще се развива купесто-дъждовна облачност и ще има валежи и гръмотевици.  \r\nУтре над източната половина от страната, по-късно през деня и в планинските райони на Западна България, ще се развива купеста и купесто-дъждовна облачност. Ще има валежи придружени с гръмотевици и временно усилване на вятъра, възможни са и градушки. В западната половина от страната от северозапад, в източната - от север-североизток, със слаб до умерен вятър ще проникне сравнително хладен въздух. Максималните температури ще бъдат в широки граници – от 25° в североизточните райони до 35° в югозападните. В София около 28°. Атмосферното налягане ще продължи бавно да се понижава и ще доближи средното за месеца. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  \r\nНад Черноморието облачността ще се увеличи, по-късно през деня и над южното крайбрежие и ще има валежи, на места с гръмотевици. Ще духа до умерен север-североизточен вятър. Максималните температури ще са между 26° и 28°. Температурата на морската вода е 26°-27°.  Вълнението на морето ще бъде 2-3 бала. \r\nНад планините ще се развива купесто-дъждовно облачност, след обяд и над Рило-Родопската област и ще има краткотрайни валежи с гръмотевици. Ще духа умерен север-северозападен вятър. Максималната температура на височина 1200 метра ще е около 22°, на 2000 метра - около 14°. \r\nВ сряда на места ще има краткотрайни превалявания, предимно слаби. Вятърът ще остане от северна четвърт, слаб до умерен. Преобладаващите максимални температури ще са между 25° и 30°. В четвъртък и петък ще е почти без валежи, с повече слънчеви часове. Отначало в Западна България, после и на изток, вятърът ще отслабне. Температурите слабо ще се повишат.", "date": "2019.07.22", "title": "НИМХ: Утре ще има валежи придружени с гръмотевици и временно усилване на вятъра, възможни са и градушки"}
{"url": "http://www.focus-news.net/news/2019/07/22/2682837/afp-v-siriya-okolo-40-dushi-zaginaha-sled-vazdushen-udar.html", "text": "Въздушни удари в Северозападна Сирия в понеделник, повечето върху  пазар причиниха смъртта на около 40 души, съобщи Сирийската обсерватория за правата на човека, базирана в Лондон, цитирана от  AFP \r\nТридесет и пет цивилни и двама неидентифицирани са загинали след удари върху зеленчуков пазар и околните райони в Маарет ал-Нуман, според Сирийската обсерватория за правата на човека, която обвинява за въздушните удари Русия. Според същата информация са ранени над 100 души. \r\nМосква обаче отрече да е отговорна, наричайки съобщенията \"фалшиви\". \r\n\"Руските военновъздушни сили не извършват никакви мисии в тази част на Сирия\", се казва в изявление на Министерството на отбраната. \r\n \r\n  Юлиян Марков", "date": "2019.07.22", "title": "AFP: В Сирия около 40 души загинаха след въздушен удар"}
{"url": "http://www.focus-news.net/news/2019/07/22/2682836/shumen-shumen-bus-2019-shte-se-naricha-novoto-obshtinsko-transportno-druzhestvo.html", "text": "„Шумен бус 2019“ ще се нарича новото общинско транспортно дружество. Това стана ясно по време на заседание на Икономическата комисия към Общинския съвет, която разгледа предложението на администрацията, предаде репортер на  Радио „Фокус“-Шумен . Дружеството ще бъде образувано с предмет на дейност: „Автобусни и автомобилни превози в страната и чужбина; поддържане, ремонт и диагностика на моторни транспортни средства; извършване на периодични прегледи за проверка на техническата изправност на пътни превозни средства; разработване на проекти за транспортни схеми и разписания; друга дейност, незабранена от закона.“. То ще бъде учредено с капитал, представляващ парична вноска в размер на 5 000 лв., разпределен в 5 000 дяла по 1 лев, се посочва в докладната записка от името на кмета Любомир Христов. Едноличен собственик на капитала е Община Шумен. \r\n Създаването на предприятието ще позволи общината да може да кандидатства за европейски средства за закупуване на електробуси. Общинският съветник Венцислав Венков попита какво ще стане със сега действащите автобусни линии - ще отпаднат или ще се обявява конкурс са нови. В отговор заместник-кметът Росица Антонова обясни, че договорът на настоящия изпълнител на пътнически превози изтича след около две години и ще  бъде направен преглед дали някои линии ще отпаднат, дали ще се създават нови или ще се видоизменят стари. Тя отговори утвърдително и на питането дали ще бъдат нужни средства за лицензионен режим. Общинските съветници поискаха кметът да изготви и представи на Общинския съвет правно-икономически анализ като вариант какво ще излезе като сметка за община Шумен. Докладната за образуването на дружеството „Шумен бус 2019“ е включена в днения ред на предстоящата на 25 юли сесия на Общинския съвет. \r\nИвелина ИВАНОВА", "date": "2019.07.22", "title": "Шумен: „Шумен бус 2019“ ще се нарича новото общинско транспортно дружество"}
{"url": "http://www.focus-news.net/news/2019/07/22/2682840/sport-mauro-ikardi-iska-da-premine-v-napoli.html", "text": "Футбол: Нападателят на Интер Мауро Икарди е променил решението си, като вече предпочита да отиде в отбора на Наполи вместо в този на шампиона Ювентус. Въпреки, че бианконерите пазят за него фланелката с номер девет се говори, че Икарди обмисля предложението на Наполи. Треньорът Карло Анчелоти ще разговаря с играча през следващите дни, докато съпругата и агент на нападателя Уанда Нара също обмисля трансфера в Наполи.", "date": "2019.07.22", "title": "Спорт: Мауро Икарди иска да премине в Наполи"}
{"url": "http://www.focus-news.net/news/2019/07/22/2682845/pazardzhik-velingrad-shte-e-domakin-na-tridneven-mladezhki-lager-za-zdravoslovno-hranene.html", "text": "Велинград ще е домакин на тридневен младежки лагер за здравословно хранене, съобщиха от  Общинската администрация . От 23 юли, вторник, Велинград ще е домакин на тридневен форум на тема „Младежки лагер в планината за здравословно хранене”. Основни организатори са популярната Жени Калканджиева, Петя Раева и Цветелина Николова по проект на Сдружение „Асоциация искрица живот”. Посланици на събитието са актьорът Станимир Гъмов и Дара Екимова. \r\nЛагерът се провежда за втора поредна година и в него ще участват над 50 деца. Предвидени са много безплатни игри и занимания, в които младите хора да упражнят ползите от здравословното хранене и да контактуват помежду си. Могат да присъстват и желаещи младежи от Велинград.", "date": "2019.07.22", "title": "Пазарджик: Велинград ще е домакин на тридневен младежки лагер за здравословно хранене"}
{"url": "http://www.focus-news.net/news/2019/07/22/2682843/the-washington-examiner-eksperti-psihiatri-shte-obsazhdat-mentalnoto-zdrave-na-donald-tramp.html", "text": "Група експерти по психично здраве, които са заключили, че президентът Тръмп е опасен, ще дискутират пред обществеността във вторник факта, че според тях разследването на Мюлер показва, че президентът е психически нездрав и не трябва да има право да използва въоръжените сили, пише американският вестник  The Washington Examiner . \r\nЕкспертите - четирима психиатри и един клиничен психолог ще споделят своите наблюдения в деня преди бившия специален съветник Робърт Мюлер да се яви пред комисиите за съдебната власт и разузнаването за да отговаря за своето разследване на руската намеса в президентските избори и дали президентът Доналд Тръмп е възпрепятствал разследването. \r\nТе ще представят анализ на психичното здраве, който публикуваха през април, използвайки доклада на Мюлер от 448 страници, в което стигат до заключението, че Тръмп \"не успява да покрие всички критерии за разумна умствена способност да взема рационални решения, базирани на реалността, които са от решаващо значение за функционирането на президента.\" Събитието, което е отворено за обществеността и ще започне в 17:00, ще позволи на зрителите да подават въпроси анонимно. \r\nЕкспертите ще предложат пет въпроса, които според тях законодателите трябва да зададат на Мюлер по време на неговите показания, каза д-р Банди Ли от Медицинското училище в Йейл, лидерът на събитието и един от психиатрите. Събитието се нарича \"Критични въпроси на психичното здраве за Робърт Мюлер“. \r\n \r\n  Юлиян Марков", "date": "2019.07.22", "title": "The Washington Examiner: Експерти психиатри ще обсъждат менталното здраве на Доналд Тръмп"}
{"url": "http://www.focus-news.net/news/2019/07/22/2682834/predstoyashti-mezhdunarodni-sabitiya-za-23-yuli-agentsiya-fokus.html", "text": "*** \r\n  Обявяват новия лидер на Консервативната партия \r\n \r\n*** \r\n  Гласуване на премиерски мандат на Педро Санчес \r\n \r\n*** \r\n  ЕЦБ обявява данни за банковото кредитиране в Еврозоната \r\n \r\n*** \r\n  Среща на Еманюел Макрон с Урсула фон дер Лайен \r\n \r\n*** \r\n  Мълчалив протест една година след смъртоносните пожари край Атина \r\n \r\n*** \r\n  Сенатът гласува за новия постоянен представител на САЩ в ООН \r\n \r\n*** \r\n  Брифинг на МВФ за състоянието на световната икономика \r\n \r\n*** \r\n  20 години от възкачването на трона на крал Мохамед VI \r\n \r\n*** \r\n  Среща на групата „Лима“ за обсъждане на обстановката във Венецуела \r\n \r\n*** \r\n  Визита на Сергей Лавров", "date": "2019.07.22", "title": "Предстоящи международни събития за  23 юли  (Агенция \"Фокус\")"}
{"url": "http://www.focus-news.net/news/2019/07/22/2682838/daniela-masheva-govoritel-na-prokurorskata-kolegiya-na-vss-nikoy-izvan-prokurorskata-kolegiya-ne-e-predlagal-nominatsiyata-na-ivan-geshev-za-posta-glaven-prokuror.html", "text": "Никой извън Прокурорската колегия не е предлагал номинацията на Иван Гешев за поста главен прокурор. Това каза за обзорното предаване  „Това е България“  на  Радио „Фокус“  говорителят на Прокурорската колегия на ВСС Даниела Машева във връзка с номинацията на зам. главния прокурор Иван Гешев за поста на главен държавен обвинител. По думите й предложението е базирано на анализ на професионалните и нравствени качества на кандидата, като е съобразено и с изискванията на професионалните съсловни организации на прокурорската колегия – Асоциацията на прокурорите и Камарата на следователите. „Основният въпрос, който представителите на Асоциацията на прокурорите и Камарата на представителите поставиха, е бъдещият главен прокурор да отстоява позицията на прокуратурата и на Следствието в съдебната власт. В срок до 12 август той следва представи своята концепция. Концепцията ще бъде публично достъпна и до седем дни преди изслушването на кандидата неправителствените организации, магистратските общности, висшите училища и научните организации ще имат право да поставят въпроси и да изразят своите становища, като кандидатът трябва да даде отговори на всички тези въпроси по време на изслушването“, допълни тя. По повод сигналите срещу Иван Гешев, Даниела Машева обясни, че проверките на КПКОНПИ и Инспектората на ВСС не сочат укоримо поведение от страна на Гешев. Предстои изготвяне на становища на Комисията по атестиране и конкурсите и Комисията по професионална етика, които ще бъдат приети до 17 септември, за да може до тогава да се отчетат други сигнали, които биха постъпили по отношение на кандидата, обобщи говорителят на Прокурорската колегия на ВСС.  \r\nЦоня СЪБЧЕВА", "date": "2019.07.22", "title": "Даниела Машева, говорител на Прокурорската колегия на ВСС: Никой извън Прокурорската колегия не е предлагал номинацията на Иван Гешев за поста главен прокурор"}
{"url": "http://www.focus-news.net/news/2019/07/22/2682842/dobrich-ezikova-gimnaziya-geo-milev-shte-posreshtne-svoite-uchenitsi-obnovena-i-modernizirana.html", "text": "Мащабни ремонти се извършват в Езикова гимназия „Гео Милев“ по проект на Община Добрич „Реконструкция и обновяване на образователна инфраструктура в Добрич“. Това съобщиха от  общината . Проектът се финансира по Оперативна програма „Региони в растеж“ и е част от инвестиционната програма на Общината. Гимназията не е ремонтирана в такъв мащаб от 20 години През предходни години са извършвани частични ремонти на едното крило на първия етаж, на покрива и е подменена дограмата. В момента се извършва топлоизолация на сградата, изгражда се платформа и рампа за достъп на хора с увреждания, подменят се настилките в класните стаи, предвидена е цялостна реконструкция на санитарните помещения, подмяна на инсталациите. Изцяло ще бъдат обновен и физкултурния салон. В двора ще бъдат извършени ремонти на настилки, направа на игрища, озеленяване. Средствата, които ще бъдат вложени са 1 103 384, 79 лв. с ДДС. В Езикова гимназия „Гео Милев“ се обучават 730 ученици в 29 чуждоезикови паралелки. Учениците на Гимназията са носители на много награди, призове и отличия от регионални, национални и международни форуми.", "date": "2019.07.22", "title": "Добрич: Езикова гимназия „Гео Милев“ ще посрещне своите ученици обновена и модернизирана"}
{"url": "http://www.focus-news.net/news/2019/07/22/2682847/sport-david-de-hea-iska-da-e-postoyanen-kapitan-na-manchestar-yunayted.html", "text": "Футбол: Вратарят на Манчестър Юнайтед Давид де Хеа заяви, че има желанието да бъде постоянен капитан на отбора, след като стана ясно, че ще подпише нов дългосрочен договор с клуба, който ще го направи най-скъпоплатения вратар в света. Испанският национал играе на \"Олд Трафорд\" от 2011--та година, като новият договор ще му носи над 350 хиляди паунда на седмица.", "date": "2019.07.22", "title": "Спорт: Давид де Хеа иска да е постоянен капитан на Манчестър Юнайтед"}
{"url": "http://www.focus-news.net/news/2019/07/22/2682850/predstoyashti-sabitiya-v-stranata-za-23-yuli-agentsiya-fokus.html", "text": "*** \r\n \r\nПрезидентът Румен Радев ще бъде на държавно посещение в Република Хърватия по покана на своя колега президента Колинда Грабар-Китарович. \r\n \r\n \r\n*** \r\n \r\n \r\nОт 10.50 ч. на терасата на вила „Биляна“ вицепремиерът Красимир Каракачанов ще подпише Протокол за сътрудничество между България и Северна Македония в областта на борбата с трафика на хора. \r\n \r\n \r\n*** \r\n \r\nОт 10.00 ще се проведе възпоменателен митинг-поклонение на Мемориала „Гарнизонно стрелбище“. В събитието ще вземат участие вицепрезидентът Илияна Йотова, председателят на НС на БСП Корнелия Нинова и председателят на Градския съвет на БСП – София Калоян Паргов. В 18.00 часа, пред паметника на Никола Вапцаров, в градината зад Националната художествена галерия, поети ще рецитират авторски и стихове на Вапцаров. \r\n \r\n \r\n*** \r\n \r\nОт 09.00 часа в Аулата на Ректората на Софийския университет ще се проведе международна конференция за качество, надеждност и сигурност на софтуера. \r\n \r\n \r\n*** \r\n \r\nОт 09.30 часа в Института за изследване на обществата и знанието при БАН на ул. \"Сердика\" заместник-министърът на образованието и науката Карина Ангелиева ще участва в официалното откриване на Научноизследователски център SHARE – ERIC България. \r\n \r\n*** \r\n \r\nОт 10.00 ч. до 11.30 ч. в сградата на МВР ще се проведе пресконференция на Дирекция ДКИС - МВР, по проект: „Специализирано обучение на служителите за работа със системите за мониторинг, ранно предупреждение и оповестяване за повишаване сигурността на гражданското общество”. \r\n \r\n \r\nОТ 10.00 часа в сградата на Столична община, мраморно фоайе, кметът на Столична община Йорданка Фандъкова и заместник-кметът доц. д-р Тодор Чобанов ще приветстват Отбора на надеждата.  \r\n \r\n*** \r\n \r\nОт 11.00 ч. в пресклуб “България” на стадион “Васил Левски” ще се проведе пресконференция по повод седмото издание на Еко Рали България. \r\n \r\n \r\n*** \r\n \r\nОт 11.00 ч. в Пресклуба на БТА ще се проведе пресконференция на Център за защита на правата в здравеопазването на тема: „Нов модел за извънсъдебно решаване на спорове в сферата на здравеопазването“. Участие ще вземат: Христина Николова, Анели Чобанова, д-р Стойчо Кацаров и Боряна Ботева. \r\n \r\n \r\n*** \r\n \r\nОт 13.00 часа в централата на ПП АБВ ще се проведе пресконференция по актуални политически теми. \r\n \r\n \r\nОт 13.30 часа в „Рамада София Сити Център“, зала „Опал“, Централната избирателна комисия съвместно и Националното сдружение на общините в Република България ще открият Национален форум – Кръгла маса за отчитане и анализ на проведеното обучение на изборната администрация и членове на секционните избирателни комисии от произведените избори за членове на Европейския парламент на 26 май 2019 г., както и обсъждане на актуални въпроси във връзка с организационно-техническата подготовка на предстоящите избори за общински съветници и кметове на 27 октомври 2019 г. \r\n \r\n*** \r\n \r\nОт 14.00 ч. в Лятната занималня на Столична библиотека Деница Сачева, заместник министър на образованието и науката, ще чете откъси от книгата „Приключенията на мотовете“ от Радостина Николова.  \r\n \r\n \r\n \r\nОт 14.30 часа в зала „Пресцентър“ на Министерството на регионалното развитие и благоустройство заместник-министър Деница Николова и заместник-министърът на външните работи на Република Турция Фарук Каймакчъ ще връчат договори на бенефициенти, сключени по втората покана за подаване на проектни предложения по Програмата за трансгранично сътрудничество Interreg-ИПП България – Турция 2014-2020 г.  \r\n \r\n*** \r\n \r\nОт 14.30 ч. ще се проведе заседание на Комисията по правни въпроси в Народното събрание. \r\n \r\n*** \r\n \r\nОт 11.30 часа в сградата на Общината ще се проведе редовна пресконференция с участието на кмета на д-р Емил Караиванов по актуални теми от работата на общинска администрация. \r\n \r\n*** \r\n \r\nОт 18.00 часа в Бургаската художествена галерия \"Петко Задгорски\" ще бъде открита изложбата \"Капки смях\". \r\n \r\n*** \r\n \r\nОт 13.30 ч. в залата на Радио Варна, ще се проведе пресконференция на тема „Заплашва ли човешки животи сивата икономика в България?“. Непосредствено след пресконференцията, от 14.30 ч. ще бъде открита и информационната кампания на КНСБ във Варна, която е под мотото „Сивото убива!“. За целта ще бъде разположен мобилен информационен център от 14.30 ч. до 17.00 ч. на входа на Морската градина. \r\n \r\n*** \r\n   \r\nОт 11.00 часа в Областния информационен център ще се проведе информационна среща за представяне на процедура „Изпълнение на демонстрационни проекти в областта на управлението на отпадъците“ по Оперативна програма „Околна среда“ ОПОС 2014-2020 г.  \r\n \r\n*** \r\n \r\nОт 11.00 ч. в заседателната зала на 6 ет. в административната сграда кметът Огнян Ценков ще даде пресконференция във връзка с подготовката на третия сезон на фестивала \"Летни вечери на операта и балета \"Баба Вида\", който ще се проведе от 2 до 4 август. \r\n \r\n*** \r\n \r\n \r\nОт 10.30 до 12.00 ч. в заседателната си зала на пл. „Бдинци“ 2 екипът на Областен информационен център-Видин организира информационна среща по процедура „Изпълнение на демонстрационни проекти в областта на управлението на отпадъците“, финансирана от Оперативна програма „Околна среда“ 2014-2020 г. \r\n \r\n \r\n*** \r\n \r\nОт 10:00 ч. с представяне на книгата „Как вещиците сътворили отровна храна за хората“ и забавна игра за търсене на вещици ще започне „Цветно лято в Жеравна“. \r\n \r\n \r\n*** \r\n \r\nОт 11.00 ч. на площад \"Защитата на Каварна“ пред паметника на Андрей Василев – Амирата ще се състои поднасяне на цветя. \r\n \r\n \r\n*** \r\n \r\nОт 9.00 часа до 12.00 часа пред НЧ “Съгласие-1890“ ще се проведе музей на открито, който ще представи военно-историческо оръжие от 19 век.  \r\n \r\n*** \r\n \r\nОт 11.30 часа на кмета на Община Перник Вяра Церовска ще бъде връчена прокламация от името на кмета на чикагското предградие Елк Гроув. В рамките на срещата ще бъде представена и информация за програмата по повод 100 години „Миньор“-Перник. \r\n \r\n*** \r\n \r\nОт 16.00 ч. в залата на ОбС и ОблС на БСП - Перник на ул. „Радомир“ 1 ще се проведе пресконференция. \r\n \r\n*** \r\n \r\nОт 16.30 ч. Христо Стоичков ще се срещне с трениращите в детско-юношеската школа на Общински футболен клуб „Беласица“. \r\n \r\nОт 18.00 ч. в залата на хотел „България“ ще представи биографичната си книга „Христо Стоичков. Историята“.  \r\n \r\nОт 21.30 ч. кметът на Община Петрич Димитър Бръчков и Христо Стоичков официално ще открият обновения спортен терен в Профилирана гимназия „Пейо Яворов“.        \r\n \r\n*** \r\n \r\nОт 11.00 часа в галерия колекция ,,Дарение Светлин Русев\" ще се състои концерт на  участниците в Лятна китарна академия - Плевен '2019. \r\n \r\n*** \r\n \r\nОт 17.00 часа в салона на читалище ,,Христо Ботев\" ще се проведе прожекция на филма за евангелизаторските концерти на вокален дует ,,Блага вест\". \r\n \r\n*** \r\n \r\nOт 10.00 ч. в клуба на ВМРО на бул. „Марица“ 51 под моста на Герджика, народният представител от Пловдив Александър Сиди и представители на ръководството на ВМРО - Пловдив ще направят анализ на изтичащия мандат на местната власт в града и ще изложат програмата на Организацията за предстоящите местни избори. \r\n \r\n*** \r\n \r\nОт 11.00 часа в сградата МБАЛ „Св. Пантелеймон“ кметът инж. Иван Тотев и ръководството на болницата ще подпишат споразумение за двустранно сътрудничество. \r\n \r\n*** \r\n \r\nОт 16.00 ч. в Аулата на математическата гимназия \"Баба Тонка\" ще се състои награждаване на отличи ученици, които са участвали в  състезанието World Mathematics Invitational във Фукуока, Южна Япония. \r\n   \r\n*** \r\n \r\nОт 13.00 часа в залата на Общинския съвет, читалище „Георги Кондолов“ ще се проведе информационен ден за представяне на отворените мерки по Програмата за морско дело и рибарство 2014-2020 г. \r\n \r\n*** \r\n   \r\nОт 09.00 часа в зала 304 на Общината ще заседава Постоянната комисия „Младежки дейности и спорт” към Общинския съвет.  \r\n \r\n*** \r\n   \r\nОт 10.00 часа в зала 203 на Общината ще се проведе брифинг. \r\n   \r\n*** \r\n   \r\nОт 14.00 часа в зала 203 на Общината ще заседава Постоянната комисия „Правна и опазване на обществения ред” към Общинския съвет.  \r\n   \r\n*** \r\n   \r\nОт 16.00 часа в зала 203 на Общината ще заседава Постоянната комисия „Екология и селско стопанство” към Общинския съвет. \r\n \r\n***  \r\n   \r\nОт 16.45 часа в жилищен комплекс „Хале“ кметът на Ямбол Георги Славов ще направи проверка по извършваното саниране на блок № 14 .", "date": "2019.07.22", "title": "Предстоящи събития в страната за 23 юли (Агенция „Фокус“)"}
{"url": "http://www.focus-news.net/news/2019/07/22/2682849/stara-zagora-legendata-na-balgarskiya-futbol-hristo-stoichkov-se-sreshtna-s-zhiteli-na-grada.html", "text": "Кметът на Стара Загора Живко Тодоров приветства легендарния футболист Христо Стоичков пред Общината. Това съобщиха от пресцентъра на  Общината . Площадът е пълен, децата имат своя идол пред тях, това е показателно. Необходимо е да пазим и да отдаваме значимото на успехите на Стоичков, защото той направи толкова много за България, колкото друг не е. Всеки от нас, отивайки в независимо  кое кътче на света – казвайки: Аз съм българин, първото, което чужденците казват е: Ние помним Стоичков. С тези думи Живко Тодоров представи легендарния футболист. „Това е най-голямото признание – оценката и подкрепата от младите хора. Убеден съм, че в тази книга има много мъдрости, които ще им помогнат да станат футболисти, но и да бъдат хора. Стоичков е първо човек, а след това спортист. Благодаря му, че е тук. Стара Загора го обича. Ти си наш приятел“, допълни Тодоров.  \r\nКамата е и носител на званието „Почетен гражданин на Стара Загора“. Tой е в града за представяне на биографичната си книга „Историята“ и отбелязване на 25 години от спечелването на трофея „Златна топка“. \r\n„По тези улици минавах през далечната 1986 година като войник, не съм забравил, че съм тръгнал от тук, затова се обръщам към вас със съграждани. Горд съм, че съм пред вас с тази книга“, каза Стоичков. Той подари на кмета на Стара Загора копие на „Златната топка“ с пожеланието да съхрани кадърността си и умението си да върви напред. Реплика на футболната реликва получиха още и зам.-кметът Иванка Сотирова и общинският съветник Виктор Драголов.  \r\nСтоичков раздаде стотици автографи, а всеки желаещ имаше възможност да запечата в снимка и най-високото персонално футболно отличие, което Стоичков спечели през 1994 г. Допълнително настроение и усмивки донесоха още Димитър Туджаров-Шкумбата и Иво Райчев. \r\nХристо Стоичков поздрави едни от най-малките футболни надежди на Стара Загора - децата от школата „Олимпия спорт“  посрещнаха на игрището зад Централна поща с бурни аплодисменти Златната 8-ца и получиха автографи и снимки. Още стотици малчугани и младежи от спортните клубове на „Берое“ и „Верея“ се снимаха със Стоичков на площада пред Общината.  \r\nПо-рано днес, Христо Стоичков и екипът му, председателят на Общинския съвет Таньо Брайков, заместник-кметовете Иванка Сотирова и Красимира Чахова, както и общинският съветник Виктор Драголов дадоха пресконференция пред старозагорските журналисти по повод промоцията на биографичната книга. \r\nАвторът ѝ - журналистът Владимир Памуков, разказа, че я е написал лесно, защото е бил пряк свидетел на повечето от описаните случки. По време на срещата със старозагорските медии стана ясно, че книгата е издадена в 50-хиляден тираж и е преведена още на испански, английски и полски език. \r\nПред микрофоните Христо Стоичков за пореден път заяви, че изпитва дълг към града и жителите му.  Той обяви, че средствата от продажбата на книгата му в Стара Загора ще бъдат дарени в полза на лечението на 32-годишната Камелия Добрева. Тя е болна от остра Т-лимфобластна левкемия и се нуждае спешно от 328 xиляди eвpo за лечение. „Помощта не се купува от аптеките, тя трябва да е в сърцето. Трябваха ми 10 секунди, за да реша да бъда част от каузата в подкрепа на Камелия, когато кметът Живко Тодоров и общинският съветник Виктор Драголов ми споделиха за заболяването на старозагорката“, каза легендарният спортист.  \r\nСтоичков получи по време на срещата и личен подарък от първия си командир във В.Ф. 26110 в Стара Загора Атанас Ангелов – автентична войнишка униформа каквато е носил Камата през 80-те години, докато е служил в старозагорското поделение. Малко след това той  се разходи по плаца и се върна към спомени от младежките години.", "date": "2019.07.22", "title": "Стара Загора: Легендата на българския футбол Христо Стоичков се срещна с жители на града"}
{"url": "http://www.focus-news.net/news/2019/07/22/2682848/plovdiv-mbal-sv-panteleymon-v-grada-se-prisaedinyava-kam-programa-mobilni-sotsialni-ekipi-v-obshtinata.html", "text": "МБАЛ „Св. Пантелеймон“ в града се присъединява към програма „Мобилни социални екипи в Община Пловдив“. Това съобщиха за  Радио „Фокус“ – Пловдив  от Областния съвет на БЧК. Програма „Мобилни социални екипи в Община Пловдив“ e иновативен проект, който се осъществява вече втора година. Основната цел на програмата е подкрепа чрез предоставяне на социални услуги, здравни консултации  и защита на самотно живеещи възрастни хора. \r\nОсновен партньор на БЧК е Община Пловдив. В програмата като партньори участват частна компания и УМБАЛ „Свети  Георги“. МБАЛ „Св. Пантелеймон“ в Пловдив е втората болница, която се включва  като партньор. От месец август към спешното отделение на болничното заведение ще бъде разкрита доброволческа приемна на БЧК. \r\nОт 11.00 часа утре в сградата на МБАЛ „Св. Пантелеймон“, в присъствието на кмета инж. Иван Тотев, ще бъде подписано споразумение за двустранно сътрудничество между Общината и лечебното заведение.", "date": "2019.07.22", "title": "Пловдив: МБАЛ „Св. Пантелеймон“ в града се присъединява към програма „Мобилни социални екипи в Общината“"}
{"url": "http://www.focus-news.net/news/2019/07/22/2682841/rumen-petkov-lider-na-abv-v-nap-ne-e-provezhdana-sistematichna-rabota-i-kontrol-po-garantirane-na-efektivnostta-problemat-e-sistemen.html", "text": "В НАП не е провеждана систематична работа и контрол по гарантиране на ефективността, проблемът е системен. Това каза  по повод хакерската атака срещу НАП  лидерът на АБВ Румен Петков в интервю за предаването „Още от деня” на  БНТ . Той поясни, че такива случаи има във всички страни, но притесненията му са други. „Аз се смущавам от последващите коментари. Премиерът посочва кой е виновникът, но той бил вълшебник. Премиерът, ако не лично, поне по документи, би трябвало да познава 250-300 вълшебника, които нямат по един ден трудов стаж, но живеят в имоти в сравнение, с които, къщите на президента и премиера са скромни бараки“, обясни Петков. Лидерът на АБВ коментира и извинението на финансовия министър Владислав Горанов след теча на данни. „Такъв тип извинения без носене на отговорност не стават. Това е същият случай като наддадените пари на политическите партии“, добави още Румен Петков. „Хубаво е човек да пази институционално подчинените си, но тогава, когато се правят грешки, няма ли отговорност, няма усещане за справедливост и за това, че законът е за всички“, коментира още той.", "date": "2019.07.22", "title": "Румен Петков, лидер на АБВ: В НАП не е провеждана систематична работа и контрол по гарантиране на ефективността, проблемът е системен"}
{"url": "http://www.focus-news.net/news/2019/07/22/2682846/rumen-petkov-lider-na-abv-shte-imame-vzaimodeystvie-s-bsp-za-mestnite-izbori-pravyat-se-seriozni-stapki-za-obedinenie-vlyavo.html", "text": "Между АБВ и БСП ще има взаимодействие за местните избори, правят се сериозни стъпки за обединение вляво. Това каза лидерът на АБВ Румен Петков по повод предстоящите местни избори в интервю за предаването „Още от деня” на  БНТ . „Тези избори са голяма възможност левицата да се върне на сериозната карта на местното самоуправление. За пръв път от създаването си в България левицата не е представена в  управлението на областните центрове, няма областен кмет и това e много лошо“, обясни той. „Има сериозна възможност ние от АБВ и БСП в немалко общини да намерим силни, печеливши и добри за гражданите решения“, добави още Петков.", "date": "2019.07.22", "title": "Румен Петков, лидер на АБВ: Ще имаме взаимодействие с БСП за местните избори, правят се сериозни стъпки за обединение вляво"}
{"url": "http://www.focus-news.net/news/2019/07/22/2682854/obshtoto-zdravoslovno-sastoyanie-na-pregledanite-1-255-detsa-po-skrining-programa-v-sofiya-e-dobro-obzor.html", "text": "1255 деца в 24 ясли в столицата са прегледани в периода от декември до средата на юли. Медицинските прегледи на децата са безплатни, извършени от специалисти от Българския лекарски съюз. За пръв път у нас се правят такива профилирани високоспециализирани прегледи. Прегледите на децата са направени с информираното съгласие на родителите. На всяко дете е направен амбулаторен лист, където е описано състоянието му. Днес бяха представени резултатите от съвместната инициатива на Столична община и Български лекарски съюз за профилактични прегледи на деца от самостоятелните детски ясли. Председателят на Софийската лекарска колегия показа резултатите от прегледа на 1255-те деца. Прегледите на децата са концентрирани в няколко специалности: в уши, нос, гърло, офталмолог, ортопед, кардиолог, хирург и педиатър. Резултатите бяха представени от д-р Асен Меджидиев, председател на Софийската лекарска колегия. Общото състояние на децата в детските ясли е добро. Като най-често заболяване е констатирано катарите на горните дихателни пътища. Не са открити някакви тежки заболявания, които да правят силно впечатление, че се развиват в обществото. Още данни от прегледите сочат, че при децата живеещи в по-периферните квартали на София се забелязва положителна тенденция за по-добро овладяване на тазовите функции. Друг резултат от прегледите показва, че децата от по-периферните квартали са с по-добра двигателна култура от децата, живеещи в центъра. Препоръката на специалистите е децата да се движат.  \r\nДруга оценка от прегледите, по програмата „Детско здраве“, показва, че при децата в София се наблюдава по-ниска заболеваемост в сравнение с децата в другите градове на страната. Наблюденията са, че нивото на заболеваемост на децата в София е по-ниско отколкото в провинцията. Председателят на здравната комисия към Столичен общински съвет д-р Веселин Милев, посочи, че за програмите до момента са отпуснати над 1 милион лева. В бъдеще се очаква да се увеличат таргет групите, както и обхвата на скрининга с друг вид заболявания. Благодарение на тази програма децата имат достъп до високоспециализирана апаратура и до специалисти, които си разбират от работата. Тази програма е икономически изгодна и за семействата на децата – с нея родителите не водят децата си на шест прегледа, а всичко се случва на един ден и на едно място. Очаква се от септември след децата в детските ясли да бъдат прегледани и децата в детските градини, които са над 100. За извършване на прегледи на децата в детските заведения ще бъде изготвен график.  \r\nВиолета СИМЕОНОВА", "date": "2019.07.22", "title": "Общото здравословно състояние на прегледаните 1 255 деца по скрининг програма в София е добро (ОБЗОР)"}
{"url": "http://www.focus-news.net/news/2019/07/22/2682856/kardzhali-turnir-po-smeseni-boyni-izkustva-shte-se-provede-na-17-avgust-na-arena-spartak.html", "text": "Турнир по смесени бойни изкуства ще се проведе на 17 август на „Арена Спартак“. Това каза за   Радио „Фокус“  Виталий Бандурски, главен треньор на Клуб по смесени бойни изкуства ММА „Спартак“-Кърджали. В града има много любители и състезатели на този вид бойни изкуства. В клуб „Спартак“ се обучават над 30 момчета и 3 момичета до 18 години в бившото спортно училище „Георги Бенковски“ на групи и индивидуални тренировки с персонален треньор по бокс, кикбокс и ММА. Предстоящиат турнир за аматьори в Кърджали под название Thracia Fighting Championship ще бъде част от олимпийски квалификации по ММА и битки по К-1 в общо 12 двубоя. По предварителена програма, ще се състоят 3 квалификационни боксови двубоя, които ще излъчат участници за Европейското първенство: Ергюнал Сабри срещу Прохур Рязанов - 49 кг;  Ясен Радев срещу Матвей Рязанов - 52 кг; Стилиан Христов срещу Иван Иванов - 64 кг. Рейтингови срещи бокс: Енгин Махмуд срещу Божидар Божков - 91 кг, и Емирджан Мехмед срещу TBA 69 - кг. Едуард Алексанян от Варна, който е  шампион на национални първенства по бокс и карате киокушин, се състезава професионално и има участия в турнири като Pro Fight и Senshi. Той ще играе със Сабри Атай от Кърджали, който е тренирал дълги години бокс в Англия, вицешампион е по бойно самбо, шампион в аматьорския ММА, има и професионални битки в ММА. Двамата ще се бият в главната битка на вечерта по правилника на К1. Европейският шампион по ММА Фердун Османов от клуб \"Десант\"-Варна ще излезе срещу Христо Христов от Свиленград. По предварителни данни битките по K-1 и ММА ще са: 65 кг, К-1 - ще се бият Иван Найденов (Ст. Загора) срещу Марио Цветанов (София); 84 кг,ММА - Атанас Петров-Наката (Варна) срещу Веселин Въчев (Кърджали); 77 кг, ММА - Хайко Сакасян (Варна) срещу Митко Илиев (Стара Загора); 93 кг, ММА - Валери Атанасов (Варна) срещу Христо Бончев(Хасково); 84 кг. ММА Вилиан Вилианов (София) срещу Делчо Димитров (Кърджали); 70 кг, ММА, - Христо Христов (Свиленград) срещу Фердун Османов (Варна); 84 кг. К-1 - Едуард Алексанян (Варна) срещу Сабри Атай (Кърджали).  \r\nДарина ДЕЕНИЧИНА", "date": "2019.07.22", "title": "Кърджали: Турнир по смесени бойни изкуства ще се проведе на 17 август на „Арена Спартак“"}
{"url": "http://www.focus-news.net/news/2019/07/22/2682853/babh-umartvyavaneto-na-svinete-vav-fermata-v-selo-nikolovo-se-izvarshva-pri-barza-evtanaziya-za-da-ne-se-udalzhava-perioda-na-stradanie.html", "text": "БАБХ предоставя отговори на поставените въпроси в социалните мрежи и медиите във връзка с с огнищата на АЧС в страната и мерките, които се предприемат за ликвидирането им, съобщиха от пресцентъра на  Агенцията .  \r\n \r\n Въпрос 1 Каква е официалната позиция на БАБХ относно умъртвяването на заразените животни в свинекомплекс „Николово“? Ако умъртвяването е с ток, защо в свинекомплекса се умъртвяват животни с пяна от пожарната (прилагам снимки)? Това ли е хуманното? \r\n \r\nУмъртвяването на свинете се извършва при спазване изискванията на Регламент 1099/2009 относно защита на животните по време на умъртвяване. Според Регламента евтаназията на животното трябва да бъде възможно най-бързо, за да не се удължава периода на страдание. Използва се висока концентрация на въглероден диоксид, която гарантира бързо и ефективно умъртвяване на животните, под формата на сух лед. За свине се използва минимална концентрация от 80% въглероден диоксид. \r\nПредвид факта, че въглеродният диоксид е газ, който изисква уплътнени помещения за да се предотврати неговото изтичане, а това не може да се осигури в наличните помещения, и с цел предпазване на хората, участващи в процеса, сухият лед се покрива с пяна, която да го задържи в непосредствен контакт със свинете. \r\nПяната задържа 99% от въглеродния диоксид от изпаряването на сухия лед и покрива животните. \r\nОбширни изследвания на метода за умъртвяване с използване на пяна с азотен газ при прасенца е започнал на 1 януари 2013 г. в Изследователския център по свинете в университета Wageningen, Холандия. Това изследване доказва, че животните са в безсъзнание за кратко време и умират поради липсата на кислород. И животните не трябва да страдат от стрес или болка от метода. Проучване с домашни птици вече показа, че това е постижимо. \r\nРаботата с пяна подпомага и процеса на дезинфекция, тъй като съдържа повърхностно активни вещества.  \r\n \r\n Въпрос 2 Защо не се използват наличните инсинератори и къде са те? Защо само се подписват анекси за още пари с фирмите? \r\n \r\nИзползването на инсинератори ще удължи времетраенето на процеса по обезвреждане на заразените трупове и биологичните маси. В случай на Африканска чума по свинете, най-удачния метод се явява загробването. \r\n \r\n Въпрос 3 Къде ще се загробват умъртвените животни? Защо не се изгарят в екарисаж? С какви превозни средства ще се извозват и не трябва ли те да са херметично затворени? \r\n \r\nТранспортирането на заразени трупове и материали би създало риск за разпространение на заразата. По тази причина се прилага метода на загробване като метод за обезвреждане. Мястото на загорбване е строго определено с компетентните органи, като това не представлява риск за допълнителна контаминация на околната среда. \r\n \r\n Въпрос 4 Извършена ли е проверка на изнесеното в търговската мрежа от свинекомплекса месо и за какъв период назад? \r\n \r\nПриложени са изискванията на Наредба № 102 за мерките за профилактика, ограничаване и ликвидиране на болестта АЧС, в случай, на официално потвърждение на болестта, с цел превенция от вероятното разпространение на вируса. \r\nИзвършва се проследяване и преработване под официален надзор на добитото месо от прасета, заклани през периода на вероятното влизане на болестта в свиневъдния обект. \r\nВ изпълнение на изискването на Наредба 102 БАБХ извърши проверка на свинекомплекса за насочените през последните дни прасета за клане. Всяко насочване на пратка свине за клане е съпроводено с протокол от лабораторно изпитване от живите животни с отрицателен за АЧС резултат.  \r\n \r\n Въпрос 5 Проверяват ли се фуражите, внос от други страни? \r\nФуражните заводи в страната са под официален контрол на БАБХ. Вземат се проби за гарантиране безопасността на фуражите и здравния статус на животните.  \r\nСъгласно законодателството се извършва документална проверка на всеки един компонент, който влиза в състава на фуражите. \r\n \r\n Въпрос 6 За какъв период ще се унищожат всичките 17 000 прасета от свинефермата и няма ли по-бърз, хуманен и ефективен метод? \r\n \r\nМерките за ликвидиране на огнището (умъртвяване на животните, загробване, почистване и дезинфекция) се изпълняват максимално бързо и без забавяне.  \r\n \r\n Въпрос 7 Каква е европейската практика в такива случаи и използвана ли е пяна за масово умъртвяване на животни в друга държава членка на ЕС? \r\n \r\nВсяка страна членка използва методи за умъртвяване на животни в зависимост от ресурсите си и националната ситуация, но съобразно изискванията на ЕС законодателството и всички методи,  които са одобрени и международно признати като стандарти на Световна организация по здравеопазване на животните, какъвто е и случая в България.", "date": "2019.07.22", "title": "БАБХ: Умъртвяването на свинете във фермата в село Николово се извършва при бърза евтаназия, за да не се удължава периода на страдание"}
{"url": "http://www.focus-news.net/news/2019/07/22/2682855/arhimandrit-antim-protosingel-na-vidinska-mitropoliya-klisurskiyat-lopushanskiyat-i-chiprovskiyat-manastir-sa-poseshtavani-ot-nay-mnogo-turisti-prez-letniya-sezon.html", "text": "Клисурският, Лопушанският и Чипровският манастир са посещавани от най-много туристи през летния сезон, каза за  Радио „Фокус“ – Видин  архимандрит Антим, протосингел на Видинска митрополия. Той посочи, че  се отбелязва увеличаване на туристическия поток в манастирите през летния сезон.  \r\n„Голяма част от светите обители са ремонтирани по европейски проекти. Най-голям е Клисурския манастир и тук туристическия поток е целогодишен. Той е разположен  в близост до пътя през прохода Петрохан, действащ женски манастир е. От няколко години се посещава и от много чужденци. В двора на манастира се намира и музейната сбирка на светата обител, в която се съхраняват вещи, дарени от Първия български екзарх и Видински митрополит Антим I“, обясни архимандрит Антим.  \r\nТой допълни, че на 40 километра  се намира Лопушанския манастир, в който преди няколко години бе открита зазидана ценна икона на Света Богородица. Туристическият интерес в  Северозападна България  е насочен и към светата Чипровска обител, която има повече от 1000 –годишна история. \r\nАнна ЛОЗАНОВА", "date": "2019.07.22", "title": "Архимандрит Антим, протосингел на Видинска митрополия: Клисурският, Лопушанският и Чипровският манастир са посещавани  от най-много туристи през летния сезон"}
{"url": "http://www.focus-news.net/news/2019/07/22/2682860/mnozhestvo-katastrofi-v-stranata-v-parviya-raboten-den-na-sedmitsata-obzor.html", "text": "Множество катастрофи станаха в страната в първия работен ден на седмицата. Интензивният трафик на граничните пунктове и затруднения в движението по пътищата в страната причиниха множество пътнотранспортни произшествия, а на някои от пътищата в страната бяха въведени ограничения за тежкотоварни автомобили – забрана за над 10 тона по пътя Радко Димитриево – Друмево, Дебелец – Средни колиби – Елена, а забрана за над 12 т. беше въведена за третокласния път Зорница – Бели пласт – Стремци – Кърджали. Верижна катастрофа на пътя Бургас – Карнобат в района на село Венец ограничи движението за известно време.  \r\nВ Област Бургас в района на Каблешково имаше авария на ВиК, заради която също имаше проблеми с движението на автомобили.  \r\nРемонтни дейности затрудниха и придвижването по пътя Средногорци – Рудозем в Област Смолян. В района на Област Търговище също имаше затруднено движение вследствие на катастрофа. На някои места беше въведен алтернативен маршрут. Трафикът беше интензивен по пътя между Дунавци и Видин, както и на граничните пунктове ГКПП „Кулата-Промахон“ и ГКПП „Маказа“. Движението по магистралите също беше натоварено.  \r\nЗатруднено беше придвижването на АМ „Струма“, АМ „Тракия“ в района около Пловдив и Стара Загора, АМ „Хемус“ в района на Търговище. Повечето пътни инциденти от деня са само с материални щети, има и пострадали, но без опасност за живота. Три деца и една жена са откарани в болница след катастрофа между автобус и товарен автомобил в село Пробуда. В столицата се образуваха задръствания от автомобили към центъра на града, а заради реконструкция на трамвайния релсов път беше въведена реорганизация на движението по ул. „Каменоделска“. С напредването на деня постепенно трафикът се нормализира. \r\nНадежда ИВАНОВА", "date": "2019.07.22", "title": "Множество катастрофи в страната в първия работен ден на седмицата (ОБЗОР)"}
{"url": "http://www.focus-news.net/news/2019/07/22/2682844/tass-partiyata-na-zelenski-sabira-4285-ot-glasovete-pri-nad-80-obraboteni-protokoli.html", "text": "Партията на президента на Украйна Владимир Зеленски \"Слуга на народа\" събира 42.85% от гласовете на извънредните избори за Върховната Рада след обработка 80.61% от протоколите, според ЦИК, цитирана от  TACC . \r\nОще четири партии влизат в парламента. “Опозиционна платформа - за живот” получава подкрепа от 12,97% от гласоподавателите, “Европейска солидарност” на бившия президент Петро Порошенко - 8.33%, “Баткивщина” на бившия министър-председател Юлия Тимошенко - 8.10% и “Глас” на музиканта Светослав Вакарчук - 6.07%. \r\nПредсрочните избори за Върховната Рада бяха проведени в Украйна на 21 юли. Избирателната активност беше 49,84%. Тя е най-ниската в цялата история на парламентарните избори в Украйна. От 29-те милиона души, имащи право на глас, повече от 14,7 милиона души не са явиха пред урните. \r\n \r\n  Юлиян Марков", "date": "2019.07.22", "title": "ТАСС: Партията на Зеленски събира 42,85% от гласовете при над 80% обработени протоколи"}
{"url": "http://www.focus-news.net/news/2019/07/22/2682861/sport-tsska-podpisa-s-ispanski-zashtitnik.html", "text": "Футбол: ЦСКА подписа с испанския защитник Раул Албентоса. Роденият през 1988 г. футболист е висок 193 см и играе в центъра на защитата. Бранителят идва от втородивизионния Химнастик Тарагона, но преди това има 93 мача и 6 гола в Примера дивизион с отборите на Ейбар, Малага и Ла Коруня. Играл е и в английския Дарби Каунти.", "date": "2019.07.22", "title": "Спорт: ЦСКА подписа с испански защитник"}
{"url": "http://www.focus-news.net/news/2019/07/22/2682859/siyka-surkova-kmet-na-selo-momchilovtsi-seloto-se-prevrashta-v-predpochitana-destinatsiya-za-svatben-turizam.html", "text": "Момчиловци се превръща в предпочитана дестинация за сватбен туризъм. Това каза за  Радио „Фокус“ – Смолян  кметът на селото Сийка Суркова. Тя отбеляза, че през това лято имат заявени пет сватби, като всяка от тях е изключително интересна и най-хубавото е, че се създават нови семейства. „Единият граждански брак вече се състоя, като той беше между българин и украинка. Предстои следващия, който е на гости от Пловдив, които са избрали да се оженят в Момчиловци, заради запазените традиции. Младоженците и аз като кмет на селото, ще бъдем в народни носии и целият ритуал ще мине с етноелементи. Следващия брак в селото ще бъде между младо момиче от Момчиловци и избраникът й, който е от Аржентина“, обясни Суркова.  \r\nТя допълни, че през лятото предстои и изнесена церемония, която ще бъде до един от параклисите край селото, Света Неделя. През септември ще има и сватба на местни хора, които също са решили за създадат семейство. \r\n„Това е най-хубавата част от моята работа като кмет на Момчиловци. Изключително съм щастлива, когато млади хора са решили да създадат семейство и да узаконят своята връзка с всички задължения и отговорности, произтичащи от това, но и хубави емоции, които им предстоят“, каза още Сийка Суркова. \r\nНели ГЕРГЬОВСКА", "date": "2019.07.22", "title": "Сийка Суркова, кмет на село Момчиловци: Селото се превръща в предпочитана дестинация за сватбен туризъм"}
{"url": "http://www.focus-news.net/news/2019/07/22/2682851/rumen-petkov-lider-na-abv-parite-koito-shte-platim-za-sdelkata-za-samoletite-f-16-sa-nesravnimo-poveche-ot-predvidenite.html", "text": "Парите, които ще платим за сделката за самолетите F-16, са несравнимо повече от предвидените. Това каза лидерът на АБВ Румен Петков по повод сделката за осем нови изтребителя F-16 за модернизация на българските ВВС в интервю за предаването „Още от деня” на  БНТ . „Ние ще платим огромни пари за резервните части, защото те са от държава, извън Европейския съюз. Плащаме мита. Никой не казва колко ще платим за поддръжката, ремонта, възстановяването, гарантирането на летателните способности на сега използваните самолети МиГ-29, СУ- 27, обясни лидерът на АБВ. Петков акцентира върху  плащането на летателните часове на пилотите. „Разликата е около 8 милиона долара годишно повече за F-16 в сравнение с европейските самолети“. \r\nЛидерът на АБВ Румен Петков коментира и промените в законодателството относно финансирането на политическите партии. Той подчерта, че ветото на президента върху безлимитното финансиране на партии от бизнеса е наложено с право. Петков добави, че партийната субсидия от 1 лев не е решението. „Грешка на президента е, че не наложи вето върху лева. По този начин ние като държава казваме: „Скъпи наши политици и партии, продавайте се според силите и тежестта си“, обясни лидерът на АБВ. Той коментира и начина на финансиране на АБВ. „Ние се финансираме от нашите членове и симпатизанти чрез членски им внос и чрез доброволни дарения. Притеснен съм за финансовото ни състояние, но не е повод за драма. Виждам енергия в хората, не всичко е пари, приятелю“, добави Петков.", "date": "2019.07.22", "title": "Румен Петков, лидер на АБВ: Парите, които ще платим за сделката за самолетите  F-16, са несравнимо повече от предвидените"}
{"url": "http://www.focus-news.net/news/2019/07/22/2682858/nezavisimaya-gazeta-vladimir-zelenski-poluchi-vsichki-lostove-na-vlastta.html", "text": "Владимир Зеленски получи всички лостове на властта, пише руският вестник  Независимая газета . \r\nВладимир Зеленски може да стане първият президент на Украйна, който ще получи пълна власт. Предварителните резултати от парламентарните избори показват, че президентската партия “Слуга на народа” може самостоятелно да формира мнозинство. Така че, президентът ще може лесно да прокарва законите си чрез Върховната Рада. Проблемът е, че поддръжниците на Зеленски виждат пътищата на развитие на страната по различен начин и само половината от населението е представено в новия парламент. \r\nИзбирателната активност на 21 юли е 49,8%. Това означава, че от 29,5 милиона избиратели гласуваха около 14,7 милиона души. До момента, в който e броят, ЦИК преброи гласовете от повече от 60% от електронните протоколи. При гласуването за партийни листи нямаше изненади: 42,52% получи партията “Слуга на народа”; 13.01% - “Опозиционна платформа - за Живот”; 8.52% - “Европейска солидарност” на Петро Порошенко; 8.03% - „Баткивщина“ на Юлия Тимошенко; 6.3% - партията “Глас” на рок музиканта Светослав Вакарчук. \r\nЕдновременно с това върви преброяването и в мажоритарните области. В понеделник следобед се знаеше, че някои от най-близките съратници на Порошенко, бивши активисти от Майдана и авторитетни политици в миналото не влязоха във Върховната Рада. В закарпатския регион, както съобщиха украинските медии, за първи път кандидатите, за които се застъпва Унгария, не спечелиха. В източните региони не станаха депутати \"колеги\" от бившата Партия на регионите. Между другото, Надежда Савченко, кандидатирала се в Донецка област, получи в своя подкрепа само осем гласа. \r\nХората подкрепиха изцяло нови и непознати кандидати - главно независими кандидати и представители на партията “Слуга на народа”. „Това беше вторият протестен вот тази година. През април украинците масово гласуваха не за Зеленски, а срещу Порошенко. Сега - не за кандидатите от „Слуга на народа“, а срещу старите политици, които преди това са представлявали както правителството, така и опозицията. Срещу старата система - каза експерт пред изданието, който поиска да не споменава името му. \r\nПолитическият стратег Александър Кочетков, който е цитиран от „Корреспондент“ също смята, гласуването за протестно: „През последните пет години лицемерната крадлива власт омръзна толкова много на хората, че протестния вот се състоя - 73% (на президентските избори -„ НГ ”). На парламентарните избори народът поиска пълната смяна на властта. Тоест, да се разчита на нови хора, дори и да са пълни аматьори, е твърдата позиция на нашето общество. Както и да е, но да не е така, както е било досега, това е резултат от всичките 28 години на независимост и последните 5 в частност.\" \r\nЕкспертите отбелязват опасния нюанс на ситуацията: хората, обединени срещу нещо, не са непременно способни да се обединят за нещо. Освен това над 14 милиона граждани по различни причини не са участвали в парламентарните избори. Кого биха подкрепили и дали позицията им съвпада с избора на другите, не е известно. Но тези граждани могат да изкажат мнението си, ако ситуацията в Украйна не отговаря на техните очаквания. \r\nЗеленски и новият парламент са изправени пред две много трудни задачи: да подобрят икономическата ситуация и да сложат край на конфликта в Донбас. Първият е свързан с формирането на правителството. Представителите на \"Слуга на народа\" се ръководят от факта, че първото заседание на Върховната Рада ще се проведе в Деня на независимостта на Украйна, 24 август. След това се отделя време за формиране на коалиция. Вярно е, че в настоящата ситуация може да няма коалиция. В понеделник в щаба на „Слуга на народа” заявиха, че партийната фракция може да има 245–255 депутати. Простото мнозинство във Върховната Рада е 226 гласа. \r\nПолитическият анализатор Виктор Небоженко, който е цитиран от изданието “Страна”, отбеляза, че новата Върховната Рада трябва незабавно да реши няколко важни проблема: “Бързо формиране на отговорно и реално, не формално, както преди, парламентарно мнозинство. Да избере председателя на Върховната Рада ... В рамките на месец да одобри нов премиер и състава на правителството на \"национална надежда\", което веднага ще представи реална работна програма.\" Най-трудният тест за новия парламент, според Небоженко, ще бъде задачата „да лиши от парламентарния имунитет бившия президент на Украйна Порошенко и да го предаде на обновената украинска съдебна система”. \"Това ще бъде истинско доказателство за смелостта и решимостта на новото правителство да се бори с корупцията и грабежите в страната\", заяви политологът. \r\nРедица политически сили, включително Опозиционната платформа – За Живот, изискват такива решения от новия екип на правителството. Но Петро Порошенко позиционира своята партия като последната крепост на прозападния курс на Украйна. И това е друга линия на потенциално разделение в обществото. Освен това, сред украинците няма единодушие по отношение на отношенията с Русия и уреждането на кризата в Донбас. \r\nАко досега екипът на Зеленски се опитваше да избегне спецификата на опасните въпроси, то след като получи мнозинство във Върховната Рада, ще трябва да даде ясни отговори. Консултантът по комуникациите на E'COMM Зоя Казанджи в статия, публикувана от \"Новое време\", отбеляза, че \"Слуга на народа\" е изправена пред основния избор: \"диктатура или отговорност\". Президентската партия “има възможност и инструменти да покаже как да направи всичко ... Опозицията ще бъде най-слабата досега. Защото всички условни опозиционери, които биха могли да бъдат система на контрол и равновесие, са скарани един с друг и не могат да преговарят.\" \r\nКазанджи отбеляза, че изборите сложиха край на работата на постсъветските елити: „Човек може да се обижда на народа, на който му е дошло до гуша, но не може да се игнорира всичко, което се е случило с този народ в съвременната история. Експерти в Киев казват, че след като са направили неочакван и огромен залог върху \"новите не-политици\", украинците ще поискат всичко от лицето, на което са дадени пълни правомощия, Владимир Зеленски“. \r\n \r\n  Юлиян Марков", "date": "2019.07.22", "title": "„Независимая газета“: Владимир Зеленски получи всички лостове на властта"}
{"url": "http://www.focus-news.net/news/2019/07/22/2682864/malina-nikolova-oblasten-upravitel-na-vratsa-uspeshno-priklyuchi-operatsiyata-po-iznasyane-na-serovagleroda-namirasht-se-v-bivshiya-torov-zavod-himko.html", "text": "Областният управител Малина Николова организира брифинг, на който представи информация за извозването на серовъглерода от територията на страната и последващите действия по неутрализиране на водата в басейните. Това съобщиха за  Радио „Фокус“ – Видин  от Областната администрация. На срещата присъстваха кметът на Община Враца Калин Каменов, представители на териториалните звена на изпълнителната власт, експерти от междуведомствената комисия, създадена към РИОСВ, собственикът на фирма „Камибо“ и управителят на фирма „Балкан Ресурс“. \r\n„В този сложен процес, в пълен синхрон, участваха териториалните звена на изпълнителната власт – Регионална инспекция по околна среда, Областна дирекция на Министерство на вътрешните работи, Регионална дирекция „Пожарна безопасност и защита на населението“, Център за спешна медицинска помощ, Изпълнителна агенция „Автомобилна администрация“, Дирекция „Инспекция по труда“, чиито действия бяха координирани със собственика на терена, на който се намираше опасния химикал – фирма „Камибо“ и изпълнителя, нает от собственика – фирма „Балкан Ресурс“, под мое ръководство и ръководството на кмета на Община Враца Калин Каменов“, заяви Малина Николова. Тя благодари на всички за добре свършената работа в първия успешен етап на приключилата операция, чрез която за гражданите на Враца решаването на проблема внася спокойствие и сигурност за средата, в която живеят.  „Предстои още работа по неутрализиране на водата, след проба и анализ, транспортирането й на безопасно място, ликвидиране на басейните и култивиране на почвата“, допълни областният управител. \r\nСобственикът на фирма „Камибо“ Станислав Попов увери, че благодарение на успешната работа на всички отговорни за операцията институции, серовъглеродът вече е извън пределите на страната.„След като бъде извършен анализ на водата в цистерните, тя ще бъде неутрализирана. Цялата процедура зависи от анализите, които предстои да бъдат направени. Те ще са отправна точка за съставянето на план за действие“, категоричен беше Попов. \r\nПредставителите на всички териториални звена изразиха своите становища, че операцията по прехвърлянето и изнасянето на опасното вещество от територията на областта и страната е преминала под изключителен контрол и без аварийни ситуации. \r\nОт РИОСВ – Враца уточниха, че количествата серовъглерод са успешно натоварени в специализирани цистерни, осигурени от фирма „Балкан Ресурс“ и са извозени спрямо предварително планираните дейности. „С цел проследяване качеството на атмосферния въздух, за времето от 15.07.2019 г. до окончателното отстраняване на серовъглерода, специализираната мобилна станция, намираща се на площадката, не е констатирала замърсяване на въздуха в приземния слой“, обобщи директорът на РИОСВ – Враца Христо Христов. \r\nКметът на Община Враца Калин Каменов представи в подробности процеса и организацията му. \r\n„Благодарение на добрата организация и плана за изпълнение на дейностите, операцията по прехвърлянето и извозването на серовъглерода приключи успешно. Имаше отлична логистика, тъй като всички детайли бяха изпипани. Веществото вече не е на територията на страната и врачани могат да бъдат спокойни. Радвам се, че тук се намеси и премиерът Борисов. Няма съмнения за остатъчно вещество и замърсяване. Сега предстои да бъде неутрализирана и водата в басейните, като на всяка цена трябва да бъде премахната“, заяви Калин Каменов. \r\nОбластният управител Малина Николова припомни, че в предишни мандати са правени опити да бъде извозено опасното вещество, но резултат не е постигнат. „След две десетилетия, добрата работа на институциите и личната заинтересованост на премиера Борисов операцията да приключи безопасно и успешно, даде очаквания резултат“, каза още Малина Николова.", "date": "2019.07.22", "title": "Малина Николова, областен управител на Враца: Успешно приключи операцията по изнасяне на серовъглерода, намиращ се в бившия торов завод „Химко“"}
{"url": "http://www.focus-news.net/news/2019/07/22/2682857/bobi-bobev-bivsh-poslanik-na-balgariya-v-albaniya-i-v-kosovo-ne-e-izklyucheno-chrez-ostavkata-na-ramush-haradinay-da-e-otstranena-i-glavnata-prechka-za-vrashtaneto-na-dialoga-belgrad-prishtina.html", "text": "Не е изключено чрез оставката на Рамуш Харадинай да е отстранена и главната пречка за връщането на диалога Белград – Прищина.  Това каза за обзорното предаване  „Това е България“  на  Радио „Фокус“   Боби Бобев, бивш посланик на България в Албания и в Косово. Той допълни, че след като Рамуш Харадинай е връчил оставката си на президента Хашим Тачи, всички партии в косовския парламент са се обявили за провеждането на предсрочни парламентарни избори. В политическия живот на Косово има повторяемост на резултатите на парламентарните избори, каза още той и обясни, че обикновено ги печели „Демократическата партия“, след нея „Демократичната лига на Косово“, а трета традиционно е партията на Рамуш Харадинай, като уточни, че на последните избори тя е изгубила позиции. „Сега се формират два възможни лагера. Партиите, произтекли от Армията за освобождение на Косово – „Демократическата партия“, „Съюз за бъдещето на Косово“ и „Социалдемократическа инициатива“ – трите досега управляващи партии, могат да представляват единия лагер. Вече има заявки от „Демократичната лига на Косово“ и националистическата формация „Самоопределение“ (Ветевендосие), че те са готови да управляват съвместно страната, така че имаме и противостоящ лагер. Възможно е да има промени във вътрешнополитически план – самата оставка на Харадинай, ако той бъде оставен извън голямата политическа игра в Косово, може да се окаже, че той наистина е бил препъникамък за развитието на диалога с Белград“. Боби Бобев припомни, че през 2005 г. и 2012 г. Харадинай отново е бил привикван в Специализираният съд за Косово в Хага, но е бил оправдаван. В Западните Балкани съществуват проблеми каза още той и допълни, че активността в региона е насочена към намиране на пътища за тяхното решаване.  \r\n \r\nЦоня СЪБЧЕВА", "date": "2019.07.22", "title": "Боби Бобев, бивш посланик на България в Албания и в Косово: Не е изключено чрез оставката на Рамуш Харадинай да е отстранена и главната пречка за връщането на диалога Белград – Прищина"}
{"url": "http://www.focus-news.net/news/2019/07/22/2682852/anadolu-agency-rusiya-i-turtsiya-obsazhdat-savmestnoto-proizvodstvo-na-s-400.html", "text": "Москва и Анкара водят разговори за съвместното производство на части от системата за въздушна отбрана С-400, заяви в понеделник ръководителят на руската компания за износ на оръжие \"Ростек\", цитиран от  Anadolu Agency . \r\nТурция се интересува от най-новите руски бойни модули, системи за противовъздушна отбрана с различен обхват и противотанкови системи, каза Сергей Чемезов в интервю за агенцията в Москва. \r\nСпоред него двете страни водят разговори за възможна руска помощ за Турция при създаването на национална система за противовъздушна отбрана на далечни разстояния. \r\nЧемезов припомни, че Русия ускори доставката на С-400 в Турция. \r\n\"Подобна практика на световния пазар на оръжия е рядкост. Но руската индустрия потвърди своите възможности и ние вървим строго според графика. Първите доставки на компонентите на системата бяха извършени този месец\", каза той. \r\nЧемезов похвали Турция като \"един от ключовите партньори на Русия и „Ростек\". \r\n\"Военно-техническото сътрудничество между Москва и Анкара демонстрира положителна динамика. Благодарение на тесния и конструктивен диалог между политическото ръководство на нашите страни и бизнес контактите между индустриалните кръгове и институции, ние успешно преодоляваме опитите на конкурентите да се намесват в нашите отношения. Ние имаме редица съвместни проекти за разработване на съвременни самолетни и хеликоптерни системи, компоненти за бронирани превозни средства, сервизно обслужване на доставените оръжия“, каза Чемезов. \r\nРъководителят на „Ростек“ добави, че високото ниво на военно и техническо сътрудничество е добра основа за разширяване на взаимодействията в гражданския живот. \r\n\"Готови сме за различни формати на технологично сътрудничество, включително в такива високотехнологични области като аерокосмическата индустрия, хеликоптерното строителство и енергетиката\", каза той. \r\n \r\n  Юлиян Марков", "date": "2019.07.22", "title": "Anadolu Agency: Русия и Турция обсъждат съвместното производство на С-400"}
{"url": "http://www.focus-news.net/news/2019/07/22/2682865/plovdiv-fontanat-na-ploshtad-stefan-stambolov-v-plovdiv-e-s-novo-i-po-atraktivno-hudozhestveno-osvetlenie.html", "text": "Фонтанът с пеликаните на площад „Стефан Стамболов“ пред сградата на Общината е с ново и по-атрактивно художествено осветление. Това съобщи за  Радио „Фокус“ – Пловдив  директорът на ОП „Градини и паркове“ Стоян Алексиев. Монтирани са 24 прожектора с различна големина и по-мощни от досегашните, а управлението може да се извършва дистанционно, дори от мобилен телефон. Светлините плавно преливат в различни цветове и нюанси, има и други ефектни комбинации. Според Алексиев, новото художествено осветление на фонтана ще направи центъра на Пловдив още по-красив и привлекателен. \r\nТони МИХАЙЛОВ", "date": "2019.07.22", "title": "Пловдив: Фонтанът на площад „Стефан Стамболов“ в Пловдив е с ново и по-атрактивно художествено осветление"}
{"url": "http://www.focus-news.net/news/2019/07/22/2682868/sport-vazstanoviha-litsenza-na-kubrat-pulev.html", "text": "Бокс: Спортната комисия на Калифорния премахна забраната на Кубрат Пулев да се боксира професионално на територията на щата. Това стана на насроченото събиране днес, на което самият Кубрат отговори на няколко въпроса на членовете на комисията. С пълно единодушние от 6-0 гласа членовете на Спортната комисия одобриха премахване на забраната на Кубрат Пулев да се боксира в щата Калифорния. Условието е, че при следващо такова провинение лицензът на българина ще бъде отнет до живот.", "date": "2019.07.22", "title": "Спорт: Възстановиха лиценза на Кубрат Пулев"}
{"url": "http://www.focus-news.net/news/2019/07/22/2682866/smolyan-riosv-proveri-signal-za-razprostranenie-na-nereglamentirani-polietilenovi-torbichki.html", "text": "През юли във връзка със сигнал за разпространение на нерегламентирани торбички в магазинната мрежа в област Смолян РИОСВ провери три търговски обекта. Това съобщиха от  Регионалната инспекция по околната среда и водите – Смолян . При две от проверките е установено, че опаковките от торбички не съдържат необходимите обозначения и адрес на фирмата производител, която е регистрирана извън териториалния обхват на РИОСВ – Смолян. Изпратено е писмо за предприемане на мерки от съответната инспекция, на чиято територия е регистрирана фирмата. \r\nПроверките на РИОСВ за спазване на Наредбата за реда и размера за заплащане на продуктова такса продължават. Ще се следи и за платена продуктова такса на предлаганите на пазара торбичките с дебелина под 25 микрона и с размери по-малки от 390 мм/490 мм в разгънат вид, които нямат обозначени на български език произход и надпис „торбичка за многократно използване“ или „торбичката е биоразградима“. В случай, че не се установи с какъв произход са торбичките, собствениците на търговския обект са задължени сами да заплатят продуктова такса в размер на 0,55 лв./брой. \r\nЕкоинспекцията припомня, че според действащото законодателство безплатното предоставяне на торбичка с дебелина до 50 микрона в местата за продажба на стоките или продуктите, е нарушение. Изключение правят само много тънките пластмасови торбички с дебелина под 15 микрона, без дръжки, които се използват за първична опаковка на храни. \r\nСпоред Закона за управление на отпадъците едноличен търговец или юридическо лице, които предлагат без заплащане на крайните потребители пластмасови торбички за пазаруване с дебелина до 50 микрона или продават на крайните потребители пластмасови торбички, за които не е заплатена продуктова такса, подлежат на имуществена санкция в размер от 3000 до 10 000 лв.", "date": "2019.07.22", "title": "Смолян: РИОСВ  провери сигнал за разпространение на нерегламентирани полиетиленови торбички"}
{"url": "http://www.focus-news.net/news/2019/07/22/2682870/afp-voenen-samolet-na-silite-na-haftar-se-e-prizemil-avariyno-v-tunis.html", "text": "Либийски военен самолет на силите на военния командир Халифа Хафтар направи аварийно кацане в съседен Тунис в понеделник, съобщиха властите в Либия, цитирани от  AFP . \r\nСамолетът е бил на \"разузнавателна и патрулна мисия и е претърпял технически проблем, довел до аварийно кацане\" в Южен Тунис, се казва в изявление на администрация, базирана в Източна Либия. \r\nСамостоятелната Либийска национална армия на Хафтар, която подкрепя източната администрация, започна през април офанзива, за да се опита да завземе Триполи от признатото от ООН правителство на националното съгласие (ПНС). \r\nМинистерството на отбраната на Тунис заяви, че самолетът се е приземил рано в понеделник на шосе близо до град Меденин, който се намира на около 100 километра от либийската граница. \r\nМинистерството мобилизира изтребител, за да прихване и идентифицира самолета, но машината трябваше да извърши аварийно кацане, каза Министерството, добавяйки, че на борда е имало един полковник. \r\nСамолетът е превозвал две бомби. \r\n \r\n  Юлиян Марков", "date": "2019.07.22", "title": "AFP: Военен самолет на силите на Хафтар се е приземил аварийно в Тунис"}
{"url": "http://www.focus-news.net/news/2019/07/22/2682871/smolyan-nad-280-000-balgari-ot-stranata-i-chuzhbina-sabra-rozhen-2019.html", "text": "Над 280 000 българи от страната и чужбина събра Съборът на народното творчество и животновъдство „Рожен“ 2019. Това съобщиха  организаторите . От 19-ти до 21-ви юли стотици хиляди родолюбци засвидетелствахте уважение към народните традиции и събудиха Родопа планина с българския химн. Роженският събор за пореден път доказа, че е символ на обединение и родолюбие, патриотична кауза в името на България. Магията Рожен се случи край голямото българско знаме и  доказа, че България има нужда от повече България. \r\nПовече от 4600 бяха изпълнителите и участниците в Националния фолклорен конкурс „Рожен“, в откриващата церемония, грандиозните вечерни концерти, конкурсът  за автентична народна носия, Етно селището,  музейните и етнографски експозиции и изложението на занаяти. През трите дни на събора се проведе изложение на чистопородни животни, а над 30 животновъди от цялата страна предлагаха качествени фермерски млечни и месни продукти в специално обособена зона. \r\nПрез трите дни на събора бе създадена отлична организация на пътния трафик и обществения транспорт, бяха избегнати задръствания и нарушения на обществения ред. \r\nСдружение „Рожен – Наследство в бъдещето“ благодари на  всички участници и партньори на Събора на народното творчество и животновъдство „Рожен“ 2016″ за тяхната съпричастност и отдаденост. Благодарим, че всички заедно доказахме, че с подобни инициативи ставаме все по-силни и сплотени, ставаме повече Българи. Убедени сме, че здравите ни корени са в непреходната ни духовност, култура и родовата памет, а нашата задача е да предадем тези ценности на идните поколения.", "date": "2019.07.22", "title": "Смолян: Над 280 000 българи от страната и чужбина събра „Рожен“ 2019"}
{"url": "http://www.focus-news.net/news/2019/07/22/2682863/nikos-dendias-shte-se-stremim-kam-zadalbochavane-na-otnosheniyata-sas-severna-makedoniya.html", "text": "Ще се стремим към задълбочаване на отношенията със Северна Македония, заяви гръцкият външен министър в парламента, цитиран от македонският телевизионен канал  “24 Вести“ .  \r\nОт трибуната в парламента преди гласуването на вот на доверие на правителството, той каза, че гръцкото правителство ще направи всичко по силите си, за да намали негативните последици от споразумението от Преспа. Той обеща, че ще се стреми към задълбочаване на отношенията със Скопие, но подчерта, че няма да толерира непълно изпълнение на Договора. Представяйки приоритетите и позициите на всички нерешени въпроси в гръцката външна политика, но също и в отношенията със САЩ, Русия, Източното Средиземноморие и Близкия изток, Дендиас ще работи с всички страни за задълбочаване на съществуващите отношения. \r\nГръцкият външен министър също така информира, че един от приоритетите в неговото ведомство ще бъде консултирането с опозиционните партии по въпроси, свързани със съседите и извън него. В този контекст Дендиас подчерта, че ще води външна политика с чувство за национална отговорност, като подчерта, че Гърция се стреми да получи активна роля в региона. \r\n\"Правителството на Мицотакис се стреми да гарантира постигането на национален консенсус по основните линии на външната политика. Не монополизираме патриотизма. Правителството  ще се консултира и ще информира опозицията. То ще уважава и изслушва критиките. Но с чувство за национална отговорност правителството ще игнорира всеки израз на квази-патриотични и етно-популярни изблици,\" каза Никос Дендиас.  \r\nПредставянето на програмата на гръцките министри започна вчера и трябва да приключи в полунощ с вот на доверие към правителството. Преди гласуването премиерът Кирякос Мицотакис отново ще се обърне към залата. \r\n \r\n  Юлиян Марков", "date": "2019.07.22", "title": "Никос Дендиас: Ще се стремим към задълбочаване на отношенията със Северна Македония"}
{"url": "http://www.focus-news.net/news/2019/07/22/2682872/afp-trima-frenski-i-edin-estonski-voynik-sa-raneni-pri-atentat-v-mali.html", "text": "Трима френски и един естонски войник бяха ранени в понеделник, когато кола-бомба се взриви на входа на международна база за поддържане на мира в малийския град Гао, съобщиха от военните на Франция, цитирани от  AFP . \r\n\"Извършена е атака ... на входа на френската част на лагера в Гао\", каза френският говорител на военните полковник Фредерик Барбри. \r\nЗасега не се привеждат информации за състоянието на ранените. \r\n \r\n  Юлиян Марков", "date": "2019.07.22", "title": "AFP: Трима френски и един естонски войник са ранени при атентат в Мали"}
{"url": "http://www.focus-news.net/news/2019/07/22/2682862/smolyan-oblastnata-epizootichna-komisiya-obsadi-merkite-za-predotvratyavane-vaznikvaneto-i-razprostranenieto-na-afrikanska-chuma-po-svinete.html", "text": "Областният управител Недялко Славов откри и ръководи заседание на Постоянната областна епизоотична комисия, което се проведе във връзка със създалата се тежка епизоотична обстановка относно появата и разпространението на болестта африканска чума (АСЧ) по свинете. Това съобщиха от пресцентъра на  Областна администрация – Смолян . По време на заседанието институциите обсъдиха епизоотичната обстановка и мерките, които следва да се предприемат за предотвратяване възникването и разпространението на заболяването на територията на област Смолян. Славов акцентира, че както е важно да се следи изпълнението на набелязаните мерки, така и от изключителна важност е да бъде информирано населението, защото без съпричастността и отговорното отношение на хората, институциите, колкото и усилия да полагат, не могат да предотвратят възникването и разпространението на заболяването. \r\nДоктор Валентина Мелемова от Областна дирекция по безопасност на храните-Смолян представи информация за същността на заболяването африканска чума по свинете и начина на разпространение. Тя представи епизоотичната обстановка в страната и област Смолян, като отбеляза, че в нашия регион до момента няма регистрирани случаи, затова на този етап прилаганите мерки за сигурност са превантивни. Д-р Мелемова изостри вниманието върху това, че сезонът предразполага по-бързото разпространение на заболяването, поради засиления туристически поток и движение на хора, които, въпреки че не боледуват от АЧС, са един от основните преносители чрез храна, отпадъци, транспортни средства. Затова тя призова към лична бдителност от страна на всеки гражданин. \r\nВ област Смолян няма регистрирани стопанства за отглеждане на свине, затова превантивните мерки в региона ще бъдат насочени главно към контрол на дивите свине, нерегламентирания транспорт на фуражи и животни, нерегламентирано отглеждане на свине, свободно отглеждане на домашни свине. Ще бъде засилен контролът върху заведенията за обществено хранене и търговската мрежа. Като част от превантивните мерки влиза дезинфекция и контрол на паркинги, зони за отдих и депониране на отпадъци в сервитутите на общинската и републиканската пътна мрежа, както и ГКПП-та и районите около тях. \r\nПо време на заседанието се обърна и внимание върху засиления контрол и превантивни мерки по време на събори и други мероприятия, свързани със засилване на туристическия поток. Във връзка с това се обсъдиха задълженията на организаторите, общините и институциите. Поради създалата се тежка епизоотична обстановка относно появата и разпространението на болестта африканска чума по свинете, Постоянната областна епизоотична комисия ще провежда регулярни заседания, на които ще бъде обсъждана актуалната епизоотична обстановка в страната и региона.", "date": "2019.07.22", "title": "Смолян: Областната епизоотична комисия обсъди мерките за предотвратяване възникването и разпространението на африканска чума по свинете"}
{"url": "http://www.focus-news.net/news/2019/07/22/2682873/kyustendil-nov-ploshtad-e-otkrit-ofitsialno-v-selo-dzherman-obshtina-dupnitsa.html", "text": "Нов площад е открит официално в село Джерман, община Дупница. Това каза пред  Радио „Фокус” – Кюстендил  кметът на населеното място Ангел Цветков. По думите му площадът е открит по време на празника на селото – Илинден. Присъствали са кметът на Община Дупница инж. Методи Чимев, председателят на Общинския съвет в Дупница Емил Гущеров и много гости. Новият площад е изграден от Община Дупница. Той включва детска площадка, зелени площи, пейки за отдих, чешма и паркинг.  \r\nПо този повод е отслужен и водосвет за здраве. Ремонтът е на стойност 150 000 лева, отпуснати от общинския бюджет в Дупница. В момента тече изграждането на новото кметство в селото за около 66 хиляди лева. То ще бъде разположено на втория етаж на масивна сграда в центъра на Джерман. Предвидено е обособяване на приемна за жителите, кабинет на кмета, кабинет за секретаря, както и заседателна зала, която да се ползва за събрания и местни цели. Средствата за ремонта са заложени в списъка с капиталови разходи на Община Дупница за тази година. \r\nВенцеслав ИЛЧЕВ", "date": "2019.07.22", "title": "Кюстендил: Нов площад е открит официално в село Джерман, община Дупница"}
{"url": "http://www.focus-news.net/news/2019/07/22/2682874/vidin-za-devetnadeseta-poredna-godina-horata-ot-severozapadna-balgariya-i-yugoiztochna-sarbiya-se-sreshtnaha-na-prohoda-kada-boaz.html", "text": "За деветнадесета поредна година хората от Северозападна България и Югоизточна Сърбия се срещнаха на прохода „Кадъ боаз“. Това съобщиха за  Радио „Фокус“ – Видин  организаторите на събора. Няколко хиляди бяха гостите, които  се включиха в мащабното събитие край граничните села Салаш – България, и Ново Корито – Сърбия, за да засвидетелстват за пореден път приятелството и дружбата между двата народа. \r\nПо традиция събитието започна с изпълнението на химните на двете страни и празничен водосвет, отслужен от Архимандрит Антим, протосингел на Видински митрополит Даниил. \r\nГости на Събора бяха народният представител Филип Попов от ПГ „БСП за България“, Сашко Каменов – директор на РДГ-Берковица, Главен инспектор Димитър Димитров – началник на Гранично полицейско управление в Белоградчик, Илиян Илиев – Директор на Държавно горско стопанство – Белоградчик и Михаил Миков – дългогодишен радетел за българо-сръбско приятелство и сътрудничество, и изграждането на ГКПП на прохода „Кадъ Боаз“. Сред гостите от сръбска страна бе народният представител Милия Милетич от град Свръльиг. \r\nКметът на община Белоградчик Борис Николов и зам. кметът на община Княжевац Радоица Вучкович, основни организатори на Събора, приветстваха всички участници в празника на дружбата и приятелството, който датира от далечната 1925 година. Стана дума за прекрасните взаимоотношения създадени през годините между двете приятелски общини, които миналата година честваха 50-годишен юбилей от подписването на Договор за приятелство и сътрудничество.  Те са в най-различни области – по линия на местните власти и работата по трансгранични проекти, в областта на образованието, културата, туризма и спорта, горските стопанства, пчеларските дружества. Разнообразна е и дейността, която реализират турлашките дружества. Пожеланията на двамата ръководители бе да се развиват и крепнат  създадените прекрасни взаимоотношения и да се предават като традиция на деца и внуци. \r\nОрганизаторите на Събора предложиха богата културна програма на своите гости. От сцената звучаха песните на фолклорните групи като бе представен изворен и обработен  фолклор и танцови състави от двете страни. \r\nНа чаша българско вино и вкусна сръбска скара се създаваха нови и крепнеха приятелства.", "date": "2019.07.22", "title": "Видин:  За деветнадесета поредна година хората от Северозападна България и Югоизточна Сърбия се срещнаха  на прохода „Кадъ боаз“"}
{"url": "http://www.focus-news.net/news/2019/07/22/2682867/izvestiya-partiyata-na-zelenski-e-na-pat-da-formira-samostoyatelno-pravitelstvo.html", "text": "Партията на Зеленски е на път да формира самостоятелно правителство, пише руският вестник  “Известия“ .  \r\nРезултатът на „Слуга на народа” на изборите на 21 юли надмина всички очаквания. Ако според резултатите от пропорционалния вот  партията на президента Зеленски получи около 42%, то поражението на опонентите му в едномандатните райони беше изненада за повечето експерти. Според пропорционалния вот  121-122 “слуги” влизт във Върховната Рада. От едномандатните райони влизат 125-127 кандидати на партията. Освен това тази политическа сила ще бъде основният бенефициент на преразпределението на гласовете за партии, които не са преодолели 5-процентната бариера. \r\nТази конфигурация предоставя на президента на Украйна и неговия екип свободата да маневрира както за вътрешни политически реформи, така и за изграждане на външнополитически курс. Председателят на Комисията по външни работи на Съвета на федерацията Константин Косачов, коментира пред „Известия“ , че поради факта, че украинският лидер може да разчита на собствената си партия - без да се обръща към други фракции, се очертават добри перспективи за урегулиране на кризата в Донбас. \r\nАко си припомним предишната Върховната Рада и президент, тогава често чувахме  от Порошенко, че той не е в състояние да прокара през разпокъсания парламент, който не му се подчинява, законите, предвидени в Минските споразумения. Сега ситуацията се променя фундаментално. \r\nСамият Владимир Зеленски, вечерта на 21 юли, след появата на предварителните резултати, отново заяви, че основният приоритет на новото правителство е да сложи край на войната в Донбас. Той обаче ще трябва сериозно да се заеме с първото нещо, което да поеме контрола върху единиците на Въоръжените сили на Украйна (ВСУ) на линията на съприкосновение. Без това никакво примирие никога няма да бъде постигнато. \r\nВъпреки това получаването на уверено мнозинство в парламента дава на президента празен чек за външнополитическите действия. Според политолога, доцент на МГИМО Кирил Коктиш, Владимир Зеленски е наистина заинтересован от разрешаването на конфликта. И тъй като Минските споразумения са преминали през Съвета за сигурност на ООН, украинският лидер вече може лесно да прокара тяхното прилагане, въпреки доста скептичното отношение към тях от страна на част от обществото. \r\nАко президентът на Украйна наистина е решен за пълното прилагане на Минските споразумения, той ще трябва да преразгледа някои вече приети закони. Например, на държавния език, който значително нарушава правата на руския и езиците на други национални малцинства. \r\n„Зеленски, възползвайки се от голямата си популярност, може да предприеме непопулярна стъпка и да постигне мира на  висока цена. Но това може би е комбинацията, която в крайна сметка ще го утвърди като независим политик“, добави експертът. \r\nВъзможно е в отношенията си с Русия той да се заеме с възстановяването на икономическите връзки без подобрение в политическата сфера, като Грузия, каза експертът Владимир Евсеев пред \"Известия\". И в контекста на конфликта в югоизточната част на страната, единственото нещо, което Владимир Зеленски може да направи, без да се страхува от незабавно получаване на критики, е да размени затворниците с формулата „всички за всички“ с непризнатите републики. \r\nНо въпреки рекордния резултат на “Слуга на народа”, партията наистина няма да има конституционно мнозинство, което обаче няма да му попречи да сформира правителство и да преследва собствената си линия. \r\nЕдин от показателните резултати от изборите беше пълният провал на националистите. Всъщност нито една националистическа политическа сила не влезе в парламента. \r\n \r\n  Юлиян Марков", "date": "2019.07.22", "title": "„Известия“: Партията на Зеленски е на път да формира самостоятелно правителство"}
{"url": "http://www.focus-news.net/news/2019/07/22/2682878/kathimerini-pravitelstvoto-na-nova-demokratsiya-poluchi-vot-na-doverie.html", "text": "Консервативното правителство на премиера Кириакос Мицотакис спечели вот на доверие в понеделник след тридневен дебат относно бъдещите политики на новата администрация, пише електронното издание на гръцкия вестник  Kathimerini . \r\nОбщо 158 депутати подкрепиха неговото правителство, а 142 гласуваха против. \r\nПартията на Мицотакис \"Нова демокрация\" спечели комфортно предсрочните парламентарни избори на 7 юли, получавайки 39,9% от гласовете срещу 31,5% за партията на Алексис Ципрас СИРИЗА и разполага с пълно мнозинство в парламента.  \r\n \r\n  Юлиян Марков", "date": "2019.07.22", "title": "Kathimerini: Правителството на „Нова демокрация“ получи вот на доверие"}
{"url": "http://www.focus-news.net/news/2019/07/22/2682875/kathimerini-gratskata-politsiya-e-spasila-19-migranti-v-severna-gartsiya.html", "text": "От гръцката полиция са съобщили в понеделник, че са спасили 19 нелегални мигранти от Бангладеш и Пакистан, които са били държани за откуп от банда за трафик на хора в склад във град Волви, Северна Гърция, пише електронното издание на гръцкия вестник  Kathimerini . \r\nЕдин от членовете на бандата, 26-годишен пакистански гражданин, е бил арестуван по време на полицейската операция, която се състоя в събота. Неразкрит брой членове все още са на свобода. \r\nРазследване на полицията показа, че 19-те мигранти са платили на контрабандистите да ги транспортират незаконно през турската граница до северния пристанищен град Солун. \r\nВъпреки това, те са били отклонени към склада във Волви от контрабандистите, които са поискали допълнителни пари от членовете на семействата на мигрантите в родните им страни. \r\n \r\n  Юлиян Марков", "date": "2019.07.22", "title": "Kathimerini: Гръцката полиция е спасила 19 мигранти в Северна Гърция"}
{"url": "http://www.focus-news.net/news/2019/07/22/2682876/sport-manchestar-siti-e-gotov-da-zakupi-mlad-arzhentinski-futbolist.html", "text": "Футбол: Шампионът на Англия Манчестър Сити е близо до това да закупи футболиста на Велес Сарсфийлд Тиаго Алмада. 18-годишният футболист, който е считан за „новия Меси”, отказа нов контракт с аржентинския клуб, като неговата клауза за откупуване е 23 милиона паунда. Сити планира да закупи Алмада и да го прати под наем в Спортинг Лисабон. Алмада е отбелязал три гола в 16 мача за Велес.", "date": "2019.07.22", "title": "Спорт: Манчестър Сити е готов да закупи млад аржентински футболист"}
{"url": "http://www.focus-news.net/news/2019/07/22/2682869/pleven-lektori-ot-lesotehnicheski-universitet-sofiya-shte-uchastvat-v-zasedanie-na-oblastnata-epizootichna-komisiya-na-24-yuli.html", "text": "Лектори от Лесотехнически университет-София ще участват в заседание на Областната епизоотична комисия в Плевен. Това съобщиха от пресцентъра на  Областната администрация . Заседанието ще се проведе от 11.00 часа на 24 юли в зала \"Плевен\" на Областната администрация. Лектори и научни работници ще участват в заседанието в рамките на информационната кампания за африканската чума по свинете, организирана от Министерството на земеделието, храните и горите. В зала \"Плевен\" ще присъстват и свиневъди, както и стопани, отглеждащи свине в обекти от типа \"заден двор\" от населените места на област Плевен. Лекторите, които ще бъдат на разположение за въпроси и разяснения във връзка със заболяването африканска чума по свинете в Плевен са д-р Роман Пепович, д-р Георги Стоименов и доц.д-р Чавдар Филипов от Лесотехнически университет-София.", "date": "2019.07.22", "title": "Плевен: Лектори от Лесотехнически университет-София ще участват в заседание на Областната епизоотична комисия на 24 юли"}
{"url": "http://www.focus-news.net/news/2019/07/22/2682879/ramush-hardinay-nyama-obvinenie-sreshtu-men-mitata-nyama-da-padnat.html", "text": "Рамуш Харадинай подаде оставка, както обяснява Радио \"Свободна Европа\", тъй като за него е неприемливо да се яви пред Специалния съд за военни престъпления в Хага, която го призова като заподозрян в качеството му на премиер, цитира думите му  белградското радио B92 . \r\nТой добави, че няма да промени политическите си мнения и становища, както и че стопроцентовите мита върху сръбските стоки ще останат в сила до признаването на независимостта на Косово. \r\nСпоред него също така е важно Косово, възможно най-скоро, да проведе избори, след около два месеца. \"Не вярвам, да има причини за забавяне. Това е важно не само заради вакуума във управлението, но е важно хората да имат възможност да решат възможно най-скоро\", заключи Харадинай. \r\nТой също така заяви, че официалните писма, адресирани до президента на Косово и председателя на парламента, понастоящем са в заключителна фаза. \"Според протокола това са официални писма, които могат да бъдат изпратени днес или утре. „Обмисляме конституционната основа на оставката, защото това е оставка, която не се основава на недоверието към правителството. Обмисляме как да го обясним“, каза Харадинай. \r\nВ интервю той каза, че връща мандата на хората, както го е получил от тях, и че точно това е причината, поради която не желае да променя предишните си позиции. \"Запазих принципна позиция на хората, а не на властите, в този случай, и се надявам, докато бяхме заедно, когато става въпрос за Трепча и въоръжените сили, че отново ще покажем пълно единство срещу разделянето на Косово и срещу Додикова република в Косово, включително отричане на свободна търговия без признаване на независимост, заяви косовският премиер в оставка. \r\nНа въпрос дали има обвинения срещу него в Специалната прокуратура в Хага, която се занимава с престъпления, извършени срещу сърби и други неалбанци, Харадинай казва, че срещу него няма обвинителен акт. \r\n\"Косово е млада държава и ние създаваме, да кажем, нашата държавна доктрина. Не исках Косово да бъде привързано към този въпрос в момента, а след това, става дума и за моята лична чест, честта на албански борец. Два пъти съм доказал невинността си и затова взех това решение ”, каза Харадинай. \r\nЗа пореден път той отново подчерта, че е наясно с последиците от решението за въвеждане на митата за стоки от Сърбия. \"От първия ден бях напълно наясно какви са измеренията на тези последици, но нямам друго решение освен това. Това е алтернативен начин за признаване на независимостта на Косово, тъй като разделенията и установяването на \"Република Додик\" в Косово е неприемливо, заключи той. \r\n \r\n  Юлиян Марков", "date": "2019.07.22", "title": "Рамуш Хардинай: Няма обвинение срещу мен, митата няма да паднат"}
{"url": "http://www.focus-news.net/news/2019/07/22/2682877/moskovskiy-komsomolets-kak-zelenski-shte-izpolzva-vlastta-sled-pobedata-na-izborite.html", "text": "Как Зеленски ще използва властта след победата на изборите, коментира руският журналист Михаил Ростовски във вестник   „Московский Комсомолец“. Материалът е представен с незначителни съкращения, които не променят позицията и изложението на автора. \r\nСвърши президентското детство на Владимир Зеленски. Партията на държавния глава \"Слуга на народа\" напълно спечели парламентарните избори в Украйна. Това означава, че след няколко седмици президентското извинение на Зеленски ще изтече: Аз съм толкова добър и прогресивен, но старомодните и изостаналите депутати напълно ме възпрепятстват да работя! \r\nРазбира се, за разлика от Русия, в украинската политика няма такова нещо като 100% победа. Киевският политически елит винаги ще намери вратичка - начин да се ограничи тайно или явно властта дори на държавния глава, който има подкрепата на абсолютно парламентарно мнозинство. Но каквото и да се случи, едно нещо е сигурно: нивото на политическите ресурси, които Зеленски ще има в резултат на тези избори за Върховната Рада, ще бъде максималното за целия период на президентската му кариера. \r\nЗа новия глава на Украйна е дошло времето, се описва само с три думи: сега или никога. Владимир Зеленски вече не може да се разхожда със същите къси панталони, както през първия период на своето президентство. Зеленски трябва да покаже “истинските си цветове”, да покаже на какво е способен - или не е способен. \r\nКакто знаем, пътят от всеобщото обожание към всеобщото игнориране в украинската политика е много кратък. Не забравяйте, например, колко силно през 2014-2016 г. името на “националната героиня” Надежда Савченко гръмеше на площада? Така, според резултатите от преброяването на 100% от гласовете в Донецкия избирателен район № 51, само 8 души гласуваха за доста скучния национален символ (подчертавам - не 8%, а осем души). \r\nДобре познатата латинска фраза „sic transit gloria mundi“ („така отминава световната слава“) действа много бързо в Украйна. \r\nПред Зеленски сега има само два пътя. Или ще покаже, че знае как да се разпорежда с истинска власт и постепенно ще започне да води Украйна в нова, по-продуктивна траектория на развитие. Или постепенно ще се превърне в нов Виктор Юшченко: политик, чиято политическа роля до края на президентството му бе станала по-скоро декоративна, отколкото реална. \r\nРазбира се, всеки има своя собствена представа за това, какво на практика означава „привеждане на Украйна в нова траектория на развитие“. В края на миналата седмица, по време на пауза между срещите на руско-германския форум „Петербургски диалог“ в Бон, отидох в лобито на хотела, взех новия брой на британския „Financial Times“ и ахнах. Любимият вестник на международните банкери, който обикновено се отличава с лаконичността си, представя цяла статия с подробен анализ на отношенията между Владимир Зеленски и известния украински олигарх Игор Коломойски. Присъдата на британския властелин на журналистиката е следната: истинската цена на думите и обещанията на Зеленски ще стане ясна, на базата на това дали той ще помогне или ще попречи на Коломойски в осъществяването на неговите широкообхватни и съвсем не позитивни за Украйна бизнес планове ... \r\nКакви отношения ще изгради президентът Зеленски с омразните украински олигарси - това е незначителен въпрос за мен. Дали Зеленски ще върне прагматизма в сферата на отношенията между Киев и Москва е това, което е за мен и според мен за мнозинството от руските граждани е въпроса на въпросите. \r\nВ същото време не очаквам никакви бързи и всеобхватни пробиви от Зеленски. До 2014 г. украинската политика можеше да се сравни с птица с приблизително еднакво развити крила. Едното крило, преобладаващо разположено в източната част на страната, което е фокусирано върху развитието на отношенията с Русия, в политическото си тегло бе приблизително равно на западната част от украинската държава, която е била склонна да прекъсне връзките си с Москва. Майдана унищожи таза птица. Модерна Украйна е птица, едното крило на което е взето назаем от гигантски орел, а другото от малко колибри. \r\nЕдна такава птица, естествено, не може да излети - деградацията и отклонението на украинската икономика при Порошенко в дълбоката дупка на международните кредитори потвърждава това. Но всеки опит за бързо възстановяване на дисбаланса е обречен на провал и може да постави дебел кръст на президентската кариера на Зеленски. За да успее, дори и с подкрепата на парламентарно мнозинство, президентът на Украйна трябва да действа много предпазливо, бавно и внимателно в руска посока. Зеленски ще се опитва колкото се може по-дълго да запази подкрепата на източната и западната част на страната. И от гледна точка на вътрешното политическо оцеляване, това ще бъде абсолютно правилно. По отношение на практическата политика това е неизбежно но това ще означава, в това число, запазването на агресивни пропагандни шумове във връзка с Русия и дори някои анти-руски политически действия. \r\nФундаментално важен нюанс е фразата \"в това число\". Ако това „число“ включва и отхвърляне на характерния ход на Порошенко за натрупване на нови блокировки в сферата на отношенията с Москва и дори плахи стъпки в посока на премахване на старите блокажи, това ще бъде максимумът, на който можете да се надявате - поне за начало., Скромно? Но реалистично. Москва не е построена наведнъж - също така руско-украинските отношения не могат да бъдат възстановени наведнъж, за една година или дори за пет години. \r\nНе очаквам \"подвизите на Херкулес\" от Зеленски да получи контрол над парламента. Очаквам от него само предпазливи опити да изхвърли зловонната каша, която неговите предшественици са сготвили. Ако Зеленски поне не се опитва да направи това, той ще остане в историята като преминаващ персонаж, като политик, който дори не разбира, че има голям или дори голям исторически шанс. \r\n \r\n  Юлиян Марков", "date": "2019.07.22", "title": "„Московский Комсомолец“: Как Зеленски ще използва властта след победата на изборите"}
