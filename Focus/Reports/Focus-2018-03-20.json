{"url": "http://www.focus-news.net/news/2018/03/20/2501797/sport-aleksandar-vezenkov-otpadna-ot-grupata-na-barselona-za-evroligata.html", "text": "Александър Везенков отпадна от групата на Барселона за гостуването на Уникаха в испанското дерби от Евролигата в сряда. Везенков не игра и в двубоите с Олимпиакос, също от този турнир и Бургос – от испанското първенство. Старши треньорът на Барса Светислав Пешич обяви, че българинът е контузен и затова не го включва в състава.", "date": "2018.03.20", "title": "Спорт: Александър Везенков отпадна от групата на Барселона за Евролигата"}
{"url": "http://www.focus-news.net/news/2018/03/20/2501819/interfaks-chetirima-islyamisti-sa-likvidirani-v-checheniya.html", "text": "Четирима ислямисти са ликвидирани в Чечня, предава руската агенция   Интерфакс.\r\n„При проведени оперативно-издирвателни мероприятия сътрудници на Министерство на вътрешните работи на Чеченската република, съвместно с управлението на Федералната служба за сигурност към Чеченската република в приграничния с Ингушетия район в горски масив около 22 часа е открита и блокирана група ислямски бойци.Четиримата престъпници са ликвидирани\", съобщават от Министерство на вътрешните работи на Чеченската република. \r\nНяма пострадали от силите за сигурност и полицията. Юлиян Марков", "date": "2018.03.20", "title": "Интерфакс: Четирима ислямисти са ликвидирани в Чечения"}
{"url": "http://www.focus-news.net/news/2018/03/20/2501791/aktsenti-v-sutreshniya-blok-dobro-utro-balgariya-na-21-mart.html", "text": "Продължаваме да следим темата за свлачищните и срутищни процеси у нас, с акцент на това на пътя Смолян – Мадан. Ще насочим вниманието си към  последния доклад за състоянието му. Какви са основните изводи от него? За решенията, за извършените от експертите огледи ще разговаряме с ръководителя на експертната работна група доц. д-р Стефчо Стойнев, ръководител на катедра „Хидрология и инженерна геология“ в Минно-геоложкия университет „Св. Иван Рилски“.\r\nСлед това ще засегнем дебатирана тема от последните дни. Турският държавен глава Реджеп Тайп Ердоган на няколко пъти включва в своя реч град Кърджали. Това се случи съвсем наскоро. На форум на управляващата партия в Сакария той се обърна към \"братята и сестрите в Кърджали\". Как да тълкуваме това? За призива на лидера на БСП Корнелия Нинова, премиерът Борисов да заяви позиция в защита на суверенитета на страната на срещата ЕС-Турция във Варна, предвидена за 26 март. За позабравената тема – тази за обезщетението на тракийските бежанци? Всичко това ще коментираме с Евгени Кирилов – бивш депутат, евродепутат и член на Националния съвет на БСП.\r\nВече настъпи астрономическата пролет. Ежегодно на 21 март град Кюстендил отбелязва своя празник. Какви са инициативите тази година ще ни каже началникът на отдел „Култура и духовно развитие” към Община Кюстендил Дима Укалска.\r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.03.20", "title": "Акценти в сутрешния блок „Добро утро, България“ на 21 март"}
{"url": "http://www.focus-news.net/news/2018/03/20/2501793/radostina-tsenova-balgarska-fondatsiya-bioraznoobrazie-zapochna-glasuvaneto-na-evropeyskata-publika-za-atanasovsko-ezero.html", "text": "Започна гласуването на европейската публика за Атанасовско езеро, съобщи за Радио „Фокус“-Бургас Радостина Ценова от Българска фондация „Биоразнообразие“. То е сред 25-те финалисти за европейските „Оскари“ в областта на природозащитата за наградите „Натура 2000“. „Гражданите на Европа са призовани да изберат своя фаворит, най-интересния природозащитен проект или природозащитна идея. Участват голяма част от европейските държави, 25 са финалистите, които се борят за наградата на публиката и Атанасовкото езеро е сред тях. Естествено имаме голямо желание и голяма амбиция да спечелим, но важно е колкото се може повече хора да научат за Атанасовското езеро. Това наистина е едно място, което си струва човек да опознае и задължително да  посети, защото от една страна е почти диво, от друга страна част от него е в рамките на такъв голям град, какъвто е Бургас и предоставя  разнообразни възможности за обучение, за забавление, дори и за лечение“, допълни Ценова.\r\nПо думите й не само по отношение на опазването на природата, но и по отношение на комуникацията на езерото, екипът на проекта „Солта на живота“ и специално Българска фондация „Биоразнообразие“ правят не малко за популяризиране на езерото и на това, което е интересно и уникално за него, за да достигне до възможно най-много хора в България.\r\n„Сега амбициите ни са по-големи, насочени към европейската сцена, на която е представено Атанасовско езеро и наистина разчитаме на подкрепата на хората да споделят и да гласуват, защото поне до момента гласуването е много оспорвано.  Конкурираме се с два други проекта и непрекъснато си разменяме челните места“, допълни Радостина Ценова.\r\nКрайният срок за гласуване е до 22 април, като по принцип последната седмица комисията затваря възможността да се виждат гласовете и става още по-напрегнато.\r\nНадпреварата се организира през година, като това е четвъртото й издание. Наградата няма финансово измерение, но е много престижна.\r\nМария РУСЕВА", "date": "2018.03.20", "title": "Радостина Ценова, Българска фондация „Биоразнообразие“: Започна гласуването на европейската публика за Атанасовско езеро"}
{"url": "http://www.focus-news.net/news/2018/03/20/2501796/pazardzhik-izlozhbata-pochit-kam-pencho-slaveykov-se-otkriva-v-kashta-muzey-k-velichkov-na-23-mart.html", "text": "В къщата музей „Константин  Величков“ ще бъде подредена изложба, посветена на Пенчо Славейков, съобщиха за Радио „Фокус“ – Пазарджик от Регионалния исторически музей в Пазарджик. Изложбата „Почит към Пенчо Славейков…” се организира в навечерието на 151-та годишнина от рождението и 105-та годишнина от смъртта на поета – 28 май 1912 г., и включва оригинални авторски и преводни книги на Пенчо Славейков, табла с аранжирани цветни копия на снимки, цветни копия на ръкописи, документи, кореспонденция и художествени произведения. В тринадесет табла са представени по-важните периоди от живота и творческото дело на големия поет. Показана е дейността му като директор на Народния театър и ръководеното от него триумфално турне на трупата в Македония, 1908 г., както и връзката между народното творчество и неговите „Епически песни”. С ръкописи, картички и писма е представена духовната връзка между поета и неговата муза и спътница в живота Мара Белчева, съвместната им работа по превода на „Тъй рече Заратустра” от Ницше и  поемата „Кървава песен”, за която Пенчо Славейков е предложен за Нобелова награда за литература през 1912 г. Проследени са последни месеци в изгнаничество на поета и смъртта на Пенчо Славейков в Брунате, Италия. Изложбата представя и десетгодишната дейност на Пенчо Славейков като поддиректор и директор на Народната библиотека. Тя ще бъде отворена за посещение на 23 март от 17.00 часа.", "date": "2018.03.20", "title": "Пазарджик: Изложбата „Почит към Пенчо Славейков…” се открива в къща музей „К. Величков“ на 23 март"}
{"url": "http://www.focus-news.net/news/2018/03/20/2501794/rambler-sasht-sa-izpitali-novo-orazhie-varhu-rusiya.html", "text": "Военноморските сили на САЩ са изпробвали нова система за радиоелектронна борба, оборудвана на есминеца USS Carney, който е напуснал Черно море в началото на март 2018 година, съобщава The Drive, предава руската агенция Рамблер.\r\nИзданието обръща внимание на снимките на кораба, докато е преминавал през Босфора, където е видно, че на борда му се намира оборудване AN/SLQ-32 (V) 6, модернизирано в рамките на програма SEWIP (Surface Electronic Warfare Improvement Program) Block 2.\r\nСъгласно информацията на сайта на ВМС на САЩ, усъвършенстваните системи, предназначени за откриване и противодействие на ракетна атака, засягат устройствата на радарите и приемниците на сигнали.\r\nThe Drive отбелязва, че използването на обновените AN/SLQ-32 (V) 6 в Черно море е позволило на американските военни да изпробват своите системи в пространство, в което преобладават руските средства за радиоелектронно въздействие.\r\nПревод и редакция:", "date": "2018.03.20", "title": "Рамблер: САЩ са изпитали ново оръжие върху Русия"}
{"url": "http://www.focus-news.net/news/2018/03/20/2501790/afp-donald-tusk-postavi-pod-vapros-tranzitnata-sdelka-za-brekzit.html", "text": "Председателят на Европейския съвет Доналд Туск заяви, че част от лидерите на страните-членки на Съюза не са готови да подкрепят транзитната сделка за Брекзит по време на предстоящата среща на върха в Брюксел в четвъртък, предава AFP.\r\nСлед интензивни преговори в края на миналата седмица, преговарящите от Лондон и Брюксел постигна съгласие в понеделник за 21-месечен транзитен период, след като Великобритания напусне Съюза през март 2019-а година.\r\n„Вчера преговарящите постигнаха съгласие за някои части от споразумението за оттегляне. Дали всички 27 страни-членки ще приветстват това на Европейския съвет остава отворен въпрос“, заяви Туск.\r\n„Нуждая се от още няколко часа, за да се консултирам с някои от най-загрижените страни-членки“, добави той, като не назова държавите, които визира.\r\nПревод и редакция:", "date": "2018.03.20", "title": "AFP: Доналд Туск постави под въпрос транзитната сделка за Брекзит"}
{"url": "http://www.focus-news.net/news/2018/03/20/2501792/tass-mark-tsukarbarg-e-prizovan-da-dade-obyasneniya-pred-ep-okolo-sluchaya-s-cambridge-analytica.html", "text": "Основателят на социалната мрежа „Фейсбук“ Марк Цукърбърг бе призован в Европейския парламент, където депутатите искат да чуят разяснения по повод незаконното събиране на лични данни на потребителите от компанията Cambridge Analytica. Това написа на своя профил в „Туитър“ председателят на Европейския парламент Антонио Таяни, предава ТАСС.\r\n„Поканихме Марк Цукърбърг в ЕП. „Фейсбук“ трябва да поясни пред представителите на 500 милиона европейци, дали личните им данни се използват за манипулиране на демокрацията“, заяви Таяни.\r\nПревод и редакция:", "date": "2018.03.20", "title": "ТАСС: Марк Цукърбърг е призован да даде обяснения пред ЕП около случая с Cambridge Analytica"}
{"url": "http://www.focus-news.net/news/2018/03/20/2501799/vratsa-mezhduvedomstvena-komisiya-razpredeli-kvotite-ot-lechebni-rasteniya-pod-spetsialen-rezhim-za-oblastta.html", "text": "Mеждуведомствена комисия разпредели квотите от лечебни растения под специален режим за област Враца, съобщиха от РИОСВ - Враца. В нея участваха експерти от инспекцията, представители на общините, Регионалната дирекция по горите – Берковица и Държавни горски стопанства от областта. За територията на област Враца са отпуснати и разпределени 500 кг цвят червен божур, 500 кг цвят лечебна иглика и 1000 кг стрък лечебен ранилист между петима билкозаготвители на територията на областта, подали заявления до 31 декември 2017г.\r\nМинистърът на околната среда и водите, на основание чл. 10, ал. 1, 2 и 3 от Закона за лечебните растения, разписа заповедта за 2018 г. за определяне на допустимите за събиране количества билки (кг сухо тегло) от естествените находища, извън територията на Националните паркове. За някои видове лечебни растения се забранява събирането на билки от естествените им находища на територията на цялата страна. Специалният режим на опазване и ползване се прилага за видове, чиито ресурси проявяват трайна тенденция за намаляване и съществува заплаха за естественото им разпространение в природата. Със  заповедта се забранява събирането на 24 вида лечебни растения от естествените им находища в цялата страна, сред които лечебна дилянка (валериана), бодлив залист, мечо грозде, бял риган, бял оман, момина сълза, лечебна ружа и др. И през тази година мурсалския чай, наричан още пирински, е забранен за бране дори за лични нужди на територията на цялата страна. Определени са допустими за събиране количества билки от 11 вида лечебни растения от естествени находища, извън територията на Националните паркове – лечебна иглика, червен божур, лазаркиня, лудо биле, лютива тлъстига, кисел трън, лечебен ранилист, шапиче и др.\r\nНа територията на Врачанска област е забранено да се събира червен божур от находищата, намиращи се в защитените местности „Тепето“ в землището на гр. Криводол и „Коритата“ в землището на с. Софрониево, общ. Мизия.", "date": "2018.03.20", "title": "Враца: Mеждуведомствена комисия разпредели квотите от лечебни растения под специален режим за областта"}
{"url": "http://www.focus-news.net/news/2018/03/20/2501803/dimitar-stefanov-kmet-na-tutrakan-v-obshtinata-se-zadava-nuleva-godina-za-ovoshtarite-i-trudna-za-pchelarite.html", "text": "В Тутракан се задава нулева година за овощарите и трудна за пчеларите. Това каза в интервю за Радио „Фокус“ кметът на Тутракан Димитър Стефанов. По думите му всички ранноцъфтящи овошки на територията на общината са измръзнали. „Сред измръзналите овошки спадат и кайсиевите насаждения, представляващи 30% от масивите в страната“, добави кметът. Според него е немислимо овощарите да покрият своите разходи при такива обстоятелства. „Липсата на цъфтеж при овощните дръвчета, от друга страна, ще доведе и до по-трудно развитие на пчелните семейства“, каза още Стефанов. „Всички пчелари сега ще започнат да подхранват пчелните семейства, за да могат по някакъв начин да ги развият и да достигнат цъфтежа на акацията в едно нормално състояние. Но лошото е, че не знам до каква степен са измръзнали и цветоносните пъпки на акациевите насаждения. Много работа ще имат пчеларите, много разходи ще хвърлят, ако искат да имат нормални пчелни семейства“, каза още Димитър Стефанов. Той допълни, че икономиката на Тутракан ще пострада сериозно. Според кмета, държавата трябва да обърне внимание на общината и да подпомогне овощарите. По отношение на евентуална държавна помощ за пчеларите, Стефанов призова те да бъдат компенсирани на брой кошер, а не на брой продукция, която биха добили.", "date": "2018.03.20", "title": "Димитър Стефанов, кмет на Тутракан: В общината се задава нулева година за овощарите и трудна за пчеларите"}
{"url": "http://www.focus-news.net/news/2018/03/20/2501804/umbalsm-n-i-pirogov-nyama-da-sakrashtava-personal-ili-da-namalyava-zaplati-a-shte-prestrukturira-klinikite-i-otdeleniyata-si-obzor.html", "text": "Оздравителният план на Министерството на здравеопазването не предвижда кадрови съкращения или сътресения за пациентите. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с оздравителния план на болницата. Той подчерта, че ще оптимизират структурите, включващи сграден фонд и апаратура, като се търси максимална ефективност спрямо сградния фонд и това, което имат като кадри. Проф. Балтов подчерта, че няма да има сътресения и за пациентите. По думите му в „Пирогов“ работят 2150 човека, от които около 120 са заети в администрацията. Той даде пример с това, че вече ще има 1 хирургична клиника, вместо досегашните 4. 5 са били отделенията по „Урология“, а сега ще бъдат 3. Проф. Балтов уточни, че 46 са клиниките и отделенията, които ще бъдат окрупнени на 30.\r\n„Успяхме да предоговорим част от задълженията на „Пирогов“, така че да не бъдат търсени допълнителни лихви. Направили сме споразумения, които да ни позволят да успеем да се справим с натрупаните дългове през последните години“, допълни той. Според него, ако успеят да задържат това темпо на работа, това ще е възможно. „В рамките на 3 години би трябвало да сме ги ликвидирали. В момента тези, които са в просрочие са 14 млн. лв., другите са предоговорени и все едно ги нямаме като дългове. Това беше направено преди време и във ВМА“, каза още той. \r\nЛюба АЛЕКСИЕВА", "date": "2018.03.20", "title": "УМБАЛСМ „Н. И. Пирогов“ няма да съкращава персонал или да намалява заплати, а ще преструктурира клиниките и отделенията си (ОБЗОР)"}
{"url": "http://www.focus-news.net/news/2018/03/20/2501800/ministar-temenuzhka-petkova-energiynata-infrastruktura-osiguryava-vazmozhnost-za-razlichni-iztochnitsi-za-dostavka-i-sazdava-usloviya-konkurentosposobna-ikonomika.html", "text": "Енергийната инфраструктура е пряко свързана с всеки един от нас, защото тя ни дава сигурност на доставките и сигурност по отношение на това, че нашите домове ще бъдат топли и светли. Това заяви министърът на енергетиката Теменужка Петкова, която участваше във връчването на наградите за принос в развитието на енергийната инфраструктура в България, предаде репортер на Агенция „Фокус“. „Дава сигурност и на българския бизнес, защото именно енергийната инфраструктура осигурява възможността за различни източници за доставка на енергийни ресурси, което създава условия за конкуренция и конкурентоспособна икономика“, аргументира се енергийният министър. \r\n„За мен е изключителна чест и удоволствие, че Министерство на енергетиката и по-точно енергийната инфраструктура са включени в проектите, които имат възможност да бъдат номинирани за наградите, свързани с изграждането на тези изключително важни инфраструктурни проекти“, заяви  още министър Петкова и благодари на „Градът Медиа Груп“ за организираната инициатива, която е част от календара на събитията на българското председателство на Съвета на ЕС. \r\nПо думите енергийната инфраструктура е част от стратегическата инфраструктура на нашата страна, което я прави част и от националната ни сигурност.", "date": "2018.03.20", "title": "Министър Теменужка Петкова: Енергийната инфраструктура осигурява възможност за различни източници за доставка и създава условия конкурентоспособна икономика"}
{"url": "http://www.focus-news.net/news/2018/03/20/2501802/plovdiv-vremenni-ogranicheniya-na-dvizhenieto-shte-ima-v-grada-vav-vrazka-s-provezhdane-na-traditsionnoto-motoshestvie-za-parva-prolet-na-22-mart.html", "text": "Във връзка с провеждане на традиционното откриване на Първа пролет, организирано от мотобратство „Вагабонтс”, на 22 март (четвъртък) за времето от 11.30 до 12.30 часа при необходимост в Пловдив ще бъде спряно движението по ул. „Дилянка”. Това съобщи за Радио „Фокус“- Пловдив говорителят на ОДМВР. След потегляне на мотошествието се очакват временни ограничения и промени в организацията на движението в града по бул. „България”, бул. „Цар Борис ІІІ Обединител”, бул. „Найчо Цанов”, Асеновградско шосе.\r\nПрез деня са възможни и затруднения по направлението Пловдив – Асеновград – Бачково и в района на Бачковски манастир.\r\nПловдивската полиция призовава водачите на МПС да изпълняват стриктно разпорежданията на контролните органи по време на въвеждане на временната организация на движеното за недопускане на необосновани затруднения на трафика по посочените маршрути.", "date": "2018.03.20", "title": "Пловдив: Временни ограничения на движението ще има в града във връзка с провеждане на традиционното мотошествие за Първа пролет на 22 март"}
{"url": "http://www.focus-news.net/news/2018/03/20/2501798/transportnoto-ministerstvo-i-bdzh-zayaviha-che-obshtestvenite-porachki-v-holdinga-sa-prozrachni-i-v-tyah-mogat-da-uchastvat-firmi-ot-tseliya-es-obzor.html", "text": "Транспортното министерство и БДЖ заявиха, че обществените поръчки в холдинга са прозрачни и в тях могат да участват фирми от целия ЕС. Това стана ясно на извънредна пресконференция на зам.-министъра на транспорта, информационните технологии и съобщенията Велик Занчев и ръководството на БДЖ, след като на друга две фирми го обвиниха, че е обявило обществена поръчка за ремонт на локомотиви с предизвестен кандидат. Двете фирми са \"Експрес Сервиз\" ООД и \"БДЖ-Кончар\" АД и според тях обявената на 12 февруари поръчка е трябвало да бъде спечелена от \"ЖП тракция\".\r\nЗам.-министърът на транспорта информационните технологии и съобщенията Велик Занчев заяви, че сегашното ръководство на БДЖ е спасило холдинга от фалит, а обществените поръчки в него са напълно прозрачни. По думите му от месец и половина-два в публичното пространство вървят обвинения срещу БДЖ по най-различни поводи, но сегашното ръководство изплаща и дълговете на БДЖ, формирани във времето преди то да бъде назначено за такова. Той подчерта, че зад тези обвинения стоят изпълнителните директори на „Експрес Сервиз“ ООД и „БДЖ-Кончар“ АД. Според него не трябва частни компании, които се борят за работа на жп пазара, през медиен натиск да се опитват да излязат напред по един или друг начин. Занчев подчерта, че не може пред медиите да се печелят обществени процедури в БДЖ, защото на дружеството му трябва компания. Която да му даде най-добри условия като качество и бързина на изпълнение на услугата. \r\nУправителят на „БДЖ-Пътнически превози“ Пламен Пешаров допълни, че към днешна дата „БДЖ-Кончар“ дължи около 3 млн. лв. на „Пътнически превози“. По думите му „БДЖ-Кончар“ иска директни поръчки, а няма платена една стотинка за ток, вода и наеми. \r\nСпоред изпълнителния директор на ИА „Железопътна администрация“ Веселин Василев фирмата „Експрес сервиз“ желае да провали обществена поръчка, защото не отговаря на изискванията да я изпълнява. По думите му естественият ход е да се провали и компрометира с цел тя да падне. \r\nПреди около седмица стана ясно, че звеното за вътрешен одит към транспортното министерство ще проверява обществена поръчка на БДЖ, свързана с търг за поддръжка и ремонт на локомотиви на \"БДЖ - Пътнически превози“ на обща стойност над 4 млн. лева.\r\nЛюба АЛЕКСИЕВА", "date": "2018.03.20", "title": "Транспортното министерство и БДЖ заявиха, че обществените поръчки в холдинга са прозрачни и в тях могат да участват фирми от целия ЕС (ОБЗОР)"}
{"url": "http://www.focus-news.net/news/2018/03/20/2501801/ria-novosti-putin-e-poluchil-glasovete-na-85-ot-rusnatsite-v-chuzhbina.html", "text": "Владимир Путин е получил 84,99% от гласовете на руснаците в чужбина по време на неделните избори за президент на Русия. На второ място по отношение на гласуването зад граница е кандидатът на комунистите Павел Грудинин (5,04%), а на трето е новият лидер на руските либерали Ксения Собчак (4,07%), съобщи пред РИА Новости представителят на руската ЦИК Василий Лихачов.\r\n„На първо място е Владимир Путин с 403 942 гласа, в процентна стойност това са 84,99%. На втора позиция е Павел Грудинин (23 938 гласа или 5,04%). Третата позиция е за Ксения Собчак (19 331 гласа или 4,07%)“, съобщи Лихачов.\r\nПревод и редакция:", "date": "2018.03.20", "title": "РИА Новости: Путин е получил гласовете на 85% от руснаците в чужбина"}
{"url": "http://www.focus-news.net/news/2018/03/20/2501805/washington-examnier-liderat-na-republikanskata-partiya-razkritikuva-donald-tramp-za-tova-che-se-e-obadil-na-vladimir-putin.html", "text": "Лидерът на Републиканската партия в Сената на САЩ Мич МакКонъл заяви, че изборната победа на руския президент Владимир Путин е нечестна и разкритикува косвено американския държавен глава Доналд Тръмп за това, че е честитил победата на руския си колега по телефона, пише американското издание Washington Examiner.\r\n„Когато гледам руските избори, това което виждам е липсата на доказателства, че бюлетините са преброени честно“ заяви МакКонъл, като добави, че обаждане на Путин „не би било в челото на“ неговия списък.\r\nТой сравни Путин с диктатор от времената на Студената война, който печели изборите без затруднения. \r\nВъпреки това, МакКонъл заяви, че да се обади на Путин е прерогатив на президента – „Президентът може да се обади на който си иска“, констатира той.\r\nПо-рано днес, припомня Washington Examiner, по темата избухна и всеизвестният сенатор-републиканец Джон МакКейн – „Америкаският президент не предвожда „Свободния свят“ като поздравява диктатори за победата им на нагласени избори“, излезе със съобщение той.\r\nПревод и редакция:", "date": "2018.03.20", "title": "Washington Examnier: Лидерът на Републиканската партия разкритикува Доналд Тръмп за това, че се е обадил на Владимир Путин"}
{"url": "http://www.focus-news.net/news/2018/03/20/2501536/sport-imanol-alguasil-e-noviyat-starshi-trenyor-na-real-sosiedad.html", "text": "Иманол Алгуасил е новият старши треньор на Реал Сосиедад, заменяйки на поста Еусебио Сакристин.\r\nОтборът от Сан Себастиан след 29 кръг в испанското първенство е на 15 място в класиране.  Виктор Турмаков", "date": "2018.03.20", "title": "Спорт: Иманол Алгуасил е новият старши треньор на Реал Сосиедад"}
{"url": "http://www.focus-news.net/news/2018/03/20/2501537/inzh-doncho-atanasov-api-prez-izminalata-nosht-ne-e-imalo-nishto-izvanredno-po-republikanskata-patna-mrezha-vsledstvie-na-snegovalezhite-no-v-sledvashtite-dni-se-ochakvat-niski-temperaturi.html", "text": "През изминалата нощ не е имало нищо извънредно по републиканската пътна мрежа вследствие на снеговалежите, но в следващите дни се очакват ниски температури. Това каза на брифинг председателят на УС на Агенция „Пътна инфраструктура“ инж. Дончо Атанасов във връзка с новите снеговалежи, предаде репортер на Агенция „Фокус“. „Тази нощ беше доста тежка, във Видин падна сняг около 20 см. Доста по-ниски са температурите в Северна България и ще паднат значително със снеговалежи. Предупреждаваме хората да останат със зимни гуми. В близките 3-4-5 денонощия няма да бъде добре. Ще бъдат циклони с ниски температури. Това са природни аномалии, които все по-често ще ги срещаме. Засега нищо извънредно и тревожно не е имало тази нощ по републиканската пътна мрежа“, коментира инж. Атанасов. Той уточни, че е било ограничено тежкотоварното движение по автомагистрала „Хемус“ заради обилния снеговалеж. \r\nЛюба АЛЕКСИЕВА", "date": "2018.03.20", "title": "Инж. Дончо Атанасов, АПИ: През изминалата нощ не е имало нищо извънредно по републиканската пътна мрежа вследствие на снеговалежите, но в следващите дни се очакват ниски температури"}
{"url": "http://www.focus-news.net/news/2018/03/20/2501504/kyustendil-v-grada-shte-badat-nagradeni-otlichenite-uchastnitsi-v-natsionalniya-konkurs-za-detska-risunka-prolet-varhu-lista.html", "text": "В града ще бъдат наградени отличените участници в Националния конкурс за детска рисунка „Пролет върху листа”. Това съобщи за Радио „Фокус” – Кюстендил Любляна Начева, експерт „Духовно развитие и работа с подрастващите” към Община Кюстендил. По думите ѝ от 17.30 часа в залата на Възрожденското училище ще бъде открита представителна изложба с отличените творби. „Конкурсът е утвърден форум на детското творчество и се радва на широка популярност. Хилядите получени рисунки го превръщат в представителна извадка за нивото на детското изкуство в България. Това е съвсем естествено, тъй като Кюстендил се е наложил като традиционно място за създаване и експониране на изкуство”, каза Любляна Начева. По думите ѝ има много добри детски произведения. Темата „Пролет върху листа“ е свободна и креативна. Децата са рисували с различни изобразителни материали: акварел, темпера, маслени бои, пастел, апликации, мозайки, стъклописи, суха игла и различни смесени техники, и да създадат  пролетни пейзажи и натюрморти, цветя, фигурални композиции или свободни изображения в пролетна хармония.\r\nВенцеслав ИЛЧЕВ", "date": "2018.03.20", "title": "Кюстендил: В града ще бъдат наградени отличените участници в Националния конкурс за детска рисунка „Пролет върху листа”"}
{"url": "http://www.focus-news.net/news/2018/03/20/2501505/pregled-na-osnovnite-temi-v-balkanskiya-pechat-agentsiya-fokus.html", "text": "Хиляди туристи посещават град Травник, за да видят родното място на нобеловия лауреат по литература Иво Андрич, да посетят неговата къща-музей и да открият символите, които писателят е споменавал в творбите си като „Травнишка хроника“ и  „Притча за слона на везира“, пише  Sarajevo Times.\r\nПостоянната изложба в регионалния музей „Родната къща на Иво Андрич“ представя живота и литературата на нобеловия лауреат и съдържа стаята, където е роден, стая, посветена на „Травнишка хроника“, както и снимки от церемонията, когато той получава Нобеловата награда. \r\nКураторът на музея Енес Скрго отбеляза, че миналогодишният туристически сезон е бил добър и че най-многобройните гости са били почитателите на трудовете на Андрич от Словения. Скрго отбеляза, че къщата-музей участват в различни литературни и културни програми ежегодно, с които искат да напомнят на обществото най-важните дати и събития от живота на Андрич.\r\nСъбитията тази година ще бъдат посветени на стихосбирката му „Екс Понту“, която е първата негова книга, издадена преди сто години. \r\n***\r\nСпоред косовския вицепремиер Енвер Ходжай  Косово трябва да изпрати молба за членство до Съвета на Европа колкото се може по скоро. Той заяви, че организацията е най-важната след Европейския съюз, пише   Gazeta Express.\r\n„Молбата трябва да се изпрати скоро, защото сега в рамките на организацията е настъпило перфектното време. В следващите две години Съветът на Европа ще се води от държави, които са признали Косово и ако изпратим молба, може да бъдем включени на дневен ред и да започнем да изпълняваме условията да станем пълноправен член“, заяви Ходжай. Той допълни, че ако кандидатурата бъде изпратена през 2018 г. процесът за членството ще отнеме между една и три години.\r\n***\r\n Председателят на парламента на Гърция  Николаос Вуцис разкритикува някои пан-македонски организации, които са изпратили до всичките депутати електронно  по отношение на спора за името с Македония, в което са заплашвали с доживотен затвор или екзекуции, ако гласуват в полза на название на страната, включващо думата „Македония“, пише  Protothema. \r\n„Някои вече са отишли твърде далеч и нямам предвид единствено ръководството на „Златна зора“. Някои са отишли твърде далеч, защото са разпространили сред депутатите от гръцкия парламент послание от представители на пан-македонските организации, които ни обвиняват в предателство и казват, че ще ни осъдят на смърт или доживотен затвор, ако посмеем да гласуваме в полза на предложението на гръцките правителство и външно министерство, когато въпросът за компромисното име с Македония достигне до парламента“, заяви Вуцис. \r\n***\r\nТурското външно министерство заяви, че властите на САЩ все още не могат да разберат природата и целите на операцията на турските въоръжени сили в сирийския регион Африн, пише   Daily Sabah.\r\n„Операция „Маслинова клонка“ е операция срещу тероризма. Операцията със сигурност не цели гражданското население, а по-скоро цели да спаси цивилното население от потисническото на терористичните организации“, пише в официално заявление на министерството.  Посланието идва в отговор на заявлението на Държавния департамент на САЩ, че страната е „дълбоко загрижена“ относно хуманитарната ситуация в Африн.\r\nТурското министерство съобщава, че е предприело необходимите мерки, за да осигури защитата на цивилните, както и хуманитарна помощ за тях. \r\n„Последното изказване на САЩ демонстрира, че те вси още не могат или не искат да разберат причините, целите и природата на операция „Маслинова клонка“, на свой ред коментира турският вицепремиер Бекир Боздаг.", "date": "2018.03.20", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/03/20/2501439/sofiya-168-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "168 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта.\r\nЦветилена СИМЕОНОВА", "date": "2018.03.20", "title": "София: 168 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/20/2501506/razkrito-e-otklonyavane-ot-mitnicheski-rezhim-tranzit-na-tyutyun-za-nargile-za-nad-600-000-lv-na-gkpp-kapitan-andreevo.html", "text": "Отклоняване от митнически режим „Транзит\" на 1 200 кг тютюн за наргиле на стойност около 600 000 лв. разкриха митническите служители на ГКПП \"Капитан Андреево\". Това съобщиха от пресцентъра на Агенция \"Митници\". Акцизната стока е превозвал по документи товарен автомобил с латвийска регистрация. Камионът е пристигнал на Митнически пункт \"Капитан Андреево\" на 18 март 2018 г. сутринта на трасе „Изход товарни автомобили\", управляван от латвийски гражданин. Шофьорът на камиона е декларирал, че превозва  от Латвия за Турция през България 24 пакета, съдържащи по 50 кг тютюн за наргиле с общо нетно тегло 1200 кг, както и друга стока, за които е представил фактура и транзитна декларация.\r\nПри последвалата митническа проверка на превозното средство и товара със специализирана рентгенова апаратура, митническите служители откриват индикации за несъответствие на съдържанието с декларираните стоки. Извършена е физическа проверка, при която митническите служители установяват, че в товарното помещение на камиона е налице останалата стока, но липсва декларирания тютюн за наргиле. Т.е. тютюнът за наргиле е отклонен от митнически  режим  „Транзит\".\r\nСрещу шофьора на камиона - латвийски гражданин, с инициали К.К., е съставен акт за установяване на административно нарушение. Товарният автомобил е задържан като средство, послужило за извършване на нарушението. Работата по случая продължава.", "date": "2018.03.20", "title": "Разкрито е отклоняване от митнически режим „Транзит\" на тютюн за наргиле за над 600 000 лв. на ГКПП \"Капитан Андреево\""}
{"url": "http://www.focus-news.net/news/2018/03/20/2501503/ministar-emil-karanikolov-nad-20-hil-dushi-na-godina-se-obrashtat-kam-komisiyata-za-zashtita-na-potrebitelite-i-broyat-im-raste.html", "text": "Тенденцията е да расте броят на хората, които се обръщат към КЗП, като за година те са над 20  хил. души. Това каза министърът на икономиката Емил Караниколов на конференция на тема „Цифровата икономика-какви са ползите за потребителите“ по повод Европейския ден на потребителите, предаде репортер на Агенция „Фокус“. „Министерството на икономиката и КЗП работим усилено, за да гарантираме правата на потребителите, за повишаване на информираността им и за защитата на икономическите им интереси в дигиталния свят“, изтъкна той. „Българското председателство ще положи необходимите усилия за изграждане на цифровия единен пазар чрез постигане на максимален напредък по двете ключови законодателни предложения - за Директива за договорите за предоставяне на цифрови съдържания и Директива за договорите за продажба на стоки“, посочи Емил Караниколов и допълни, че двете директиви са заложени като едни от най-важните приоритети на Председателството. „Българското председателство е постигнало много добър напредък в преговорите с ЕП по приемане на предложението на Директивата за цифрово съдържание“, обясни министърът. „Надяваме се до края му да постигнем още по-голям напредък, за да доведем до успешен завършек преговорния процес по тази важна материя“, каза още той.\r\nБиляна ИВАНОВА", "date": "2018.03.20", "title": "Министър Емил Караниколов: Над 20 хил. души на година се обръщат към Комисията за защита на потребителите и броят им расте"}
{"url": "http://www.focus-news.net/news/2018/03/20/2501340/afp-yuzhna-koreya-i-sasht-vazobnovyavat-savmestnite-voenni-ucheniya.html", "text": "Южна Корея и САЩ заявиха във вторник, че ще възобновят съвместните военни учения, която бяха отложени с цел избягване на сблъсъци със Северна Корея по време на Зимните олимпийски игри в Пьончан, предава AFP.\r\n„Очаква се упражненията да бъдат възобновени на 1 април, в мащаб, подобен на този от предходните години\", поясни говорителят на Министерството на отбраната на Сеул.Тереза Герова", "date": "2018.03.20", "title": "AFP: Южна Корея и САЩ възобновяват съвместните военни учения"}
{"url": "http://www.focus-news.net/news/2018/03/20/2501321/sputnik-sarbiya-zashto-kosovo-mozhe-da-ima-armiya-a-republika-srabska-nei.html", "text": "Ако след изборите Милорад Додик остане в Председателството на Босна и Херцеговина, то той би могъл съвсем законно да повдигне въпроса за възстановяване на армиите на субектите на страната. Въпреки това, за да бъде постигнат този план, е необходим консенсус от трите представители на Председателството на Босна и Херцеговина, отбелязва сръбската редакция на Sputnik.\r\nАвторът припомня позицията на САЩ, представена от помощник-държавния секретар по въпросите за Европа и Евразия Уес Мичъл, който подкрепи създаването на косовска армия. Ако Косовските сили за сигурност (КСС) бъдат трансформирани в армия, то тогава Додик с право напомня, че съгласно Дейтънското мирно споразумение Република Сръбска има право на своя армия. \r\nНяма нито един международен документ, който предвижда създаване на армия на Косово. За сметка на това Република Сръбска не само има такъв документ, но и е разполагала със собствена армия, образувана по силата му. Това е т.нар. Войска на Република Сръбска (ВРС), създадена на 12 май 1992 г. с решение на парламента на  Република Босна и Херцеговина (съществувала в периода 1992-1997 г.). През януари 2006 г. тя влиза в състава на армията на Босна и Херцеговина. Военноto наследство и идентичност на армията на Република Сръбска се запазва в Трети пехотен полк на армията на Босна и Херцеговина.\r\nВ този контекст поражда основания за съмнения - ако Западът смята, че Косово може да разполага със собствена армия, тогава защо, хипотетично погледнато, такава не може да има и Република Сръбска?\r\nСпоред професора по политология Радомир Нешкович Западът разглежда Република Сърбска като част от Босна и Херцеговина, а на Косово, въпреки че е под протекторат, гледа като на суверенна държава. Поради тази причина засега изглежда невъзможно създаването на армия на Република Сръбска, обяснява Нешкович. Въпреки това, той не отрича възможността въпросът да бъде повдигнат в Босна и Херцеговина, ако Милорад Додик, след изборите в Босна и Херцеговина става член на председателството на Босна и Херцеговина.\r\n„От тази позиция той има съвсем законно право да повдигне въпроса. Въпреки това, за да се постигне този план, трябва да има консенсус от тримата членове на председателството, което е малко възможно“, твърди политологът. .Тереза Герова", "date": "2018.03.20", "title": "Sputnik (Сърбия): Защо Косово може да има армия, а Република Сръбска не?"}
{"url": "http://www.focus-news.net/news/2018/03/20/2501322/the-korea-herald-v-balgarskoto-posolstvo-v-seul-be-organizirana-izlozhba-s-natsionalnite-obekti-vklyucheni-v-spisaka-na-yunesko.html", "text": "Посолството на Република България в Южна Корея представи фотоизложба с националните обекти, включени в Списъка на световните културни и природни обекти на ЮНЕСКО, отбелязва вестник The Korea Herald.\r\nНа изложбата, организирана миналата седмица, бяха представени 14 широкомащабни снимки на българския фотограф Александър Нишков, показващи седемте исторически забележителности на България и два природни обекта, включени в списъка на ООН. \r\n„Стратегическото положение на България като страна на кръстопътя между Европа и Азия е причината, поради която България е била обитавана от различни култури, включително траки, римляни, славяни, прабългари, византийци, османци и гърци\", припомни българският посланик в Южна Корея Петър Андонов в рамките на реч при откриването на изложбата. \r\n„Всички са оставили богатото си културно наследство в българската култура“, подчерта дипломатът. \r\nПосланикът отбеляза, че изложбата „Българските паметници в Списъка на културните и природни обекти на ЮНЕСКО“ е представена в период, в който София председателства Съвета на Европейския съюз. В тази връзка Андонов припомни кои са приоритетите на Българското председателство на Съвета на ЕС. Тереза Герова", "date": "2018.03.20", "title": "The Korea Herald: В българското посолство в Сеул бе организирана изложба с националните обекти, включени в списъка на ЮНЕСКО"}
{"url": "http://www.focus-news.net/news/2018/03/20/2501319/predstoyashti-sabitiya-v-stranata-za-20-mart-agentsiya-fokus.html", "text": "***\r\nОт 16.00 часа, в Регионалната библиотека „Пенчо Славейков“ във Варна Председателят на Народното събрание Цвета Караянчева ще открие изложба, с която Варненската библиотека ще отбележи 135-ата годишнина от създаването си и 125-ата годишнина от рождението на нейния първи директор. В 16.45 часа председателят на Народното събрание ще разговаря с председателя на Фондация „Международен балетен конкурс - Варна“ Димитър Димитров и членове на Управителния съвет на организацията.\r\nПо-късно тя ще се запознае с направеното по изграждането на варненския булевард „Васил Левски“, което е най-големият инфраструктурен проект на града.\r\n***\r\nОт 09.30 часа, в Хотел Балкан ще се проведе конференция по случай Деня на потребителите. Темата е \"Цифровата икономика - какви са ползите за потребителите?\" Участие в нея ще вземата министърът на икономиката Емил Караниколов, председателят на българския Икономически и социален съвет проф. д-р  Лалко Дулевски и др. \r\n***\r\nОт 09.30 часа в заседателната зала в сградата на Висшия съдебен съвет ще се проведе заседание на Съдийската колегия на Съвета. \r\n***\r\nОт 10.00 часа Конституционният съд ще проведе заседание по делото по искане на Седемдесет и пет народни представители от 44-тото Народно събрание  на основание на чл. 149, ал. 1, т. 4 от Конституцията на Република България за произнасяне за съответствие на сключената от Република България Конвенция на Съвета на Европа за превенция и борба с насилието над жени и домашното насилие с Конституцията на Република България преди ратификацията ѝ.\r\n***\r\nОт 10.00 часа 8 състав на Специализирания наказателен съд ще гледа делото срещу Ангел Д., Деян С., Динко Д. и др., обвинени в организиране и ръководене на престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Младен М., Мария Тр. и др., обвинени в организиране и ръководене на престъпна група. \r\n***\r\nОт 10.30 часа в Музея ба съобщенията (ул. „Гурко“ 6) заместник–министърът на транспорта, информационните технологии и съобщенията Димитър Геновски ще валидира пощенско-филателно издание на тема „140 години от Руско-турската освободителна война“.\r\n***\r\nОт 10.30 часа в Агенция „Пътна инфраструктура“ ще се проведе брифинг, на който ще бъдат предоставени основните изводи от доклада за срутището  на ІІ-86 Смолян – Мадан. Той ще бъде представен от  ръководителя на експертната работна група доц. д-р Стефчо Стойнев, който е ръководител на катедра „Хидрология и инженерна геология“ в Минно-геоложкия университет „Св. Иван Рилски“, и от председателя на УС на АПИ инж. Дончо Атанасов. \r\n***\r\nОт 11.00 часа 10 състав на Специализирания наказателен съд ще гледа делото срещу Борис Т., Иван Т., Виктория Т. и др., обвинени в организиране и ръководене на престъпна група. \r\n***\r\nОт 11.00 часа 17 състав на Специализирания наказателен съд ще гледа делото срещу Добрин Д., Николай И., Красимир Б. и др., обвинени в организиране и ръководене на престъпна група. \r\n***\r\nОт 11.00 часа във Висшето училище по телекомуникации и пощи ще се проведе Дискусионен форум \"Лидерството като бранд в условията на Четвърта индустриална революция.\r\n***\r\nОт 11.00 часа в зала № 8 на Националния дворец на културата ръководството и членове на Комисията за защита от дискриминация ще се срещнат с ръководството на НДК и ще им връчат сертификат за достъпност. \r\n***\r\nОт 12.00 часа в Голямата зала на БТА ГД „БОЕЦ“ ще представи на пресконференция информация и документи от Национална агенция по приходите (НАП) и други институции за несъбран Данък добавена стойност (ДДС) от 2000 до 2017 г. \r\n***\r\nОт 13.00 часа 3 състав на Специализирания наказателен съд ще гледа делото срещу Георги Г., Цено Ф., и Борис Р., обвинени в организиране и ръководене на престъпна група. \r\n***\r\nОт 13.30 часа 9 състав на Специализирания наказателен съд ще гледа делото срещу Диана В., Александър М. и Сашо К., обвинени в организиране и ръководене на престъпна група. \r\n***\r\nОт 13.30 часа 6 състав на Специализирания наказателен съд ще гледа делото срещу Филип К., обвинен в организиране и ръководене на престъпна група. \r\n***\r\nОт 13.30 часа 5 състав на Специализирания наказателен съд ще гледа делото срещу Георги Б., обвинен в организиране и ръководене на престъпна група. \r\n***\r\nОт 13.30 часа в сградата на Националния институт на правосъдието (НИП) Пленумът на Висшия съдебен съвет ще проведе среща с представителите на Европейската комисия по Механизма за сътрудничество и оценка.\r\n***\r\nОт 14.00 часа 6 състав на Специализирания наказателен съд ще гледа делото срещу Тодор С., Владимир Р., Илия Е. и др., обвинен в организиране и ръководене на престъпна група. \r\n***\r\nОт 14.00 часа в зала 501 на Висшето училище по застраховане и финанси (ВУЗФ) ще се проведе международна конференция на тема „Корейския иновационен модел, моделът за технологична комерсиализация на Фраунхофер и уроци за България“. Приветствие ще отправи министърът на образованието Красимир Вълчев. \r\n***\r\nОт 15.00 до 17.00 часа, народният представител от „БСП за България“ Николай Цонков и общинският съветник Иван Таков ще проведат приемна за граждани на ул. \"Леге\" №10, етаж 1.\r\n***\r\nОт 15.50 часа, в конферентната зала в Дома на Европа, ул. „Г. С Раковски“ № 124 европейският комисар отговарящ за транспорта Виолета Булц ще даде пресконференция. \r\n***\r\nОт 18.00 часа в Галерия „Академия“ на НХА Италианският културен институт в София ще открие изложбата „Идентичност между символика и цветове“.\r\n***\r\nОт 18.00 часа в централното фоайе на Националната библиотека „Св. св. Кирил и Методий“ ще се състои премиерата на стихосбирката „67 сутрини“ на Недялко Йорданов.\r\n***\r\nОт 18.30 часа в Гьоте-институт ще бъде открита изложбата „Супата на Кафка“ на Галина Йотова.\r\n***\r\nОт 19.00 часа в зала „България“ Детският радиохор посреща пролетта с концерт.\r\n***\r\nОт 19.30 часа на сцена в „Червената къща” ще бъде представена постановката „Високо там горе”, посветена на руската поетеса Анна Ахматова.\r\n***\r\nОт 20.00 часа в „Червената къща“ темата „Градско земеделие в София: хоби, начин на живот или оцеляване?” ще бъде обект и на дискусия между български и гостуващи от Сао Пауло и Холандия експерти. \r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще проведе приемна да граждани. \r\n***\r\nОт 8.15 часа ще се проведе протест на служителите в затвора в Белене. \r\n***\r\nОт 10.00 часа в района на Военно формирование 26 400- Благоевград ще се проведе Тържествен ритуал за полагане на военна клетва и „Ден на отворените врати с показ на въоръжение и бойна техника”.\r\n***\r\nОт 18.00 часа в зала „22 септември“ ще бъде представена книгата на проф. Иво Христов „Пред пепелището на нестаналото българско общество”.\r\n***\r\nВ ДКЦ Айтос ще се проведе кампания за безвъзмездно и доброволно кръводаряване.\r\n*** \r\nОт 12.00 в сградата на Община Варна ще се проведе пресконференция, организирана от Движение Възраждане. Поводът за пресконференцията е организираният от Възраждане протест на 26 март във връзка с пристигането във Варна на турския президент Реджеп Тайип Ердоган.\r\n*** \r\nОт 9.00 часа в Ритуалната зала на Община Велико Търново ще се проведе среща на ТЗ ГРАО. \r\n*** \r\nОт 15.00 часа в Голяма зала на Община Велико Търново кметът Даниел Панов ще се срещне с ученици.\r\n*** \r\nОт 17.30 часа в  Изложбени зали „Рафаел Михайлов“ ще бъде открита изложба „70 години Великотърновски художници 1948-2018“. \r\n*** \r\nОт 17.30 часа в  читалнята на РНБ „П. Р. Славейков“ ще бъде представена библиографията „Академик Иван Радев“ по повод 75-годишнината на ак. Иван Радев – почетен гражданин на Велико Търново.\r\n*** \r\nОт 18.00 часа в Зала 30 на Младежки дом ще се състои концерт на ученици от Музикалната школа по повод Празника на Велико Търново.\r\n*** \r\nОт 19.00 часа в МДТ „Константин Кисимов“ ще се състои съвместен концерт на ученическия оркестър на СУ „Емилиян Станев“ и Духовия оркестър при Община Велико Търново.\r\n***\r\nКметът на Община Видин Огнян Ценков и заместник-кметът Венци Пасков ще посетят селата Капитановци (11:30 ч., сградата на читалището)  и Покрайна (12:30 ч. ,в центъра на селото ), във връзка с продължението на проект „Топъл обяд в Община Видин”. \r\n*** \r\nОт 9.00 часа Спортна зала „Никола Петров“ ще се проведе Областно първенство по хандбал за юноши и девойки 8 - 10 клас от ученически игри 2017/2018 година.\r\n***\r\nОт 17.30 часа в ХГ „Недялко Каранешев“ ще бъде представена  стихосбирката „Радост, мъка и тъга“ с автор Стефка Токмакчиева - член на ТЛГ „Асен Разцветников“.\r\n*** \r\nОт 18.30 часа НЧ „Напредък-1869“ Държавна опера - Бургас ще представи музикалния спектакъл „Оскарите в музиката“ с участието на Милица Гладнишка и Филип Аврамов. Диригент - Левон Манукян. \r\n***\r\nОт 10.00 часа в спортна зала „Олимпиада” за поредна година община Каварна ще бъде домакин на областният кръг на ученическите игри по хандбал за област Добрич.\r\n***\r\nОт 17.30 часа в залата на Музея на фотографията и съвременните визуални изкуства Александър Дончев от македонския град Струмица  ще покаже в изложбата си „Монос“.\r\n***\r\nОт 11.00 часа в читалище „Братство” ще бъде открита изложба на класа по рисуване към читалището. \r\n***\r\nОт 12.20 часа в сградата на Окръжна прокуратура ще бъде открита „Синя стая”, след което ще се представи отчет за дейността на прокуратурата за 2017 година.\r\n***\r\nОт 17.30 часа в залата на Възрожденското училище ще бъде открита изложба от Националния конкурс за детска рисунка „Пролет върху листа”.\r\n***\r\nОт 19.00 часа в Драматичен театър – Монтана ще се състои премиерата на \"Мистерията \"Дон Жуан\" от Анатолий Крим, режисьор Минчо Събев.\r\n***\r\nВ 09.00 часа в зала 1 на Апелативния съд ще се проведе заседание по делото срещу Иванка Ройдова, обвинена в поръчване убийството на 6 души, свои роднини.  \r\n***\r\nВ 09.00 часа в зала 10 на Окръжния съд ще се проведе заседание по делото срещу Драгомир Д., обвинен в избягване и плащане на данъчни задължения в особено големи размери. Делото е насрочено в разпоредително заседание.\r\n***\r\nВ 09.30 часа в зала 3 на Районния съд ще се проведе заседание по делото срещу Атанас К., обвинен в присвояване на чужди вещи – оръжия и боеприпаси от спортен клуб-стрелбище. \r\n***\r\nВ 10.00 часа в зала 10 на Районния съд ще се проведе заседание по делото срещу Иван Б. и Анна К., обвинени в изработка и продажба на фалшиви документи за завършено висше образование. По делото са призовани 36 свидетели.\r\n***\r\nВ 11.00 часа в Концертната зала министърът на културата Боил Банов ще участва в пресконференция за бъдещето на Пловдивската опера, организирана от Фондация „Дом за Пловдивската опера“.  \r\n***\r\nОт 11.15 часа на новото кръгово на разклона за с. Крумово на пътя Пловдив – Асеновград ще се състои брифинг за важните пътни проекти на региона. Ще участва представител на АПИ. \r\n***\r\nОт 11.00 часа в Концертна зала в град Пловдив фондация „Дом за Пловдивската опера\" организира пресконференция по повод катастрофалното състояние на Концертна зала, провалянето на цял сезон за концерти на Държавна опера Пловдив и липсата на резултатни действия от страна на държавата за ремонтирането й.\r\n***\r\nОт 16.00 часа в офиса на ГЕРБ в район „Тракия” в блок 91 общинският съветник от ГЕРБ в Общински съвет – Пловдив Иван Вичков ще приема граждани.\r\n***\r\nОт 11.00 часа в сградата на ОДМВР-Плевен ще се проведе брифинг, на който ще бъде направен отчет-анализ на дейността на дирекцията. На него ще присъства и министърът на вътрешните работи Валентин Радев. \r\n***\r\nОт 11.00 часа в зала 2.101 на Русенския университет ще се състои премиера на филм на известния български радио журналист и телевизионен коментатор Коста Филипов.\r\n***\r\nОт 15.00 часа в корпус 2, зала 101, на Русенски университет „Ангел Кънчев“,  Русенски университет, Професионална гимназия по икономика и управление „Елиас Канети“ – Русе и работодатели от счетоводни къщи ще проведат съвместна инициатива под надслов „Триъгълник на успеха – път към изграждане на човешкия капитал“.\r\n***\r\nВ СУЕЕ „Св. Константин-Кирил Философ“ волейболна игра, в която ще се включат ученици от френските паралелки, служители франкофони на Монтюпе и играчи от най-успешния, непобедим отбор от сезон 2017/2018 на волейболната Висша лига – „Дунав“ по повод световната седмица на Франкофонията.\r\n***\r\nОт 19.00 часа в Доходно здание, ще се състои поредният вълнуващ концерт от фестивалния афиш на МФ. Мартенски музикални дни 2018.\r\n*** \r\nВ 12:30 часа в село Търън областният управител Недялко Славов и кметът на община Смолян Николай Мелемов ще се срещнат с кметовете и жителите на населените места, блокирани от свлачището край Тикале. \r\n***\r\nОт 10.30 часа в Центъра за обществена подкрепа (ЦОП), който се намира на ул. „Цар Освободител“ 2, ще се проведе Ден на отворените врати в социалните услуги, организиран от Община Хасково. \r\n***\r\nОт 15.00 часа в Младежкия център в града ще се проведе пресконференция с участието на проф. Борислава Танева и Цанислав Петков по повод предстоящ концерт. \r\n***\r\nОт 10.30 часа във фоайето на Образцово народно читалище \"Заря\" ще се проведе кандидатстудентска борса.\r\n*** \r\nОт 10.30 часа в зала 203 на общината ще се проведе брифинг. \r\n*** \r\nОт 16.00 часа пред Паметника на загиналите във войните шуменци на пл. „Кристал“ ще бъдат поднесени венци и цветя по повод 73 години от Дравската епопея. \r\n*** \r\nОт 17.00 в стая 25 на II ОУ \"Д-р П. Берон\" ще се състои проява \"Какво научихме от \"Рибния буквар\" по повод патронния празник на училището.", "date": "2018.03.20", "title": "Предстоящи събития в страната за 20 март (Агенция „Фокус“)"}
{"url": "http://www.focus-news.net/news/2018/03/20/2501320/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Севернокорейският лидер Ким Чен-ун е поел ангажимент относно евентуална денуклеаризация Корейския полуостров на фона на подготовка за срещата си с американския президент Доналд Тръмп, това заяви външният министър на Южна Корея Кан Кюн-ха, пише Washington Examiner. Първият дипломат на Сеул е на посещение във Вашингтон, където ще се срещне с официални лица от САЩ, сред които временно изпълняващия длъжността на държавен секретар Джон Съливан и председателя на републиканското мнозинство в Камарата на представителите на Конгреса Пол Раян. В интервю за местна телевизия, Кан Кюн-ха заяви, че лидерът на пхенянския режим е „дал думата си“, като според министъра, „тежестта на неговата дума е доста значителна, имайки предвид, че това е първият път, в който тези думи са дошли от самия върховен лидер“. Южнокорейският дипломат подчерта, че това такова обещание не е давано досега. \r\nАмериканското издание припомня, че по-рано през март Доналд Тръмп се съгласи да се срещне с лидера на Северна Корея, като това ще е първият път, в който президент на САЩ провежда директни разговори с водача на режима в Пхенян. А междувременно, коментира вестникът, севернокорейски дипломат, занимаващ се с американските въпроси, кацна във Финландия в неделя, където ще проведе преговори с лица от Южна Корея. Това се случва ден след като външният министър на Северна Корея завърши своето посещение в Швеция.\r\n*** Президентът на Палестинската автономия Махмуд Аббас обиди американския посланик в Израел Дейвид Фридман, наричайки го „кучи син“, след като дипломатическият представител на САЩ определи израелските поселения на Западния бряг за част от Израел, пише вестник Haaretz.\r\nВ рамките на своя реч в столицата на Автономията Рамала, Аббас заяви: „Кучи син. Нима те (израелските заселници - бел. пр.) изграждат поселенията си на своя земя? Ти също си заселник и твоето семейство са заселници“. Късно в понеделник Фридман предположи, че е възможно думите на президента са антисемитски. \r\nГоворейки на Световния форум за борба с антисемитизма, посланикът заяви, че „трима млади израелци бяха убити в края на седмица студенокръвно от палестински терористи, а реакция от палестинските власти не последва. Нямаше осъждане на деянието“, подчерта Фридман. „Видях отговора му на своя телефон. Неговият отговор бе да ме нарече „кучи син“, отбеляза дипломата и добави: „това антисемитизъм ли е или политическа беседа?“. \r\nАббас направи коментар си, след като група американски официални лица и дипломати определиха новите поселения, които израелците изграждат по Западния бряг, като част от Израел. Според изразеното от американските дипломати мнение, е нещо нормално Израел да засели териториите, окупирани след Шестдневната война от 1967 г. Държавният департамент на САЩ се разграничи от позицията на Фридман.\r\n*** Експлозията в един от кварталите на Остин в неделя през нощта е имала прилики с останалите три бомби, които бяха детонирани в столицата на американския щат Тексас по-рано този месец, което кара полицията да смята, че всички заложени устройства са дело на един и същи човек, пише Washington Post. \r\nПоследният взрив, който рани двама мъже разхождащи се по път в жилищен квартал, тласна града още по-навътре в мистерията, която накара живеещите в него хора да не излизат от къщите си на фона на продължаващото търсене на улики от полицията, коментира вестникът. \r\nСистемата, с която е задействана бомбата, е подтикнала следователите към идеята, че човекът или хората, заложили устройството, са по-способни и умели отколкото властите първоначално са предполагали, това заяви Браян Манли, временния шеф на полицията в Остин. Манли разкри, че новото устройство представлява промяна в тактиката на отговорния, тъй като предишните три взрива са прогърмели край домовете на хората.\r\n„Това което видяхме е значителна промяна от това, което определяхме като три отделни атаки срещу определени хора, тъй ката бомбата от миналата нощ просто е засегнала случайни минувачи“, заяви Манли. \r\nВзривното устройство от неделя допринася към несигурността и напрежението в Остин, като изданието отбелязва, че столицата на Тексас се намира „на ръба“ след като по време на предишните три взрива бяха убити двама души, а други двама ранени, единият от които сериозно. Междувременно властите изглежда се намират в задънена улица относно това кой може да поставя устройствата и какъв е неговият мотив. Единственото, в което от полицията са сигурно, е че бомбите са направени с умение и вещина, както и че случаите са свързани.  \r\n*** Турският президент Реджеп Тайип Ердоган заяви, че има вероятност Анкара да извърши отвъдгранична операция в иракския район Синджар пише вестник Daily Sabah. Целта ще бъдат, според държавния глава, позиции на Кюрдската работническа партия. Коментарът му е направен в понеделник, ден след като в неделя турската армия и подкрепяни от нея групировки превзеха град Африн от кюрдските „Народни отряди за защита“ в едноименната сирийска провинция. \r\nСпоред думите на Ердоган, Турция е „поискала от иракското правителство да изчисти терористите от Кюрдската работническа партия в северен Ирак и скоро ще извърши отвъдгранична операция там“. По данни на изданието, Турция и Ирак планират друга, обща операция, срещу позиции на Кюрдската работническа партия, която е определяна като терористична организация от множество държави, сред които и Турция. Срещу позиции на групировката в миналото турските Военновъздушни сили са извършали няколко удара. \r\nЕрдоган освен това подчерта, че операция „Маслинова клонка“, в Сирия ще продължи и след превземането на Африн, като нейна цел ще бъдат контролираните от „Народните отряди за защита“ позиции между Африн и границата с Ирак. Ердоган подчерта, че „ние ще продължим този процес, докато не елиминираме напълно този коридор, включително Манбидж, Айн ал-Араб, Тел Абиад, Рас ал-Алин и Камишли“.\r\nПо-рано в понеделник от Дамаск определиха като \"окупация\" присъствието на турски военни в Африн и изискаха незабавното им оттегляне. Сирия се обяви срещу операция \"Маслинова клонка\" още след нейното начало, като дори част от групировките верни на режима оказаха подкрепа на кюрдските формирования в северната сирийска провинция.\r\n***", "date": "2018.03.20", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/03/20/2501323/russia-today-rusiya-i-kitay-blokiraha-zasedanie-na-saveta-za-sigurnost-na-oon-za-pravata-na-choveka-v-siriya.html", "text": "Русия и Китай блокираха провеждането на заседание на Съвета за сигурност на ООН за спазването на правата на човека в Сирия, предава телевизионният канал Russia Today.\r\nЗа включването на съответната тема в заседанието настояха осем държави. Четири страни, сред които Русия и Китай, гласуваха против провеждането му, а други три държави се въздържаха. \r\nКакто поясни заместник-постоянният представител на Руската Федерация при ООН, Генадий Кузмин, основания за провеждането на подобно заседание няма, тъй като подобен въпрос би следвало да се обсъжда в Съвета по правата на човека, а не в Съвета за сигурност на ООН.  \r\n„Точката от дневния ред не бе одобрена, тъй като не получи нужния брой гласове“, обяви постоянният представител на Италия при ООН Себастияно Карди, председателстващ Съвета за сигурност на международната организация. Тереза Герова", "date": "2018.03.20", "title": "Russia Today: Русия и Китай блокираха заседание на Съвета за сигурност на ООН за правата на човека в Сирия"}
{"url": "http://www.focus-news.net/news/2018/03/20/2501324/temata-balgariya-v-chuzhdestrannite-medii-rumen-radev-pozdravi-vladimir-putin-za-pobedata-na-izborite-izlozhba-na-balgarskite-obekti-v-yunesko-v-seul-sreshtata-es-turtsiya-vav-varna-i-premahvane-na-fizicheskite-barieri-po-granitsata-sas-sarbiya-agentsiya-.html", "text": "Държавният глава на България Румен Радев поздрави Владимир Путин за победата на президентските избори в Руската федерация, предава TACC, като се позовава на съобщение от пресслужбата на Президентството в София. Както става ясно от разпространеното съобщение, в София се надяват за развиване на сътрудничеството между двете държави.\r\n„Надяваме се че ние заедно ще работим за развиването на съществуващия потенциал за двустранно взаимноизгодно сътрудничество в различните области, в интерес и за благото на нашите два народа“, се казва в поздравителното писмо на президента на България.\r\nРадев също отбеляза и историческата и културната близост между българския и руския народ, която съществува от стотици години. \r\nПо данни на Централната избирателна комисия на Русия Владимир Путин е спечелил президентските избори в страната с гласовете на 76,66% от избирателите при обработени 99.84% от окончателните протоколи на изборните комисии.\r\n*** Вицепремиерът и министър на строителството, транспорта и инфраструктурата на Сърбия Зорана Михайлович и българският вицепремиер Томислав Дончев проведоха среща в понеделник в Ниш, в рамките на която изразиха готовност да работят за преодоляването на всички физически бариери между двете държави, които забавят потока на хора и стоки на границата, предава държавната агенция на западната ни съседка -  Tanjug.\r\nДвамата политици отбелязаха, че обемът на търговията между България и Сърбия трябва да бъде увеличен от сегашните един милиард евро на 3,5 млрд. евро.  \r\n*** Посолството на Република България в Южна Корея представи фотоизложба с националните обекти, включени в Списъка на световните културни и природни обекти на ЮНЕСКО, отбелязва вестник The Korea Herald.\r\nНа изложбата, организирана миналата седмица, бяха представени 14 широкомащабни снимки на българския фотограф Александър Нишков, показващи седемте исторически забележителности на България и два природни обекта, включени в списъка на ООН. \r\n„Стратегическото положение на България като страна на кръстопътя между Европа и Азия е причината, поради която България е била обитавана от различни култури, включително траки, римляни, славяни, прабългари, византийци, османци и гърци\", припомни българският посланик в Южна Корея Петър Андонов в рамките на реч при откриването на изложбата. \r\n„Всички са оставили богатото си културно наследство в българската култура“, подчерта дипломатът. \r\nПосланикът отбеляза, че изложбата „Българските паметници в Списъка на културните и природни обекти на ЮНЕСКО“ е представена в период, в който София председателства Съвета на Европейския съюз. В тази връзка Андонов припомни кои са приоритетите на Българското председателство на Съвета на ЕС.      \r\n*** Турция ще поиска от Европейския съюз остатъка от трите милиарда евро, предназначени за сирийските бежанци в страната. Това ще се случи в рамките на предстоящата следващата седмица среща на върха ЕС-Турция, която ще се проведе в България, предава Reuters.\r\nТурция прие 3,5 млн. бежанци от Сирия, а ЕС вече отпусна три милиарда евро на Анкара, съгласно споразумението за ограничане на притока им, постигнато през март 2016 г. Според турския президент Реджеп Тайип Ердоган обаче Брюксел не спазва дадените обещания.\r\n„Обещанията, които ни бяха дадени, не бяха спазени... Те казаха, че ще дадат три милиарда евро плюс допълнителни три милиарда евро, но досега ни бяха дадени 850 милиона евро. Ако ще давате тези пари, направете го. Тази нация има гордост и не може да си играете с нея\", предупреди Ердоган.\r\nАгенцията припомня, че на 26 март в град Варна в България, която понастоящем е ротационен председател на Съвета на ЕС, ще се срещнат високопоставени представители на Брюксел и Анкара, за обсъдят отношенията между Турция и държавите от Общността, а също и други въпроси от регионално и международно значение.\r\n***", "date": "2018.03.20", "title": "Темата България в чуждестранните медии – Румен Радев поздрави Владимир Путин за победата на изборите, изложба на българските обекти в ЮНЕСКО в Сеул, срещата ЕС-Турция във Варна и премахване на физическите бариери по границата със Сърбия (Агенция „Фокус“)"}
{"url": "http://www.focus-news.net/news/2018/03/20/2501328/sz-germanskata-politsiya-provezhda-antiteroristichno-uchenie-na-tsentralnata-zhelezopatna-gara-vav-frankfurt-na-mayn.html", "text": "Германската полиция и екипи на противопожарните служби провеждат нощно антитерористично учение на централната железопътна гара във Франкфурт на Майн, съобщава националният ежедневник Die Sueddeutsche Zeitung.\r\nЗадействаните екипи ще отработят реакция в случай на терористична атака. Уточнява се, че тренировката ще продължи до сутрешните часове на сряда. Дотогава северната част на гарата ще бъде затворена. Тереза Герова", "date": "2018.03.20", "title": "SZ: Германската полиция провежда антитерористично учение на централната железопътна гара във Франкфурт на Майн"}
{"url": "http://www.focus-news.net/news/2018/03/20/2501339/balgarski-turisti-postradaha-pri-avtobusna-katastrofa-v-egipet-obzor.html", "text": "Български туристи пострадаха при автобусна катастрофа в Египет. Инцидентът е възникнал към 09.15 часа местно време, когато туристическият автобус, в който са пътували 40 наши сънародници, се е преобърнал в района на град Марса Алам. По информация на Министерство на външните работи (МВнР) са пострадали 20 българи. По първоначални данни петима от тях са с фрактури, а останалите - с охлузни рани.  Те са транспортирани за преглед и лечение в местната болница. Българските туристи имат застраховки, а от МВнР увериха, че посолството ни в Кайро е в непрекъснат контакт с представителя на туроператора, който се намира в болницата. По разпореждане на министър Захариева дипломатите ни са в готовност да окажат пълно съдействие на пострадалите граждани. \r\nОт своя страна министърът на туризма Николина Ангелкова е в постоянна връзка с компетентните органи и следи непрекъснато състоянието на българските туристи. Ведомството е в контакт и с представител на туроператора „АБАКС“, който организира пътуването.\r\nГрупата включва хора от различни части на България, но основно от София, сред тях няма деца. \r\n„АБАКС“ е регистриран туроператор и турагент от 2008 г. Той има валидна застраховка с покритие 1 400 000 лв. За пострадалите от страна на „АБАКС“ е уведомен застрахователят и вече е стартирано застрахователно събитие. Той ще покрие щетите. Представител на туристическата компания е на място в болницата в Египет. От офиса в София пък са се свързали с близки на пострадалите, за да ги уведомят. \r\nПо информация на туроператора останалите туристи, които не са пострадали, са продължили пътуването си. Изпратен е друг автобус и те в момента пътуват за круиза си по Нил. Министерството на туризма съобщават, че заедно с останалите институции ще следи ситуацията до успешното завръщане на българските туристи у нас.", "date": "2018.03.20", "title": "Български туристи пострадаха при автобусна катастрофа в Египет (ОБЗОР)"}
{"url": "http://www.focus-news.net/news/2018/03/20/2501329/faz-evropeyskite-ministri-shte-obsadyat-brekzit-i-predstoyashtata-sreshta-na-varha-na-es.html", "text": "Темата за Брекзит ще доминира министерската среща в Брюксел във вторник, на която представителите на 27 държави от Общността ще обсъдят дългосрочните отношения с Обединеното кралство след излизането му от структурите на ЕС и преходната фаза до 2021 г., отбелязва германският вестник Die Frankfurter Allgemeine Zeitung.\r\nТъй като Лондон иска да напусне вътрешния пазар и митническия съюз, ЕС предлага само търговско споразумение. Великобритания, от друга страна, се стреми към специално партньорство с Брюксел, което ще запази достъпа й до единния пазар. \r\nМинистрите от ЕС ще подготвят и предстоящата среща на върха на ЕС, която ще се проведе в четвъртък. Тереза Герова", "date": "2018.03.20", "title": "FAZ: Европейските министри ще обсъдят Брекзит и предстоящата среща на върха на ЕС"}
{"url": "http://www.focus-news.net/news/2018/03/20/2501331/the-times-ukrainskiyat-pilot-obvinen-za-svalyaneto-na-polet-mn17-e-nameren-martav.html", "text": "Бившият украински боен пилот, обвинен от Русия за свалянето на полет МН17 на „Малайзийски авиолинии“, е намерен мъртъв в апартамента си, съобщава британският вестник The Times.\r\nПолицията поясни, че 29-годишният Владислав Волошин, се е прострелял в дома си в град Николаев, разположен в южната част на Украйна. Той е отведен от съпругата му в болница, където е констатирана смъртта му. \r\nВолошин отричаше обвиненията, че е свалил самолета над източната част на Украйна. Теорията бе насърчавана от представители на Русия и медиите. Всички 298 души на борда на полета от Амстердам до Куала Лумпур загинаха, припомнят от редакцията. \r\nПрез 2016 г. след разследване, продължило две години, нидерландски експерти представиха неоспоримо според тях доказателство, че самолетът е бил ударен от ракети „Бук“ над Източна Украйна.Тереза Герова", "date": "2018.03.20", "title": "The Times: Украинският пилот, обвинен за свалянето на полет МН17, е намерен мъртъв"}
{"url": "http://www.focus-news.net/news/2018/03/20/2501325/sled-obidi-kam-poslanika-na-sasht-v-izrael-beliyat-dom-prizova-mahmud-abbas-da-napravi-izbor-mezhdu-omrazata-i-mira.html", "text": "Белият дом осъди остро президента на Палестинската автономия Махмуд Аббас, след като в понеделник нарече посланика на САЩ в Израел Дейвид Фридман „кучи син“, предава AFP.\r\n„Настъпи моментът, в който президентът Махмуд Аббас трябва да избере между омразната реторика и конкретните и практически усилия за подобряване на качеството на живот на неговите хора, и да ги поведе към мир и просперитет\", се казва в изявление от Джейсън Грийнблат, съветник на американския президент Доналд Тръмп.\r\n„Независимо от изключително неподходящите обиди срещу членовете на администрацията на\" Тръмп, последната от които към добрия ми приятел и колега - посланик Фридман, ние сме ангажирани с палестинския народ и промените, които трябва да бъдат приложени за мирно съвместно съществуване“, подчерта Грийнблат.Тереза Герова", "date": "2018.03.20", "title": "След обиди към посланика на САЩ в Израел: Белият дом призова Махмуд Аббас да направи избор между омразата и мира"}
{"url": "http://www.focus-news.net/news/2018/03/20/2501327/37-dushi-byaha-otlicheni-s-nagradi-dostoynite-balgari-za-2017-g-obzor.html", "text": "37 души бяха отличени с награди „Достойните българи“ за 2017 г. на официална церемония в Централния военен клуб в София. Министър-председателят Бойко Борисов връчи копие от златния ритон от Панагюрското златно съкровище на трима програмисти от Враца – Емилиян Кадийски, Тонко Влахов и Тихомир Кръстев, за техния проект за създаване на IT център за безплатни курсове по информационни технологии, чрез който ще дадат възможност на повече хора от града да работят престижна и добре платена работа. „Благодаря, че сте в България и че сте останали във Враца, горди сме с вас“, с тези думи се обърна към тях премиерът Борисов.\r\nПредседателят на културната комисия в Народното събрание Вежди Рашидов даде специална награда на турския архитект Фикрие Булунмаз, която в продължение на седем години води реставрацията на българския храм „Св. Стефан“ в Истанбул. \r\nС отличия кметът на София Йорданка Фандъкова удостои и ученици и учители от столичното 125 СУ \"Боян Пенев\", които събраха средства за акумулаторна количка от парите за букети в първия учебен ден, за да може техен съученик с увреждания да продължи да посещава учебното заведение заедно с тях. Освен това учениците са събрали пари и за реставрация на ръкопис на Софроний Врачански, който се намира в Националната библиотека. „Целта на инициативата на децата е не просто да помогнат на своя съученик, но и да покажем като общество, че всяко дете, независимо от неговото физическо състояние или етнически произход, е добре дошло в българското училище“, обясни Фандъкова. Награда от името на училището получиха Венелина Николова, Магдалина Петрова, Валери Иванов и Рая Костадинова, като такава беше връчена и на журналиста, който разказа тяхната история – Мария Савкова.\r\nКаскадьорът Тодор Лазаров, който издирва изпаднали в беда хора в цялата страна, получи звание за „Достоен българин“ за създаването на фондация, която чрез GSM приложение дава възможност на нуждаещи се да се свързват един с друг и да си помагат. Отличието му връчи актьорът Любо Нейков, който уточни, че чрез заразно добро всички българи могат заедно да спасят държавата.\r\nМинистърът на вътрешните работи Валентин Радев награди ст. Комисар Димитър Машов, директор на областната дирекция на МВР във Велико Търново, и жандармериста Пламен Петров от Варна за тяхната работа за предотвратяване на телефонни измами. Отличие получи и журналистът Румен Бахов за работата му по същата тема. „Светът е оцелял, защото има добри и достойни хора, а добрите дела са повече от другите“, коментира министър Радев.\r\nСред отличените служители на МВР са и млaдши инспектор Венцислав Спасов и старши пожарникар Запрян Пиперов от град Септември, спасили 10 деца, изгубени в гората над с. Варвара. Двамата предприемат спасителните действия, като единият носи на гръб в реката дете по дете, а другият ги придържа с въже. Отец Андон Шавулев от Благоевград и 18-годишният Величко Донков също получиха призове за „Достойни българи“. Отец Шавулев е единственият духовник в България, който освен расото слага и боксовите ръкавици и от 40 години тренира младежи в неравностойно положение от дом за сираци. А Величко Донков от дома за сираци „Мария Тереза“ в Стара Загора“ бе отличен заради това, че след като намери чанта с пари и документи в голям магазин, без да се колебае я предаде в полицията, за да бъде върната на собственика.\r\nДоброволците Тихомир Веселинов, Георги Иванов и Милен Милев пък получиха отличия за достойна постъпка, след като миналата година спасиха 30 възрастни мъже и жени с деменция от пожар, избухнал в здравната служба на село Овча могила. А 12-годишният Любослав Веселинов и 15-годишният Юлиян Юлиянов приеха награди заради това, че въпреки че не могат да плуват, спасиха две сестри от удавяне в бързей на река Искър до село Ставерци.\r\nОтличие беше връчено и на благоевградския бизнесмен Красимир Христов за извършването на безвъзмезден ремонт на общинско жилище, предоставено на незрящо семейство, и предоставената помощ за отглеждането на невръстния им син.\r\n8-годишният Кристиян Иванов от Харманли е най-малкият носител на тазгодишните награди за „Достойни българи“. Той получава приза за това, че след като първи хвана кръста в леденото хоро на Богоявление, дари наградата си на онкоболно дете и помогна за лечението му в чужбина.\r\nОтличие за „Достоен българин“ получи и Мирослав Тодоров, който стана герой в Турция, след като спаси дете на година и половина от удавяне в басейн в град Елазъ. Награда получиха и коледарите от село Момчиловци Румен Куков и Константин Христов, които дариха почти 1000 лв. на седем семейства от селото, останали без дом заради пожар точно преди Коледа.\r\nСпециално отличие беше дадено и на израелския адвокат Моше Алони, който номинира Българската православна църква за Нобелова награда за мир за спасяването на почти 50 хиляди евреи от сигурна смърт по време на Втората световна война.\r\nМинистърът на здравеопазването Кирил Ананиев награди шефа на реанимацията във Велико Търново д-р Сибила Маринова и колежката ѝ д-р Ваня Лъчезарова за успешната им кампания за популяризиране на донорството и за това, че превърнаха местната болница в пионер по донорски бази в страната.\r\nОтличие за достойна постъпка отиде и при децата от село Давидково, които през миналата година събраха пари за обувки на двама тийнейджъри, които сами се грижат за болните си родители. С награда бяха удостоени съучениците им Катерина Янъкова и Кристиян Хаджиев, които са сред инициаторите на благородната кауза. Отличена беше и кметицата на село Давидково Севда Чолакова, която помогна да се осигурят добри условия за живот на 20 души от Ихтиман, дошли в Родопите.\r\n27-годишната Николета Стоянова от Бургас пък получи отличие за това, че след като прочита историята на останалата без крака Антония Спасова, започва да ѝ помага – всеки ден ѝ носи дрехи и храна в болницата и я извежда на ръце на разходка из града.\r\nНаграда получи и журналистката Бойка Атанасова, която помогна на българина Иво Богданов, който излежаваше в затвор в Гърция несправедлива присъда за несъществуващо убийство, да излезе на свобода. Заедно с нея награда взе и колежката ѝ Ирен Леви, която чрез социално предаване търси решение на проблемите на малкия човек.\r\nФутболистът Димитър Бербатов получи специално отличие за създадената от него фондация, която вече 10 години помага на деца и тийнейджъри да развиват своите дарби и им дава шанс да ги споделят със света. „Всички тук правите така, че доброто да тържествува. Нашите деца и вие давате пример, че супергерои съществуват“, коментира Бербатов.\r\nЦветилена СИМЕОНОВA", "date": "2018.03.20", "title": "37 души бяха отличени с награди „Достойните българи“ за 2017 г. (ОБЗОР)"}
{"url": "http://www.focus-news.net/news/2018/03/20/2501332/rossiyskaya-gazeta-aliansat-smenya-gnezdoto-podgotvyat-novata-sgrada-na-sedalishteto-za-sreshtata-na-varha-prez-yuli.html", "text": "Дванадесет седмици ще са нужни на НАТО да се премести в новата супермодерна централа, която ще струва на данъкоплатците от страните- членки на Алианса 1,2 млрд. евро. На близо четири хиляди сътрудници и дипломати ще им се наложи да „съберат куфарите“, съобщиха от Брюксел в понеделник, отбелязва руският вестник „Российская газета“. \r\nНовата сграда, чието строителство отне седем години, е разположена в северозападните покрайнини на белгийската столица. Някога там се е намирало военно летище, което през Втората световна война бомбардирано и от нацистите, и от Съюзниците. По време на строителството на сградата са открити четири снаряда. Откриването на комплекса, разположен на площ от 40 хектара, се състоя още през май 2017 година. „Не съм питал колко струва. Но се е получило перфектно“, заяви президентът на САЩ Доналд Тръмп при първото си участие в среща на върха на НАТО. Някои от задълженията му, включени в дневния ред на визитата му за форума на Алианса, се състояха в новата централа на военния съюз на Запада, макар преместването да не бе завършено успешно заради „проблем с мрежовата инфраструктура“. \r\nИмаше слухове, че става дума за системата на канализацията или за въвеждането на допълнителни мерки за „антишпионска“ защита. \r\nВ НАТО обичат да разказват за високотехнологичния „зелен“ стандарт, използван при строителството на сградата: стъклените й стени създават топлоизолация и позволяват пестене от изкуствено осветление, 90% от водоснабдяването на централата ще се осъществява чрез преработване на дъждовна вода. Но най- важното е, че НАТО се гордее с архитектурния потенциал на сградата за по-нататъшно разширяване, в случай че се появи такава необходимост. .Тереза Герова", "date": "2018.03.20", "title": "„Российская газета“: Алиансът сменя гнездото – подготвят новата сграда на седалището за срещата на върха през юли"}
{"url": "http://www.focus-news.net/news/2018/03/20/2501333/makfaks-makedoniya-turistka-zagina-pri-opit-da-si-napravi-selfi-na-plitvichkite-ezera.html", "text": "Туристка от Южна Корея загина при опит да си направи селфи на Плитвичките езера в Хърватия, предава македонската информационна агенция „Макфакс“. Съгласно разпространената информация, туристката се е разхождала с група приятели в националния парк, където е паднала в 70-метрова яма.\r\nЖената веднага е прехвърлена в болницата в Карловац, но лекарите не са успели да я спасят. Инцидентът се е случил в сутрешните часове на понеделник. При изваждането й от студената вода туристката е била жива, но по-късно е починала в болница. Тереза Герова", "date": "2018.03.20", "title": "„Макфакс“ (Македония): Туристка загина при опит да си направи селфи на Плитвичките езера"}
{"url": "http://www.focus-news.net/news/2018/03/20/2501337/ria-novosti-ruskata-armiya-priema-na-vaorazhenie-tankovete-terminator-2.html", "text": "Руската армия приема на въоръжение най-новите танкове „Терминатор 2“. Решението вече е взето, разкри за РИА Новости източник от отбранително-промишления комплекс на Руската федерация.\r\n„Принципното решение за приемане на въоръжение на „Терминаторите“ е прието. В близко време се очаква подписването на съответните документи“, увери източникът на агенцията.\r\nПо-рано заместник-министърът на отбраната на Руската федерация Юрий Борисов заяви, че през 2017 г. танковете са преминали успешно тестовете в хода на бойните операции в Сирия. \r\nАгенцията пояснява, че към настоящия момент не разполага с официален коментар на информацията – както от Министерството на отбраната на Русия, така и от производителя на „Терминатор 2“ – „Уралвагонзавод\"..Тереза Герова", "date": "2018.03.20", "title": "РИА Новости: Руската армия приема на въоръжение танковете „Терминатор 2“"}
{"url": "http://www.focus-news.net/news/2018/03/20/2501336/die-zeit-ot-nachaloto-na-godinata-v-germaniya-sa-registrirani-37-napadeniya-sreshtu-dzhamii-i-turski-kulturni-organizatsii.html", "text": "По данни на полицията от началото на 2018 г. на територията на Германия са регистрирани 37 нападения на предполагаеми кюрдски активисти срещу джамии, турски културни организации или ресторанти, съобщава националният ежедневник Die Zeit.Съответната информация бе разпространена в медиите на база данни, предоставени от Федералното министерство на вътрешните работи.  \r\nОт редакцията подчертават, че през същия период на миналата година са извършени подобни атаки. През последните дни сходни нападения срещу джамии и турски институции бяха регистрирани в Северен Рейн-Вестфалия, Берлин, Шлезвиг-Холщайн и Баден-Вюртемберг.Тереза Герова", "date": "2018.03.20", "title": "Die Zeit: От началото на годината в Германия са регистрирани 37 нападения срещу джамии и турски културни организации"}
{"url": "http://www.focus-news.net/news/2018/03/20/2501341/faktor-makedoniya-aleksis-tsipras-se-strahuva-ot-kriza-s-turtsiya-no-vse-oshte-se-nahvarlya-varhu-makedoniya.html", "text": "Гръцкото правителство, ръководено от министър-председателя Алексис Ципрас е повече е притеснено от задаващата се на хоризонта криза с Турция. В тази връзка премиерът на Гърция подчерта, че спорът за името на Македония най-накрая трябва да бъде решен след повече от две десетилетия на напрежение, за да може Атина да остане фокусирана върху по-големите предизвикателства, произтичащи от „агресивната\" външна политика на Анкара, коментира Християн Станоевич в статия за скопското електронно издание  „Фактор“.\r\nНа Ципрас му е ясно, че не може да бъде успешен едновременно на всички фронтове, но очевидно това не е някакъв проблем за гръцката опозиция, която лекува всички политически разочарования на гърба на Македония. \r\nИменно върху тази националистическа концепция са построени всички червени гръцки линии срещу Македония, срещу съседа, който няма власт, която не е член на международни организации като НАТО и Европейския съюз, който няма мощна армия, но същевременно който - според гърците - е заплаха за териториалната цялост на страната им. Ако Македония е заплаха за Гърция, тогава Турция трябва да бъде обявена за неин смъртен враг, съдейки по сегашното състояние на отношенията между Атина и Анкара. \r\nДвамата гръцки войници, заловени на турска територия, остават задържани, а реториката в Анкара все повече се изостря. В същото време не видяхме нито един националистчки протест в Гърция срещу Турция, нито заплахи на гръцки политици срещу турския президент Реджеп Тайип Ердоган или някой друг турски политик – такива, каквито отправя Кириакос Мицотакис срещу Македония например, отбелязва Станоевич. \r\nГърция има шанс да подобри позицията си на международната арена с компромисно и достойно решение с Република Македония в спора за името и деблокиране на евроинтеграционния процес на северния си съсед. След това тя ще може да концентрира дипломатическите си усилия към Турция, за което ще получи и по-голяма подкрепа от съюзниците си, които ще трябва да отсъдят как да се подобрят отношенията и да се стабилизира целия регион на Балканите, в Егейско море и отвъд него. \r\nТочно такъв вид компромис бе предложен от умерените гръцки политици, анализатори и журналисти – при това още преди задържането на двамата военнослужещи на Атина. Още тогава те осъзнаваха, че отношенията с Турция ще се проблематизираат и че именно източият съсед на Гърция, с когото имат сложни отношения в Егейско море, е много по-опасен от малката и бедна Македония. \r\nДали в Гърция ще надделее разумът и дали накрая гръцката общественост ще захвърли национализма, омразата и стереотипите в миналото, ще стане ясно в близко бъдеще, когато преговорите за името ще бъдат ускорени с надеждата, че ще се стигне до качествено решение, което няма да унищожи достойнството на македонския народ.Тереза Герова", "date": "2018.03.20", "title": "„Фактор“ (Македония): Алексис Ципрас се страхува от криза с Турция, но все още се нахвърля върху Македония"}
{"url": "http://www.focus-news.net/news/2018/03/20/2501335/ekathimerini-angela-merkel-povdigna-vaprosa-za-zadarzhanite-v-turtsiya-gratski-voynitsi.html", "text": "Канцлерът на ФРГ Ангела Меркел е повдигнала въпроса за двамата задържани в Турция гръцки военнослужещи в разговор с Реджеп Тайип Ердоган. Това съобщи министърът на външните работи на Гърция Никос Кодзиас, отбелязва гръцкото електронно издание Ekathimerini. \r\n„Нашите европейски партньори показват солидарност и подкрепа\", подчерта Кодзиас след среща на външните министри в Брюксел в понеделник, като добави, че Меркел е обсъдила въпроса с турския президент. „Надявам се и бих искал да вярвам, че ще има положителен резултат в смисъл, че Турция няма да се опита да превърне ежедневното събитие на границата на две държави в оръжие\", заяви първият дипломат на Атина, като се позовава на факта, че двамата гръцки войници са пресекли границата случайно.\r\nОт редакцията подчертават, че въпреки слуховете за разцепление в управляващата в Гърция коалиция, във вторник министър-председателят Алексис Ципрас (СИРИЗА) и министърът на отбраната Панос Каменос („Независими гърци“) ще се срещнат в опит да обединят усилията си за разрешаване на случая. \r\nВъпреки това, пред слуховете за разцепление в коалицията, Ципрас и Каменмос ще се срещнат във вторник в опит да представят единен фронт. Двамата ще обсъдят „възможни допълнителни действия\" във връзка с казуса двамата войници, поясни говорителят на правителството  Димитрис Цанакопулос.Тереза Герова", "date": "2018.03.20", "title": "Ekathimerini: Ангела Меркел повдигна въпроса за задържаните в Турция гръцки войници"}
{"url": "http://www.focus-news.net/news/2018/03/20/2501334/savmestnata-grupa-za-parlamentaren-kontrol-na-evropol-vze-istorichesko-reshenie-s-priemaneto-na-pravilata-si-za-rabota-obzor.html", "text": "С историческо решение започна Срещата на Съвместната група за парламентарен контрол на Европол тази сутрин. То е свързано с приемането на процедурните правила за работата на Групата. Форумът е четвъртото събитие от парламентарното измерение на Българското председателство на Съвета на ЕС и негов домакин бе Комисията по вътрешна сигурност и обществен ред на Народното събрание. \r\nПарламентаристите от страните-членки на ЕС, евродепутатите и представителите на Европейската комисия дискутираха многогодишното планиране на Европол за периода 2019-2021 година, както и дигиталната свързаност и превенцията срещу организираната престъпност. Основен акцент бяха и Западните Балкани. Председателят на Комисията по обществен ред и сигурност Цветан Цветанов подчерта, че най-важното е евроатлантическата ориентация на Западните Балкани. Той отбеляза, че по доклада на Европол 800 са гражданите от Западните Балкани, които са се сражавали за „Ислямска държава“, а около 5000 са тези от ЕС. Според него по всяка вероятност търсят начин да се приберат по родните си места и вече стават една много по-сериозна потенциална заплаха за ЕС. Цветанов коментира, че именно затова трябва да бъде осъществен и необходимият контрол. Той посочи още, че макар и изправени пред Брекзит, всички европейски политици ще търсят пътища за запазването на добрата връзка с един от най-големите стратегически партньори и доставчици на информация – Великобритания. \r\nПредседателят на Комисията по граждански свободи, правосъдие и вътрешни работи в Европейския парламент Клод Мораес отбеляза, че решението на парламентаристите е важно и ще даде възможност на Европол да продължи своята успешна работа в борбата с престъпността в Западните Балкани и в цяла Европа. \r\nИзпълнителният директор на Европол Роб Уейнрайт отбеляза, че е нужен контрол и отчетност и за Европол и именно това са постигнали днес с установяването на механизма, който ще сближи националните парламенти, така че да упражняват ефективен надзор и контрол. Уейнрайт подчерта, че за първи път миналата година Европол е надминала един милион съобщения с данни, които са били обменени през техните платформи. Той бе категоричен, че работата им е невъзможна без подкрепата на правоприлагащите органи в цяла Европа. Според него има значителни подобрения в сътрудничеството между Европол и страните на Западните Балкани, но картината е все още смесена. Уейнрайт отбеляза, че ресурсите, които се вливат в Европол, не са добре балансирани и добави, че контрабандата на наркотици си остава най-голямата като обем престъпност в Европа. \r\nЕврокомисарят за Съюз на сигурност Джулиан Кинг коментира, че на днешната среща представителите на националните парламенти и на ЕП още веднъж са подчертали своята подкрепа за Европол и са определили начина, по който ще се наблюдава дейността на агенцията и ще се осигурява неговата отчетност. По думите му Европол е в центъра на техни усилия в борбата с тероризма, киберпрестъпността и тежката организирана престъпност. Той посочи, че през миналата година Европол е направила 400 разследвания най-вече в сферата на тероризма. По думите му те са били свързани с работата на платформите в борбата със съдържанието на терористична информация в мрежата. \r\nЕврокомисарят по цифрова икономика и цифрово общество Мария Габриел подчерта, че с приемането на правилник на съвместния орган за парламентарен контрол, участниците във форума ясно показват, че националните парламенти, Европейският парламент и Европейската комисия искат да укрепят капацитета на Европол. Тя уточни, че в ЕК намерението им е гражданите на ЕС да се чувстват също толкова сигурни офлайн, колкото и онлайн. \r\nЛюба АЛЕКСИЕВА", "date": "2018.03.20", "title": "Съвместната група за парламентарен контрол на Европол взе историческо решение с приемането на правилата си за работа (ОБЗОР)"}
{"url": "http://www.focus-news.net/news/2018/03/20/2501344/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "НАТО призова Русия към пълно разсекретяване на програмата „Новичок“ пред Организацията за забрана на химическите оръжия (ОЗХО). Това заяви генералният секретар на Алианса Йенс Столтенберг на пресконференция след срещата му с министъра на вътрешните работи на Великобритания Борис Джонсън, съобщава руският вестник „Коммерсант“.\r\nСтолтенберг напомни също, че отравянето на бившия полковник от руското Главно разузнавателно управление (ГРУ) Сергей Скрипал е атака на територията на една от страните в НАТО. Алиансът осъжда подобни действия и предлага на Великобритания своята помощ в разследването, подчерта норвежкият политик.\r\nГенералният секретар на НАТО добави, че отравянето в Солсбъри попада сред други „груби действия“ на Русия, включително опити да дестабилизира Източна Украйна, вмешателство в демократичните процедури на Запада и кибератаки. В тази връзка Столтенберг обеща, че Русия няма да й се отдаде да „разцепи“ Алианса. \r\nСергей Скрипал и неговата дъщеря бяха отровени в град Солсбъри на 4 март. По версиите на Лондон за покушението е използван нервно- паралитичния газ „Новичок“, разработен в Русия. Министър-председателят на Великобритания Тереза Мей обвини Москва за отравянето на 66-годишния бивш офицер от ГРУ.\r\n*** Дванадесет седмици ще са нужни на НАТО да се премести в новата супермодерна централа, която ще струва на данъкоплатците от страните- членки на Алианса 1,2 млрд. евро. На близо четири хиляди сътрудници и дипломати ще им се наложи да „съберат куфарите“, съобщиха от Брюксел в понеделник, отбелязва руският вестник „Российская газета“. \r\nНовата сграда, чието строителство отне седем години, е разположена в северозападните покрайнини на белгийската столица. Някога там се е намирало военно летище, което през Втората световна война бомбардирано и от нацистите, и от Съюзниците. По време на строителството на сградата са открити четири снаряда. Откриването на комплекса, разположен на площ от 40 хектара, се състоя още през май 2017 година. „Не съм питал колко струва. Но се е получило перфектно“, заяви президентът на САЩ Доналд Тръмп при първото си участие в среща на върха на НАТО. Някои от задълженията му, включени в дневния ред на визитата му за форума на Алианса, се състояха в новата централа на военния съюз на Запада, макар преместването да не бе завършено успешно заради „проблем с мрежовата инфраструктура“. \r\nИмаше слухове, че става дума за системата на канализацията или за въвеждането на допълнителни мерки за „антишпионска“ защита. \r\nВ НАТО обичат да разказват за високотехнологичния „зелен“ стандарт, използван при строителството на сградата: стъклените й стени създават топлоизолация и позволяват пестене от изкуствено осветление, 90% от водоснабдяването на централата ще се осъществява чрез преработване на дъждовна вода. Но най- важното е, че НАТО се гордее с архитектурния потенциал на сградата за по-нататъшно разширяване, в случай че се появи такава необходимост.\r\n*** Руските дипломати, изгонени от британските власти след отравянето на бившия офицер от Главното разузнавателно управление (ГРУ) Сергей Скрипал, ще се завърнат в родината си във вторник, съобщава вестник „Известия“.\r\nДипломатите – общо 23-ма, и техните семейства ще бъдат транспортирани в Москва със специален полет на националния авиопревозвач на Русия - „Аерофлот“. Самолетът за тях ще кацне в британската столица в сутрешните часове на вторник и още в същия ден ще излети обратно за Москва. \r\n„Те ще си отидат на 20-ти март. Общо с членовете на семейството става въпрос за около 80 души“, поясни по-рано дипломатическият представител на Руската федерация в Лондон Александър Яковенко.\r\nПричина за изгонването на руските дипломати стана скандалът около отравянето на Сергей Скрипал и неговата дъщеря Юлия в Солзбъри по-рано този месец. Двамата попаднаха под въздействието на нервно-паралитичен газ тип „Новичок“ и все още състоянието им е критично. \r\nСлед инцидента Лондон обвини Москва за случилото се. Британският външен министър Борис Джонсън намекна за бойкот на Мондиал 2018, домакин на който е Русия, а премиерът Тереза Мей обяви изгонването на дипломатите, замразяването на контактите на високо ниво и отмяната на визитата на първия дипломат на Москва Сергей Лавров. В отговор от Министерството на външните работи на Руската федерация обяви 23 британски дипломати за персона нон грата и оттегли съгласието си за откриването на Генерално консулство на Великобритания в Санкт Петербург.\r\n*** Израел създаде нова система за активна защита за бронетехника под името „Ветровка“, пише руският вестник \"Независимая газета\"..Дебелината и качеството на бронята, разбира се, имат важно значение за защитата на танковете, но те не могат безкрайно да се увеличат. Именно заради разработчиците на бронетехника във водещите страни в света приеха решение да повишат защитата на бронираните машини чрез други способи. \r\nЕдна от най-обещаващите, осигуряващи активна защита на бронирана техника система  е разработена от всепризнатия лидер в тази област - Израел. Комплекс за активна защита (КАЗ) за бронетехника, разработен в Израел, се нарича „Ветровка“(на иврит „Меил руах“). Тази система включва в състава си специални устройства, които се комбинират с радарна система и в случай че противотанков снаряд приближава бронираната техника, се подава команда за обстрел на снаряда, който се взривява при наближаването на целта. Важно е да се отбележи, че израелската „Ветровка“ унищожава противотанковата ракета без да се разпръскват отломки. Това е направено с цел настъпващата пехота да не получи поражения от взрива на изстреляната граната или ракета.\r\nФактически «Ветровка», обнаруживающая приближающийся к танку боеприпас (ПТУР, гранаты РПГ и др.), – это первый шаг в новом направлении развития защиты бронированных машин. Отпала нужда в постоянном увеличении мощи брони. Израильский КАЗ создает электромагнитные и кинетические помехи атакующему объекту. Он уничтожает этот боеприпас или сильно ослабляет его действие. Благодаря таким действиям живучесть танков и другой бронетехники увеличивается в разs.\r\n„Ветровка“, която прихваща приближаващия към танка снаряд (Противотанкона управляема ракета-ПТУР, гранати от ръчен противотанков гранатомет- РПГ и др.),  е първата стъпка в развитието на новите направления за защита на бронирани машини. Отпада нуждата от постоянното увеличаване мощта на бронировката. Израелките КАЗ създават електромагнитни и кинетични смущения в атакуващия снаряд. КАЗ унищожава този  боеприпас или силно отслабва неговото действие. Благодарение на този комплекс животът на танковете или друга бронетехника се увеличава в пъти.\r\nВпрочем за първи път КАЗ е приет на въоръжение в СССР. Още в началото на 60-те години на миналия век активна защита за танкове са започвали да разработват в Тула в ЦКБ-14 под ръководството на Василий Иванович Бакалов, удостоен с Ленинска и Държавна награда за създаването на КАЗ 1030М „Дрозд“ – комплекс, обезпечаващ поражения от ПТУР и гранати, летящи със скорост 70-700 м/сек в сектор до 80 градуса. Произвеждан е шест години, след което е поставен на танк Т-54, който впоследствие получава наименованието Т-55 АД. В края на 1980 година е разработен вариант „Дрозд-2“. \r\nВ днешно време руската отбранителна промишленост произвежда няколко вида КАЗ, получили висока оценка на световно ниво. Сред тях са „Арена“ и особено „Афганистански“, поставени на купола на танк Т-14 и тежката бойна машина на пехотата Т-15, построена на единната тежка верижна платформа „Армата“. \r\nВ Израел технологията КАЗ започва да представлява интерес в средата на 70-те години, но в техническото задание на военната промишленост е дадена през 1987 г. В 2003 г. първият прототип започва изпитания. Серийното производство на КАЗ започва при втората ливанска война от 2006 г. \r\n***", "date": "2018.03.20", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/03/20/2501343/nezavisimaya-gazeta-izrael-sazdade-nova-sistema-za-aktivna-zashtita-za-bronetehnika-pod-imeto-vetrovka.html", "text": "Израел създаде нова система за активна защита за бронетехника под името „Ветровка“, пише руският вестник \"Независимая газета\"..Дебелината и качеството на бронята, разбира се, имат важно значение за защитата на танковете, но те не могат безкрайно да се увеличат. Именно заради разработчиците на бронетехника във водещите страни в света приеха решение да повишат защитата на бронираните машини чрез други способи. \r\nЕдна от най-обещаващите, осигуряващи активна защита на бронирана техника система е разработена от всепризнатия лидер в тази област - Израел. Комплекс за активна защита (КАЗ) за бронетехника, разработен в Израел, се нарича „Ветровка“(на иврит „Меил руах“). Тази система включва в състава си специални устройства, които се комбинират с радарна система и в случай че противотанков снаряд приближава бронираната техника, се подава команда за обстрел на снаряда, който се взривява при наближаването на целта. Важно е да се отбележи, че израелската „Ветровка“ унищожава противотанковата ракета без да се разпръскват осколки. Това е направено с цел настъпващата пехота да не получи поражения от взрива на изстреляната граната или ракета.\r\n„Ветровка“, която прихваща приближаващия към танка снаряд (Противотанкона управляема ракета-ПТУР, гранати от ръчен противотанков гранатомет- РПГ и др.),  е първата стъпка в развитието на новите направления за защита на бронирани машини. Отпада нуждата от постоянното увеличаване мощта на бронировката. Израелките КАЗ създават електромагнитни и кинетични смущения в атакуващия снаряд. КАЗ унищожава този  боеприпас или силно отслабва неговото действие. Благодарение на този комплекс животът на танковете или друга бронетехника се увеличава в пъти.\r\nВпрочем за първи път КАЗ е приет на въоръжение в СССР. Още в началото на 60-те години на миналия век активна защита за танкове са започвали да разработват в Тула в ЦКБ-14 под ръководството на Василий Иванович Бакалов, удостоен с Ленинска и Държавна награда за създаването на КАЗ 1030М „Дрозд“ – комплекс, обезпечаващ поражения от ПТУР и гранати, летящи със скорост 70-700 м/сек в сектор до 80 градуса. Произвеждан е шест години, след което е поставен на танк Т-54, който впоследствие получава наименованието Т-55 АД. В края на 1980 година е разработен вариант „Дрозд-2“. \r\nВ днешно време руската отбранителна промишленост произвежда няколко вида КАЗ, получили висока оценка на световно ниво. Сред тях са „Арена“ и особено „Афганистански“, поставени на купола на танк Т-14 и тежката бойна машина на пехотата Т-15, построена на единната тежка верижна платформа „Армата“. \r\nВ Израел технологията КАЗ започва да представлява интерес в средата на 70-те години, но в техническото задание на военната промишленост е дадена през 1987 г. В 2003 г. първият прототип започва изпитания. Серийното производство на КАЗ започва при втората ливанска война от 2006 г. \r\nПървият сериен вариант на израелската „Ветровка“ е разработен от три компании: Israel Aircraft Industries (IAI), Elta Sistems и Rafael. Всички проекти са спонсорирани от Министерството на отбраната на Израел. През 2007 г. „Ветровка“ първо поколение оборудва модернизираните танкове „Меркава Мк 4“, част от 401-ва бронетанкова бригада ЦАХАЛ от армията на Израел. \r\nДиректорът на компания Rafael (лаборатория за бронирани бойни машини) Ифтах Кляйнман,обяснява: „Във всеки случай ракета, изстреляна срещу танк, води до експлозия, но в случая на танк с КАЗ ракетата е изхвърлена“. По време на операция „Неразрушима скала“, проведена от Израел през лятото на 2014 г., израелската „Ветровка“ прихваща ракети на „Хамас“ 15 пъти, спасявайки живота на израелските танкисти. \r\nПревъоръжаването се извършва не само за танковете, но и  за мотострелковите и учебни бригади ЦАХАЛ. За неоспоримо признание може да се приеме адаптацията на „Ветровка“ и за тежки бронетранспортьори (БТР)- „Намер“, създадени на база корпуса на танка „Меркава Мк4“. Благодарение на КАЗ оперативните възможности на БТР „Намер“ се увеличават значително, в сравнение с остарелия американски танк  М113. През 2006 г. е разработена специална версия на КАЗ за БТР „Намер“, която попълва инженерни войскови подразделения. Командващият сухопътните войски ген. майор Коби Барак, който едновременно ръководи Дирекцията по логистика на Генералния щаб, заяви в едно от изказванията си, че в бъдеще целия танков парк ще бъде оборудван с КАЗ израелско производство. \r\nЗаслужава да се отбележи, че израелците създадоха две независими изследователски групи за разработката на КАЗ. Втората група, която работи само в рамките на компанията IAI, създаде активна отбранителна система, известна като Hetz Dorban, наречена още „Железен юмрук“. Този тип КАЗ, монтиран на леки бронирани автомобили има голяма гъвкавост, лесно се демонтира. Благодарение на своите окомплектовани сензори той има възможност да открие и унищожи стрелеца. Въпреки това на външния пазар особено популярен е „Ветровка“, който получава държавната награда на Израел в сферата на сигурността. \r\nИзраел остава на водещи позиции в развитието на КАЗ. Други държави обаче не изостават с опитите си да създадат свои системи за защита на бронетехника.  Американската компания Raytheon, подобрява своята система КАЗ „Quick kill“, която все още не е по- добра от израелската „Ветровка“. Германската система КАЗ на фирма Diehl, способна да понесе попадение от кумулативни снаряди и крилати ракети остава на етап разработка. Приблизително на един и същ етап остава и френската съвместна продукция на Spatem  и Nexter и Thales. Свои системи КАЗ разработват също Италия, Швеция, Финландия, ЮАР, Испания и други.", "date": "2018.03.20", "title": "„Независимая газета“: Израел създаде нова система за активна защита за бронетехника под името „Ветровка“"}
{"url": "http://www.focus-news.net/news/2018/03/20/2501347/api-ogranichava-se-dvizhenieto-po-pat-ii-21-ruse-silistra-za-mps-nad-12-t-poradi-obilen-snegovalezh.html", "text": "Ограничава се движението по път II-21 Русе – Силистра за МПС над 12 т, поради обилен снеговалеж, съобщават от Агенция \"Пътна инфраструктура\".", "date": "2018.03.20", "title": "АПИ: Ограничава се движението по път II-21 Русе – Силистра за МПС над 12 т, поради обилен снеговалеж"}
{"url": "http://www.focus-news.net/news/2018/03/20/2501346/api-ogranichava-se-dvizhenieto-za-mps-nad-12-t-po-pat-i-2-shumen-razgrad-poradi-obilen-snegovalezh.html", "text": "Ограничава се движението за МПС над 12 т по път I-2 Шумен – Разград, поради обилен снеговалеж на територията на област Разград, съобщават от Агенция \"Пътна инфраструктура\".", "date": "2018.03.20", "title": "АПИ: Ограничава се движението за МПС над 12 т по път I-2 Шумен – Разград, поради обилен снеговалеж"}
{"url": "http://www.focus-news.net/news/2018/03/20/2501507/dots-d-r-stefcho-stoynev-dinamikata-na-vremeto-nesamneno-shte-okazva-vliyanie-varhu-aktivnostta-na-srutishtniya-protses-na-patya-smolyan-madan-no-izmervaniyata-pokazvat-zatihvane.html", "text": "Динамиката на времето несъмнено ще оказва влияние върху активността на срутищния процес на пътя Смолян-Мадан, но измерванията показват затихване. Това каза на брифинг ръководителят на експертната работна група по случая със срутището на път ІІ-86 Смолян – Мадан доц. д-р Стефчо Стойнев, предаде репортер на Агенция „Фокус“. „Става въпрос за внезапно възникнал процес, който много трудно може да бъде прогнозиран в точния момент от време. Няма такива видими признаци за деформирането на тази зона. Изяснихме механизма на протичане на този процес. Той е с внезапно обрушване. Ако този процес се активизира, съществува по-нататъшно развитие на срутището, както и да се достигне до коритото на река Черна. Пътното платно е в състояние, което не е засегнато от този процес. Имаме затрупване на пътя, който се намира в сравнително добро състояние“, коментира доц. Стойнев. По думите му експертната комисия е наясно с механизма, по който се е развил срутищният процес. „След като се обрушат материалите, настъпва релаксация. В момента се намираме в активен стадий на развитие, но постепенно водещи до затихване. Динамиката на времето несъмнено ще оказва влияние върху активността на срутищния процес, но измерванията показват слаби деформации. В тази конфигурация процесът ще затихне във времето, което ще позволи да бъдат изпълнявани по-нататък дейностите, свързани с разчистване на тази зона“, допълни той и уточни, че междублоковото пространство е запълнено с глинест материал, който създава благоприятни условия за хлъзгане на отделните блокове. Според него друг фактор е оводняването на масива при бързото топене на снега. \r\nЛюба АЛЕКСИЕВА", "date": "2018.03.20", "title": "Доц. д-р Стефчо Стойнев: Динамиката на времето несъмнено ще оказва влияние върху активността на срутищния процес на пътя Смолян-Мадан, но измерванията показват затихване"}
{"url": "http://www.focus-news.net/news/2018/03/20/2501348/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бившият украински боен пилот, обвинен от Русия за свалянето на полет МН17 на „Малайзийски авиолинии“, е намерен мъртъв в апартамента си, съобщава британският вестник The Times.\r\nПолицията поясни, че 29-годишният Владислав Волошин, се е прострелял в дома си в град Николаев, разположен в южната част на Украйна. Той е отведен от съпругата му в болница, където е констатирана смъртта му. \r\nВолошин отричаше обвиненията, че е свалил самолета над източната част на Украйна. Теорията бе насърчавана от представители на Русия и медиите. Всички 298 души на борда на полета от Амстердам до Куала Лумпур загинаха, припомнят от редакцията. \r\nПрез 2016 г. след разследване, продължило две години, нидерландски експерти представиха неоспоримо според тях доказателство, че самолетът е бил ударен от ракети „Бук“ над Източна Украйна.\r\n*** Детективите, които разследват нападението с нервно-паралитичен агент срещу бившия офицер от руското Главно разузнавателно управление (ГРУ) Сергей Скрипал са насочили вниманието си към превозното средство, с което дъщеря му Юлия е транспортирана до Салсбъри в деня преди отравянето, съобщава британският вестник The Guardian.\r\nСъгласно разпространената информация, недалеч от Солзбъри полицията е конфискувала камион, който се предполага, че е собственост на близък приятел на Скрипал. Твърди се, че именно  с него 33-годишната Юлия е била взета от летище „Хийтроу“ в Лондон, където е пристигнала от Москва на 3 март, 24 часа преди тя и баща й да бъдат настанени в болница в критично състояние заради отравяне с „Новичок“. Юлия се счита, че е била събрана от приятеля си Рос Касиди от летище Хийтроу, след като отлетя от Москва в събота, 3 март, 24 часа преди тя и баща й да бъдат взети критично болни в Салсбъри.\r\nРазследването на случая навлезе в нов етар, след като екип експерти от Организацията за забрана на химическите оръжия (OЗХО) пристигна във Великобритания, за да започне независимо разследване на нападението. Очаква да експертите да посетят места, свързани с разследването и лабораторията за научна и технологична отбрана в Портън Даун, близо до Солзбъри, където се анализират материали, свързани с атаката.\r\nВ изявление от „Скотланд Ярд“ бе пояснено, че разследването ще продължи няколко месеца, тъй като около 250 детективи за борба с тероризма продължават да анализират наличните доказателства „денонощно\".\r\n*** Администрацията на руския президент Владимир Путин разпространява „купчина лъжи“, за да прикрие ролята на Москва в отравянето на бившия офицер от Главното разузнавателно управление (ГРУ) Сергей Скрипал. Това заяви министърът на външните работи на Великобритания Борис Джонсън, след като проведе разговор с генералния секретар на НАТО Йенс Столтенберг в Брюксел, отбелязва вестник The Independent.\r\nБорис Джонсън приветства „силата и решителността\" на британските съюзници, които демонстрираха подкрепа за Лондон след инцидента с отравянето с нервно-паралитичния газ „Новичок“ в Солзбъри. Съгласно думите му, опитът за убийство на Скрипал „не е изолиран случай, а най-новият модел за безразсъдно поведение на руската държава“. \r\nПротивно на твърденията на Русия, първият дипломат на Лондон увери, че Обединеното кралство действа „в съответствие с Конвенцията за забрана на химически оръжия\".\r\n„Междувременно отричанията на Русия стават все по-абсурдни. В един момент те казват, че никога не са произвеждали „Новичок“, после твърдят, че са го произвели, но всички негови запаси са били унищожени. Тогава отново казват, че са направили „Новичок“, всички запаси са били унищожени, но някои от тях загадъчно са попаднали в Швеция, в Чешката република или в Словакия, или в САЩ, или дори в Обединеното кралство. Мисля, че това, което хората могат да видят, е, че това е класическа руска стратегия, която се опитва да прикрие иглата на истината в купа сено на лъжи и омагьосване\", категоричен бе Джонсън. \r\nСпоред британския външен министър 12 години след убийството на Александър Литвиненко в Лондон руснаците „вече не могат да заблудят никого\" и че много страни от НАТО са били засегнати от „злонамерено или разрушително руско поведение\".\r\nПутин отхвърли твърденията за руска намеса в атаката срещу Скрипал като „глупост\", припомнят от редакцията.\r\nВ понеделник във Великобритания пристигнаха  учени от Организацията за забрана на химическите оръжия (ОЗХТ), които започнаха тестове на веществото, използвано за отравяне на Сергей Скрипал и неговата дъщеря Юлия.\r\n*** Британката Анна Кембъл, 26 г., е загинала при бомбардировки на турската армия срещу сирийския град Африн, съобщава вестник The Daily Express, като пояснява, че младата жена е била доброволка  в „Народни отряди за защита“ (YPG)\r\nВъоръжените сили на Турция провеждат операция „Маслинова клонка“ в Сирия от месец януари 2018 г. Кембъл заминава за Сирия през май 2017 г., за да помага на кюрдите във войната им срещу близкоизточната радикална групировка „Ислямска Държава“ .\r\n***", "date": "2018.03.20", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/03/20/2501342/the-guardian-britanskata-politsiya-konfiskuva-prevozno-sredstvo-vav-vrazka-s-razsledvaneto-na-otravyaneto-na-sergey-skripal.html", "text": "Детективите, които разследват нападението с нервно-паралитичен агент срещу бившия офицер от руското Главно разузнавателно управление (ГРУ) Сергей Скрипал са насочили вниманието си към превозното средство, с което дъщеря му Юлия е транспортирана до Салсбъри в деня преди отравянето, съобщава британският вестник The Guardian.\r\nСъгласно разпространената информация, недалеч от Солзбъри полицията е конфискувала камион, който се предполага, че е собственост на близък приятел на Скрипал. Твърди се, че именно  с него 33-годишната Юлия е била взета от летище „Хийтроу“ в Лондон, където е пристигнала от Москва на 3 март, 24 часа преди тя и баща й да бъдат настанени в болница в критично състояние заради отравяне с „Новичок“. Юлия се счита, че е била събрана от приятеля си Рос Касиди от летище Хийтроу, след като отлетя от Москва в събота, 3 март, 24 часа преди тя и баща й да бъдат взети критично болни в Салсбъри.\r\nРазследването на случая навлезе в нов етар, след като екип експерти от Организацията за забрана на химическите оръжия (OЗХО) пристигна във Великобритания, за да започне независимо разследване на нападението. Очаква да експертите да посетят места, свързани с разследването и лабораторията за научна и технологична отбрана в Портън Даун, близо до Солзбъри, където се анализират материали, свързани с атаката.\r\nВ изявление от „Скотланд Ярд“ бе пояснено, че разследването ще продължи няколко месеца, тъй като около 250 детективи за борба с тероризма продължават да анализират наличните доказателства „денонощно\".Тереза Герова", "date": "2018.03.20", "title": "The Guardian: Британската полиция конфискува превозно средство във връзка с разследването на отравянето на Сергей Скрипал"}
{"url": "http://www.focus-news.net/news/2018/03/20/2501345/the-daily-express-britanka-zagina-v-boy-s-turskata-armiya-v-siriya.html", "text": "Британката Анна Кембъл, 26 г., е загинала при бомбардировки на турската армия срещу сирийския град Африн, съобщава вестник The Daily Express, като пояснява, че младата жена е била доброволка в редиците на кюрдските „Народни отряди за защита“ (YPG).\r\nВъоръжените сили на Турция провеждат операция „Маслинова клонка“ в Сирия от месец януари 2018 г. Кембъл заминава за Сирия през май 2017 г., за да помага на кюрдите във войната им срещу близкоизточната радикална групировка „Ислямска Държава“ .Тереза Герова", "date": "2018.03.20", "title": "The Daily Express: Британка загина в бой с турската армия в Сирия"}
{"url": "http://www.focus-news.net/news/2018/03/20/2501349/afp-si-dzinpin-potvardi-nadmoshtieto-na-kp-v-stranata-zayavyavayki-che-samo-sotsializam-mozhe-da-spasi-kitay.html", "text": "Китайският президент Си Дзинпин отново потвърди надмощието на Комунистическата партия в страната, като заяви пред парламента в Пекин, че „само социализмът може да спаси Китай\", докато се стреми към развитие.\r\n„Историята вече е доказала и ще продължи да доказва, че само социализмът може да спаси Китай\", подчерта Си Дзинпин, като добави по-късно, че „Комунистическата партия е върховното политическо ръководство на страната и основната гаранция за постигането на голямото обновяване на китайската нация\".Тереза Герова", "date": "2018.03.20", "title": "AFP: Си Дзинпин потвърди надмощието на КП в страната, заявявайки, че „само социализъм може да спаси Китай\""}
{"url": "http://www.focus-news.net/news/2018/03/20/2501350/api-vremenno-se-ogranichava-dvizhenieto-na-mps-nad-12-t-po-am-hemus-v-posoka-sofiya-na-teritoriyata-na-oblast-sofiya-poradi-silen-snegovalezh-i-snegopochistvane.html", "text": "Временно се ограничава движението на МПС над 12 т по АМ „Хемус“ в посока София на територията на област София, поради силен снеговалеж и снегопочистване, съобщават от Агенция \"Пътна инфраструктура\".", "date": "2018.03.20", "title": "АПИ: Временно се ограничава движението на МПС над 12 т по АМ „Хемус“ в посока София на територията на област София, поради силен снеговалеж и снегопочистване"}
{"url": "http://www.focus-news.net/news/2018/03/20/2501351/api-ogranichava-se-dvizhenieto-za-mps-nad-12-t-po-pat-ii-84-velingrad-yundola-yakoruda-poradi-obilen-snegovalezh.html", "text": "Ограничава се движението за МПС над 12 т по път II-84 Велинград - Юндола - Якоруда, поради обилен снеговалеж, съобщават от Агенция \"Пътна инфраструктура\".", "date": "2018.03.20", "title": "АПИ: Ограничава се движението за МПС над 12 т по път II-84 Велинград - Юндола - Якоруда, поради обилен снеговалеж"}
{"url": "http://www.focus-news.net/news/2018/03/20/2501354/sport-gabriel-donev-se-klasira-za-osnovnata-shema-na-turnira-v-antaliya.html", "text": "Габриел Донев записа три победи в квалификациите и се класира за основната схема на турнира в турския курорт Анталия. На старта на основната схема Габриел ще играе срещу Хуан Баутиста Отегул от Аржентина. \r\nОще един български тенисист ще участва в състезанието в турския курортен град. Това е поставеният под номер пет в основната схема Александър Лазов. Първият му съперник Тимур Хабибулин от Казахстан. \r\nЛазов ще участва и в турнира на двойки в тандем с Туна Алтуна от Турция.", "date": "2018.03.20", "title": "Спорт: Габриел Донев се класира за основната схема на турнира в Анталия"}
{"url": "http://www.focus-news.net/news/2018/03/20/2501353/pregled-na-mezhdunarodnite-novini-do-6-chasa-agentsiya-fokus.html", "text": "Турция ще поиска от Европейския съюз остатъка от трите милиарда евро, предназначени за сирийските бежанци в страната. Това ще се случи в рамките на предстоящата следващата седмица среща на върха ЕС-Турция, която ще се проведе в България, предава  Reuters.\r\nТурция прие 3,5 млн. бежанци от Сирия, а ЕС вече отпусна три милиарда евро на Анкара, съгласно споразумението за ограничане на притока им, постигнато през март 2016 г. Според турския президент Реджеп Тайип Ердоган обаче Брюксел не спазва дадените обещания.\r\n„Обещанията, които ни бяха дадени, не бяха спазени... Те казаха, че ще дадат три милиарда евро плюс допълнителни три милиарда евро, но досега ни бяха дадени 850 милиона евро. Ако ще давате тези пари, направете го. Тази нация има гордост и не може да си играете с нея\", предупреди Ердоган.\r\nАгенцията припомня, че на 26 март в град Варна в България, която понастоящем е ротационен председател на Съвета на ЕС, ще се срещнат високопоставени представители на Брюксел и Анкара, за обсъдят отношенията между Турция и държавите от Общността, а също и други въпроси от регионално и международно значение.\r\n*** Бившият украински боен пилот, обвинен от Русия за свалянето на полет МН17 на „Малайзийски авиолинии“, е намерен мъртъв в апартамента си.\r\nПолицията поясни, че 29-годишният Владислав Волошин, се е прострелял в дома си в град Николаев, разположен в южната част на Украйна. Той е отведен от съпругата му в болница, където е констатирана смъртта му. \r\nВолошин отричаше обвиненията, че е свалил самолета над източната част на Украйна. Теорията бе насърчавана от представители на Русия и медиите. Всички 298 души на борда на полета от Амстердам до Куала Лумпур загинаха, припомнят от редакцията. \r\nПрез 2016 г. след разследване, продължило две години, нидерландски експерти представиха неоспоримо според тях доказателство, че самолетът е бил ударен от ракети „Бук“ над Източна Украйна.\r\n*** Южна Корея и САЩ заявиха във вторник, че ще възобновят съвместните военни учения, която бяха отложени с цел избягване на сблъсъци със Северна Корея по време на Зимните олимпийски игри в Пьончан.\r\n„Очаква се упражненията да бъдат възобновени на 1 април, в мащаб, подобен на този от предходните години\", поясни говорителят на Министерството на отбраната на Сеул.\r\n*** Русия и Китай блокираха провеждането на заседание на Съвета за сигурност на ООН за спазването на правата на човека в Сирия.\r\nЗа включването на съответната тема в заседанието настояха осем държави. Четири страни, сред които Русия и Китай, гласуваха против провеждането му, а други три държави се въздържаха. \r\nКакто поясни заместник-постоянният представител на Руската Федерация при ООН, Генадий Кузмин, основания за провеждането на подобно заседание няма, тъй като подобен въпрос би следвало да се обсъжда в Съвета по правата на човека, а не в Съвета за сигурност на ООН.  \r\n„Точката от дневния ред не бе одобрена, тъй като не получи нужния брой гласове“, обяви постоянният представител на Италия при ООН Себастияно Карди, председателстващ Съвета за сигурност на международната организация.\r\n*** Темата за Брекзит ще доминира министерската среща в Брюксел във вторник, на която представителите на 27 държави от Общността ще обсъдят дългосрочните отношения с Обединеното кралство след излизането му от структурите на ЕС и преходната фаза до 2021 г.\r\nТъй като Лондон иска да напусне вътрешния пазар и митническия съюз, ЕС предлага само търговско споразумение. Великобритания, от друга страна, се стреми към специално партньорство с Брюксел, което ще запази достъпа й до единния пазар. \r\nМинистрите от ЕС ще подготвят и предстоящата среща на върха на ЕС, която ще се проведе в четвъртък.\r\n*** В Брюксел се провежда нов кръг от техническия диалог между Белград и Прищина. \r\nТема на дискусията са договорите, които вече са постигнати и които не са приложени на практика, като например споразумението за Сдружението на сръбските общини и за енергетиката. Представители на Европейския съюз призоваха за ускоряване на темпа на преговорите по прилагането на съществуващите договори. \r\nСрещата на двете делегации ще продължи три дни, след което ще бъде последвана от разговор на най-високо политическо равнище – между президентите на Сърбия и Косово, съответно Александър Вучич и Хашим Тачи. Провеждането му е планирано за петък, 23 март.\r\n*** НАТО призова Русия към пълно разсекретяване на програмата „Новичок“ пред Организацията за забрана на химическите оръжия (ОЗХО). Това заяви генералният секретар на Алианса Йенс Столтенберг на пресконференция след срещата му с министъра на вътрешните работи на Великобритания Борис Джонсън.\r\nСтолтенберг напомни също, че отравянето на бившия полковник от руското Главно разузнавателно управление (ГРУ) Сергей Скрипал е атака на територията на една от страните в НАТО. Алиансът осъжда подобни действия и предлага на Великобритания своята помощ в разследването, подчерта норвежкият политик.\r\nГенералният секретар на НАТО добави, че отравянето в Солсбъри попада сред други „груби действия“ на Русия, включително опити да дестабилизира Източна Украйна, вмешателство в демократичните процедури на Запада и кибератаки. В тази връзка Столтенберг обеща, че Русия няма да й се отдаде да „разцепи“ Алианса. \r\nСергей Скрипал и неговата дъщеря бяха отровени в град Солсбъри на 4 март. По версиите на Лондон за покушението е използван нервно- паралитичния газ „Новичок“, разработен в Русия. Министър-председателят на Великобритания Тереза Мей обвини Москва за отравянето на 66-годишния бивш офицер от ГРУ.\r\n***", "date": "2018.03.20", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/03/20/2501355/sofiya-62-snegopochistvashti-mashini-sa-rabotili-na-teren-prez-noshtta.html", "text": "От 3.30 часа са започнали обработките със смеси против заледяване  на основните пътни артерии в София, улиците, по които се движи масовият градски транспорт, както и главни улици в кварталите. В планинските райони е извършено и избутване на снежна маса. Това съобщиха от пресцентъра на Столична община. Общо 62 машини снегопочистваща техника са работили на терен през нощта. Продължават обработките в  районите „Банкя“, „Връбница“, „Кремиковци“, „Панчарево“, „Триадица“, \"Студентски“.\r\nГрадският транспорт се движи нормално, изпълняват се всички маршрути. \r\nШест екипи на дирекция „ Аварийна  помощ и превенция“ ще наблюдават критичните участъци на реките и ще следят нивата на общинските язовири при  предстоящо снеготопене през деня.\r\nПризоваваме шофьорите да излизат на пътя само с добре подготвени за зимата автомобили и да се движат със скорост съобразена с усложнената пътна обстановка.", "date": "2018.03.20", "title": "София: 62 снегопочистващи машини са работили на терен през нощта"}
{"url": "http://www.focus-news.net/news/2018/03/20/2501352/api-vazstanoveno-e-dvizhenieto-po-am-trakiya-za-mps-nad-12-t-posoka-plovdiv.html", "text": "Възстановено е движението по АМ „Тракия“ за МПС над 12 т посока Пловдив, съобщават от Агенция \"Пътна инфраструктура\".", "date": "2018.03.20", "title": "АПИ: Възстановено е движението по АМ „Тракия“ за МПС над 12 т посока Пловдив"}
{"url": "http://www.focus-news.net/news/2018/03/20/2501356/sport-viktoriya-tomova-otpadna-ot-kvalifikatsiite-za-turnira-v-mayami.html", "text": "Виктория Томова отпадна от квалификациите за женския турнир в Маями. Българката отстъпи пред деветата поставена в основната схема Яна Цепелова от Словакия с 4:6, 5:7. \r\nТомова бе единствената представителка на България в квалификациите за женския турнир в Маями.", "date": "2018.03.20", "title": "Спорт: Виктория Томова отпадна от квалификациите за турнира в Маями"}
{"url": "http://www.focus-news.net/news/2018/03/20/2501357/aktualna-patna-obstanovka.html", "text": "Температурите са в интервала от – 8° до + 5°. Времето над страната е облачно. Слаб до умерен вятър духа в областите Варна, Разград, Русе, Силистра, Смолян, Търговище и Шумен. Дъжд вали в областите Бургас, Варна, Добрич, Кюстендил, Кърджали, Пазарджик, Пловдив, Русе, Силистра, Сливен, Смолян, Стара Загора и Ямбол.\r\nСняг вали в областите Велико Търново, Видин, Враца, Ловеч, Монтана, Перник, Плевен, Разград, София, Търговище и Шумен, както и в района на проход „Шипка“, проход „Предел“, Черна Места, Попови ливади /обл. Благоевград/, Долна Диканя /обл. Кюстендил/, Каратепе, Картела, Юндола, Костандово /обл. Пазарджик/, Котел /обл. Сливен/. Пътните настилки са мокри, заледени и обработени. Намалена видимост поради мъгла: до 50 м. на проход „Шипка“, „Троянски“ проход. Това съобщиха от пресцентъра Агенция „Пътна инфраструктура“.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: \r\nОПУ София: \r\nВременно се ограничава движението на МПС над 12 т по АМ „Хемус“ посока София на територията на област София, поради силен снеговалеж и снегопочистване.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОПУ Русе, ОПУ Разград, ОПУ Търговище:\r\nОграничава се движението за МПС над 12 т по път I-2 Русе – Шумен поради обилен снеговалеж на територията на област Разград.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: \r\nПът II-84: Ограничава се движението за МПС над 12 т. по път II-84 Велинград – Юндола – Якоруда поради обилен снеговалеж.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът II-84: Ограничава се движението за МПС над 12 т. по път II-84 Велинград - Юндола – Якоруда поради обилен снеговалеж.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nПът II-49: Ограничава се движението за МПС над 12 т. по път II-49 Търговище – Разград поради обилен снеговалеж.\r\nПът III-204: Ограничава се движението за МПС над 12 т. по път III-204 Разград – Попово поради обилен снеговалеж.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът II-21: Ограничава се движението по път II-21 Русе – Силистра за МПС над 12 т. поради обилен снеговалеж на територията на област Русе\r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът II-21: Ограничава се движението по път II-21 Русе – Силистра за МПС над 12 т. поради обилен снеговалеж на територията на област Русе\r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-865: Движението по път ІІІ-865 Вехтино – граница с ОПУ Кърджали – р-н Бял извор от км 14+400 до км 14+450 се извършва в една лента поради свлечени земни маси и падащи от ската камъни. Движението в района се регулира с пътни знаци. Срок за изпълнение до 18:00 часа на 20.03.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът II-49: Ограничава се движението за МПС над 12 т. по път II-49 Търговище – Разград поради обилен снеговалеж.\r\nПът III-204: Ограничава се движението за МПС над 12 т. по път III-204 Разград – Попово поради обилен снеговалеж.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.20", "title": "Актуална пътна обстановка"}
{"url": "http://www.focus-news.net/news/2018/03/20/2501359/afp-kitay-prizova-sasht-da-ne-deystvat-emotsionalno-po-otnoshenie-na-targoviyata.html", "text": "Министър-председателят на Китай Ли Къцян призова САЩ да не предприемат „емоционални“ действия и да избегнат търговска война, предава AFP. Съответното изявление китайският премиер направи на фона на съобщението, че американският президент Доналд Тръмп обмисля въвеждането на нови наказателни мерки срещу Пекин.\r\n„Надяваме се, че и двете страни могат да запазят разума, да не действат емоционално и да избегнат търговска война\", заяви Ли Къцян на пресконференция след годишната сесия на парламента в Пекин. Тереза Герова", "date": "2018.03.20", "title": "AFP: Китай призова САЩ да не действат „емоционално“ по отношение на търговията"}
{"url": "http://www.focus-news.net/news/2018/03/20/2501330/izvestiya-izgonenite-ot-velikobritaniya-ruski-diplomati-se-zavrashtat-v-rodinata-si.html", "text": "Руските дипломати, изгонени от британските власти след отравянето на бившия офицер от Главното разузнавателно управление (ГРУ) Сергей Скрипал, ще се завърнат в родината си във вторник, съобщава вестник „Известия“.\r\nДипломатите – общо 23-ма, и техните семейства ще бъдат транспортирани в Москва със специален полет на националния авиопревозвач на Русия - „Аерофлот“. Самолетът за тях ще кацне в британската столица в сутрешните часове на вторник и още в същия ден ще излети обратно за Москва. \r\n„Те ще си отидат на 20-ти март. Общо с членовете на семейството става въпрос за около 80 души“, поясни по-рано дипломатическият представител на Руската федерация в Лондон Александър Яковенко.\r\nПричина за изгонването на руските дипломати стана скандалът около отравянето на Сергей Скрипал и неговата дъщеря Юлия в Солзбъри по-рано този месец. Двамата попаднаха под въздействието на нервно-паралитичен газ тип „Новичок“ и все още състоянието им е критично. \r\nСлед инцидента Лондон обвини Москва за случилото се. Британският външен министър Борис Джонсън намекна за бойкот на Мондиал 2018, домакин на който е Русия, а премиерът Тереза Мей обяви изгонването на дипломатите, замразяването на контактите на високо ниво и отмяната на визитата на първия дипломат на Москва Сергей Лавров. В отговор от Министерството на външните работи на Руската федерация обяви 23 британски дипломати за персона нон грата и оттегли съгласието си за откриването на Генерално консулство на Великобритания в Санкт Петербург.Тереза Герова", "date": "2018.03.20", "title": "„Известия“: Изгонените от Великобритания руски дипломати се завръщат в родината си"}
{"url": "http://www.focus-news.net/news/2018/03/20/2501326/kommersant-generalniyat-sekretar-na-nato-prizova-rusiya-da-razsekreti-programata-novichok-pred-ozho.html", "text": "НАТО призова Русия към пълно разсекретяване на програмата „Новичок“ пред Организацията за забрана на химическите оръжия (ОЗХО). Това заяви генералният секретар на Алианса Йенс Столтенберг на пресконференция след срещата му с министъра на вътрешните работи на Великобритания Борис Джонсън, съобщава руският вестник „Коммерсант“.\r\nСтолтенберг напомни също, че отравянето на бившия полковник от руското Главно разузнавателно управление (ГРУ) Сергей Скрипал е атака на територията на една от страните в НАТО. Алиансът осъжда подобни действия и предлага на Великобритания своята помощ в разследването, подчерта норвежкият политик.\r\nГенералният секретар на НАТО добави, че отравянето в Солсбъри попада сред други „груби действия“ на Русия, включително опити да дестабилизира Източна Украйна, вмешателство в демократичните процедури на Запада и кибератаки. В тази връзка Столтенберг обеща, че Русия няма да й се отдаде да „разцепи“ Алианса. \r\nСергей Скрипал и неговата дъщеря бяха отровени в град Солсбъри на 4 март. По версиите на Лондон за покушението е използван нервно- паралитичния газ „Новичок“, разработен в Русия. Министър-председателят на Великобритания Тереза Мей обвини Москва за отравянето на 66-годишния бивш офицер от ГРУ. Тереза Герова", "date": "2018.03.20", "title": "„Коммерсант“: Генералният секретар на НАТО  призова Русия да разсекрети програмата „Новичок“ пред ОЗХО"}
{"url": "http://www.focus-news.net/news/2018/03/20/2501362/predstoyashti-mezhdunarodni-sabitiya-za-20-mart-agentsiya-fokus.html", "text": "Премиерът Тереза Мей ще председателства заседание на нейния съвет за национална сигурност, с цел обсъждане на случая около Сергей Скрипал. \r\n*** Министрите на страните от ЕС се срещат за да обсъдят насоките за бъдещите връзки с Великобритания след Брекзит, които ще бъдат гласувани на 22 и 23 март. \r\n*** Косовският парламент ще дебатира споразумението за демаркация на границата с Черна гора. \r\n*** Европейският съд за човешките права ще излезе с първата си позиция по въпроса за арестуваните в Турция журналисти, обвинени във връзки с организаторите на преврата в страната от 2015 г. \r\n*** Доналд Тръмп приема саудитския престолонаследник Мохамад бин Салман в Белия дом.\r\n***", "date": "2018.03.20", "title": "Предстоящи международни събития за 20 март (Агенция \"Фокус\")"}
{"url": "http://www.focus-news.net/news/2018/03/20/2501361/predstoyashti-sabitiya-v-stranata-za-20-mart-agentsiya-fokus.html", "text": "***\r\nОт 16.00 часа, в Регионалната библиотека „Пенчо Славейков“ във Варна Председателят на Народното събрание Цвета Караянчева ще открие изложба, с която Варненската библиотека ще отбележи 135-ата годишнина от създаването си и 125-ата годишнина от рождението на нейния първи директор. В 16.45 часа председателят на Народното събрание ще разговаря с председателя на Фондация „Международен балетен конкурс - Варна“ Димитър Димитров и членове на Управителния съвет на организацията.\r\nПо-късно тя ще се запознае с направеното по изграждането на варненския булевард „Васил Левски“, което е най-големият инфраструктурен проект на града.\r\n***\r\nОт 09.30 часа, в Хотел Балкан ще се проведе конференция по случай Деня на потребителите. Темата е \"Цифровата икономика - какви са ползите за потребителите?\" Участие в нея ще вземата министърът на икономиката Емил Караниколов, председателят на българския Икономически и социален съвет проф. д-р  Лалко Дулевски и др. \r\n***\r\nОт 09.30 часа в заседателната зала в сградата на Висшия съдебен съвет ще се проведе заседание на Съдийската колегия на Съвета. \r\n***\r\nОт 10.00 часа Конституционният съд ще проведе заседание по делото по искане на Седемдесет и пет народни представители от 44-тото Народно събрание  на основание на чл. 149, ал. 1, т. 4 от Конституцията на Република България за произнасяне за съответствие на сключената от Република България Конвенция на Съвета на Европа за превенция и борба с насилието над жени и домашното насилие с Конституцията на Република България преди ратификацията ѝ.\r\n***\r\nОт 10.00 часа 8 състав на Специализирания наказателен съд ще гледа делото срещу Ангел Д., Деян С., Динко Д. и др., обвинени в организиране и ръководене на престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Младен М., Мария Тр. и др., обвинени в организиране и ръководене на престъпна група. \r\n***\r\nОт 10.30 часа в Музея ба съобщенията (ул. „Гурко“ 6) заместник–министърът на транспорта, информационните технологии и съобщенията Димитър Геновски ще валидира пощенско-филателно издание на тема „140 години от Руско-турската освободителна война“.\r\n***\r\nОт 10.30 часа в Агенция „Пътна инфраструктура“ ще се проведе брифинг, на който ще бъдат предоставени основните изводи от доклада за срутището  на ІІ-86 Смолян – Мадан. Той ще бъде представен от  ръководителя на експертната работна група доц. д-р Стефчо Стойнев, който е ръководител на катедра „Хидрология и инженерна геология“ в Минно-геоложкия университет „Св. Иван Рилски“, и от председателя на УС на АПИ инж. Дончо Атанасов. \r\n***\r\nОт 11.00 часа 10 състав на Специализирания наказателен съд ще гледа делото срещу Борис Т., Иван Т., Виктория Т. и др., обвинени в организиране и ръководене на престъпна група. \r\n***\r\nОт 11.00 часа 17 състав на Специализирания наказателен съд ще гледа делото срещу Добрин Д., Николай И., Красимир Б. и др., обвинени в организиране и ръководене на престъпна група. \r\n***\r\nОт 11.00 часа във Висшето училище по телекомуникации и пощи ще се проведе Дискусионен форум \"Лидерството като бранд в условията на Четвърта индустриална революция.\r\n***\r\nОт 11.00 часа в зала № 8 на Националния дворец на културата ръководството и членове на Комисията за защита от дискриминация ще се срещнат с ръководството на НДК и ще им връчат сертификат за достъпност. \r\n***\r\nОт 12.00 часа в Голямата зала на БТА ГД „БОЕЦ“ ще представи на пресконференция информация и документи от Национална агенция по приходите (НАП) и други институции за несъбран Данък добавена стойност (ДДС) от 2000 до 2017 г. \r\n***\r\nОт 13.00 часа 3 състав на Специализирания наказателен съд ще гледа делото срещу Георги Г., Цено Ф., и Борис Р., обвинени в организиране и ръководене на престъпна група. \r\n***\r\nОт 13.30 часа 9 състав на Специализирания наказателен съд ще гледа делото срещу Диана В., Александър М. и Сашо К., обвинени в организиране и ръководене на престъпна група. \r\n***\r\nОт 13.30 часа 6 състав на Специализирания наказателен съд ще гледа делото срещу Филип К., обвинен в организиране и ръководене на престъпна група. \r\n***\r\nОт 13.30 часа 5 състав на Специализирания наказателен съд ще гледа делото срещу Георги Б., обвинен в организиране и ръководене на престъпна група. \r\n***\r\nОт 13.30 часа в сградата на Националния институт на правосъдието (НИП) Пленумът на Висшия съдебен съвет ще проведе среща с представителите на Европейската комисия по Механизма за сътрудничество и оценка.\r\n***\r\nОт 14.00 часа 6 състав на Специализирания наказателен съд ще гледа делото срещу Тодор С., Владимир Р., Илия Е. и др., обвинен в организиране и ръководене на престъпна група. \r\n***\r\nОт 14.00 часа в зала 501 на Висшето училище по застраховане и финанси (ВУЗФ) ще се проведе международна конференция на тема „Корейския иновационен модел, моделът за технологична комерсиализация на Фраунхофер и уроци за България“. Приветствие ще отправи министърът на образованието Красимир Вълчев. \r\n***\r\nОт 15.00 до 17.00 часа, народният представител от „БСП за България“ Николай Цонков и общинският съветник Иван Таков ще проведат приемна за граждани на ул. \"Леге\" №10, етаж 1.\r\n***\r\nОт 15.50 часа, в конферентната зала в Дома на Европа, ул. „Г. С Раковски“ № 124 европейският комисар отговарящ за транспорта Виолета Булц ще даде пресконференция. \r\n***\r\nОт 18.00 часа в Галерия „Академия“ на НХА Италианският културен институт в София ще открие изложбата „Идентичност между символика и цветове“.\r\n***\r\nОт 18.00 часа в централното фоайе на Националната библиотека „Св. св. Кирил и Методий“ ще се състои премиерата на стихосбирката „67 сутрини“ на Недялко Йорданов.\r\n***\r\nОт 18.30 часа в Гьоте-институт ще бъде открита изложбата „Супата на Кафка“ на Галина Йотова.\r\n***\r\nОт 19.00 часа в зала „България“ Детският радиохор посреща пролетта с концерт.\r\n***\r\nОт 19.30 часа на сцена в „Червената къща” ще бъде представена постановката „Високо там горе”, посветена на руската поетеса Анна Ахматова.\r\n***\r\nОт 18.00 часа в „Червената къща“ темата „Градско земеделие в София: хоби, начин на живот или оцеляване?” ще бъде обект и на дискусия между български и гостуващи от Сао Пауло и Холандия експерти. \r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще проведе приемна да граждани. \r\n***\r\nОт 8.15 часа ще се проведе протест на служителите в затвора в Белене. \r\n***\r\nОт 10.00 часа в района на Военно формирование 26 400- Благоевград ще се проведе Тържествен ритуал за полагане на военна клетва и „Ден на отворените врати с показ на въоръжение и бойна техника”.\r\n***\r\nОт 18.00 часа в зала „22 септември“ ще бъде представена книгата на проф. Иво Христов „Пред пепелището на нестаналото българско общество”.\r\n***\r\nВ ДКЦ Айтос ще се проведе кампания за безвъзмездно и доброволно кръводаряване.\r\n*** \r\nОт 12.00 в сградата на Община Варна ще се проведе пресконференция, организирана от Движение Възраждане. Поводът за пресконференцията е организираният от Възраждане протест на 26 март във връзка с пристигането във Варна на турския президент Реджеп Тайип Ердоган.\r\n*** \r\nОт 9.00 часа в Ритуалната зала на Община Велико Търново ще се проведе среща на ТЗ ГРАО. \r\n*** \r\nОт 15.00 часа в Голяма зала на Община Велико Търново кметът Даниел Панов ще се срещне с ученици.\r\n*** \r\nОт 17.30 часа в  Изложбени зали „Рафаел Михайлов“ ще бъде открита изложба „70 години Великотърновски художници 1948-2018“. \r\n*** \r\nОт 17.30 часа в  читалнята на РНБ „П. Р. Славейков“ ще бъде представена библиографията „Академик Иван Радев“ по повод 75-годишнината на ак. Иван Радев – почетен гражданин на Велико Търново.\r\n*** \r\nОт 18.00 часа в Зала 30 на Младежки дом ще се състои концерт на ученици от Музикалната школа по повод Празника на Велико Търново.\r\n*** \r\nОт 19.00 часа в МДТ „Константин Кисимов“ ще се състои съвместен концерт на ученическия оркестър на СУ „Емилиян Станев“ и Духовия оркестър при Община Велико Търново.\r\n***\r\nКметът на Община Видин Огнян Ценков и заместник-кметът Венци Пасков ще посетят селата Капитановци (11:30 ч., сградата на читалището)  и Покрайна (12:30 ч. ,в центъра на селото ), във връзка с продължението на проект „Топъл обяд в Община Видин”. \r\n*** \r\nОт 9.00 часа Спортна зала „Никола Петров“ ще се проведе Областно първенство по хандбал за юноши и девойки 8 - 10 клас от ученически игри 2017/2018 година.\r\n***\r\nОт 17.30 часа в ХГ „Недялко Каранешев“ ще бъде представена  стихосбирката „Радост, мъка и тъга“ с автор Стефка Токмакчиева - член на ТЛГ „Асен Разцветников“.\r\n*** \r\nОт 18.30 часа НЧ „Напредък-1869“ Държавна опера - Бургас ще представи музикалния спектакъл „Оскарите в музиката“ с участието на Милица Гладнишка и Филип Аврамов. Диригент - Левон Манукян. \r\n***\r\nОт 10.00 часа в спортна зала „Олимпиада” за поредна година община Каварна ще бъде домакин на областният кръг на ученическите игри по хандбал за област Добрич.\r\n***\r\nОт 17.30 часа в залата на Музея на фотографията и съвременните визуални изкуства Александър Дончев от македонския град Струмица  ще покаже в изложбата си „Монос“.\r\n***\r\nОт 11.00 часа в читалище „Братство” ще бъде открита изложба на класа по рисуване към читалището. \r\n***\r\nОт 12.20 часа в сградата на Окръжна прокуратура ще бъде открита „Синя стая”, след което ще се представи отчет за дейността на прокуратурата за 2017 година.\r\n***\r\nОт 17.30 часа в залата на Възрожденското училище ще бъде открита изложба от Националния конкурс за детска рисунка „Пролет върху листа”.\r\n***\r\nОт 19.00 часа в Драматичен театър – Монтана ще се състои премиерата на \"Мистерията \"Дон Жуан\" от Анатолий Крим, режисьор Минчо Събев.\r\n***\r\nВ 09.00 часа в зала 1 на Апелативния съд ще се проведе заседание по делото срещу Иванка Ройдова, обвинена в поръчване убийството на 6 души, свои роднини.  \r\n***\r\nВ 09.00 часа в зала 10 на Окръжния съд ще се проведе заседание по делото срещу Драгомир Д., обвинен в избягване и плащане на данъчни задължения в особено големи размери. Делото е насрочено в разпоредително заседание.\r\n***\r\nВ 09.30 часа в зала 3 на Районния съд ще се проведе заседание по делото срещу Атанас К., обвинен в присвояване на чужди вещи – оръжия и боеприпаси от спортен клуб-стрелбище. \r\n***\r\nВ 10.00 часа в зала 10 на Районния съд ще се проведе заседание по делото срещу Иван Б. и Анна К., обвинени в изработка и продажба на фалшиви документи за завършено висше образование. По делото са призовани 36 свидетели.\r\n***\r\nВ 11.00 часа в Концертната зала министърът на културата Боил Банов ще участва в пресконференция за бъдещето на Пловдивската опера, организирана от Фондация „Дом за Пловдивската опера“.  \r\n***\r\nОт 11.15 часа на новото кръгово на разклона за с. Крумово на пътя Пловдив – Асеновград ще се състои брифинг за важните пътни проекти на региона. Ще участва представител на АПИ. \r\n***\r\nОт 11.00 часа в Концертна зала в град Пловдив фондация „Дом за Пловдивската опера\" организира пресконференция по повод катастрофалното състояние на Концертна зала, провалянето на цял сезон за концерти на Държавна опера Пловдив и липсата на резултатни действия от страна на държавата за ремонтирането й.\r\n***\r\nОт 16.00 часа в офиса на ГЕРБ в район „Тракия” в блок 91 общинският съветник от ГЕРБ в Общински съвет – Пловдив Иван Вичков ще приема граждани.\r\n***\r\nОт 11.00 часа в сградата на ОДМВР-Плевен ще се проведе брифинг, на който ще бъде направен отчет-анализ на дейността на дирекцията. На него ще присъства и министърът на вътрешните работи Валентин Радев. \r\n***\r\nОт 11.00 часа в зала 2.101 на Русенския университет ще се състои премиера на филм на известния български радио журналист и телевизионен коментатор Коста Филипов.\r\n***\r\nОт 15.00 часа в корпус 2, зала 101, на Русенски университет „Ангел Кънчев“,  Русенски университет, Професионална гимназия по икономика и управление „Елиас Канети“ – Русе и работодатели от счетоводни къщи ще проведат съвместна инициатива под надслов „Триъгълник на успеха – път към изграждане на човешкия капитал“.\r\n***\r\nВ СУЕЕ „Св. Константин-Кирил Философ“ волейболна игра, в която ще се включат ученици от френските паралелки, служители франкофони на Монтюпе и играчи от най-успешния, непобедим отбор от сезон 2017/2018 на волейболната Висша лига – „Дунав“ по повод световната седмица на Франкофонията.\r\n***\r\nОт 19.00 часа в Доходно здание, ще се състои поредният вълнуващ концерт от фестивалния афиш на МФ. Мартенски музикални дни 2018.\r\n*** \r\nВ 12:30 часа в село Търън областният управител Недялко Славов и кметът на община Смолян Николай Мелемов ще се срещнат с кметовете и жителите на населените места, блокирани от свлачището край Тикале. \r\n***\r\nОт 10.30 часа в Центъра за обществена подкрепа (ЦОП), който се намира на ул. „Цар Освободител“ 2, ще се проведе Ден на отворените врати в социалните услуги, организиран от Община Хасково. \r\n***\r\nОт 15.00 часа в Младежкия център в града ще се проведе пресконференция с участието на проф. Борислава Танева и Цанислав Петков по повод предстоящ концерт. \r\n***\r\nОт 10.30 часа във фоайето на Образцово народно читалище \"Заря\" ще се проведе кандидатстудентска борса.\r\n*** \r\nОт 10.30 часа в зала 203 на общината ще се проведе брифинг. \r\n*** \r\nОт 16.00 часа пред Паметника на загиналите във войните шуменци на пл. „Кристал“ ще бъдат поднесени венци и цветя по повод 73 години от Дравската епопея. \r\n*** \r\nОт 17.00 в стая 25 на II ОУ \"Д-р П. Берон\" ще се състои проява \"Какво научихме от \"Рибния буквар\" по повод патронния празник на училището.", "date": "2018.03.20", "title": "Предстоящи събития в страната за 20 март (Агенция „Фокус“)"}
{"url": "http://www.focus-news.net/news/2018/03/20/2501363/api-vazstanoveno-e-dvizhenieto-za-mps-nad-12-t-po-pat-i-1-vidin-montana.html", "text": "Възстановено е движението за МПС над 12 т по път I-1 Видин - Монтана. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.20", "title": "АПИ: Възстановено е движението за МПС над 12 т по път I-1 Видин - Монтана."}
{"url": "http://www.focus-news.net/news/2018/03/20/2501365/api-vazstanovyava-se-dvizhenieto-na-mps-nad-12-t-po-am-hemus-v-posoka-sofiya.html", "text": "Възстановява се движението  на МПС над 12 т по АМ „Хемус“ в посока София. Това съобщиха от пресцентъра на Агенция \"Пътна инфраструктура\" (АПИ). Тировете се пропускат контролирано.", "date": "2018.03.20", "title": "АПИ: Възстановява се движението  на МПС над 12 т по АМ „Хемус“ в посока София"}
{"url": "http://www.focus-news.net/news/2018/03/20/2501366/voa-donald-tramp-poiska-smartno-nakazanie-za-narkotrafikantite.html", "text": "Президентът на САЩ Доналд Тръмп оповести дългоочаквания си план за борба с кризата с наркотичните зависимости в страната, която включва смъртно наказание за наркотрафикантите, предава Voice of America. \r\nВ рамките на реч, изнесена в понеделник (местно време), Тръмп обеща да помогне за израстването на „поколение деца без наркотици“, уверявайки, че „заедно ще сложим край на бича на наркоманиите в Америка веднъж завинаги\".\r\nУспех в тази насока може да се постигне с твърди мерки. „Ако не се справим с наркодилърите, губим времето си. И тази твърдост включва смъртното наказание\", бе предложението на американския президент, което публиката посрещна с аплодисменти.Тереза Герова", "date": "2018.03.20", "title": "VOA: Доналд Тръмп поиска смъртно наказание за наркотрафикантите"}
{"url": "http://www.focus-news.net/news/2018/03/20/2501368/darzhavniyat-glava-rumen-radev-shte-bade-na-poseshtenie-v-izrael-i-palestina.html", "text": "До 22 март президентът Румен Радев ще бъде на официално посещение в Държавата Израел по покана на президента Реувен Ривлин. Това съобщиха от прессекретариата на държавния глава.\r\nВизитата на българския държавен глава е в контекста на 75-ата годишнина от спасението на българските евреи и 70-ата годишнина от създаването на Държавата Израел. Посещението на Румен Радев е в продължение на политическия диалог на най-високо равнище между двете страни. Сред темите на срещите на българския държавен глава ще са възможностите за задълбочаване на сътрудничеството във всички области от взаимен интерес, в това число в сферата на сигурността, борбата с тероризма, икономиката и инвестициите. \r\nБългарският държавен глава ще бъде посрещнат от израелския си колега Реувен Ривлин с официална церемония в президентския дворец в Йерусалим, след което ще се проведат пленарни разговори на официалните делегации на България и Израел. В първия ден от визитата си Румен Радев ще се срещне и с представители на организациите на българските евреи в Държавата Израел. \r\nНа 21 март, в Мемориала „Яд Вашем“ държавният глава ще участва в церемония по запалването на вечния огън в памет на жертвите на Холокоста, а по-късно през деня ще положи венец и пред гробовете на жертвите на кораба „Салвадор“ на хълма „Херцел“. Президентът Радев ще се срещне с председателя на Кнесета Юли-Йоел Еделщайн и ще направи изказване в рамките на Шестия глобален форум за борба с антисемитизма. Международната среща събира политически лидери, общественици, духовници, дипломати, преподаватели, представители на гражданското общество от цял свят. На форума се обсъждат стратегически мерки за борба с антисемитизма и други форми на расова и етническа омраза. \r\nВ рамките на деня Румен Радев ще посети също високотехнологичния парк „Гав Ям Негев“, който се намира в град Бер Шева. \r\nНа 22 март българският държавен глава ще разговаря с Роберт Сингер, вицепрезидент и главен изпълнителен директор на Световния еврейски конгрес. По-късно Румен Радев ще проведе среща с министър-председателя на Държавата Израел Бениамин Нетаняху. Програмата на президента в Йерусалим предвижда още посещение в църквата “Божи гроб” и Стената на плача. \r\nПрез деня президентът Румен Радев ще посети Палестина. По време на официалното посещение в Рамала българският държавен глава ще положи венец пред гроба на Ясер Арафат и ще разговаря със своя палестински колега Махмуд Аббас. Двамата ще обсъдят перспективите за развитието на двустранните българо-палестински отношения. Задълбочаването на политическия диалог и на сътрудничеството в сфери като търговско-икономическите контакти, образованието, науката и културата ще бъдат във фокуса на срещата. \r\nВ ръководената от българския държавен глава делегация участват народни представители, представители на еврейски организации в България, както и на деловите среди, на работодателски и търговски организации. В рамките на визитата си президентът Румен Радев ще бъде придружаван от своята съпруга.", "date": "2018.03.20", "title": "Държавният глава Румен Радев ще бъде на посещение в Израел и Палестина"}
{"url": "http://www.focus-news.net/news/2018/03/20/2501338/boris-dzhonsan-rusiya-razprostranyava-kupchina-lazhi-za-da-prikrie-rolyata-si-v-otravyaneto-na-sergey-skripal.html", "text": "Администрацията на руския президент Владимир Путин разпространява „купчина лъжи“, за да прикрие ролята на Москва в отравянето на бившия офицер от Главното разузнавателно управление (ГРУ) Сергей Скрипал. Това заяви министърът на външните работи на Великобритания Борис Джонсън, след като проведе разговор с генералния секретар на НАТО Йенс Столтенберг в Брюксел, отбелязва вестник The Independent.\r\nБорис Джонсън приветства „силата и решителността\" на британските съюзници, които демонстрираха подкрепа за Лондон след инцидента с отравянето с нервно-паралитичния газ „Новичок“ в Солзбъри. Съгласно думите му, опитът за убийство на Скрипал „не е изолиран случай, а най-новият модел за безразсъдно поведение на руската държава“. \r\nПротивно на твърденията на Русия, първият дипломат на Лондон увери, че Обединеното кралство действа „в съответствие с Конвенцията за забрана на химически оръжия\".\r\n„Междувременно отричанията на Русия стават все по-абсурдни. В един момент те казват, че никога не са произвеждали „Новичок“, после твърдят, че са го произвели, но всички негови запаси са били унищожени. Тогава отново казват, че са направили „Новичок“, всички запаси са били унищожени, но някои от тях загадъчно са попаднали в Швеция, в Чешката република или в Словакия, или в САЩ, или дори в Обединеното кралство. Мисля, че това, което хората могат да видят, е, че това е класическа руска стратегия, която се опитва да прикрие иглата на истината в купа сено на лъжи и омагьосване\", категоричен бе Джонсън. \r\nСпоред британския външен министър 12 години след убийството на Александър Литвиненко в Лондон руснаците „вече не могат да заблудят никого\" и че много страни от НАТО са били засегнати от „злонамерено или разрушително руско поведение\".\r\nПутин отхвърли твърденията за руска намеса в атаката срещу Скрипал като „глупост\", припомнят от редакцията.\r\nВ понеделник във Великобритания пристигнаха  учени от Организацията за забрана на химическите оръжия (ОЗХТ), които започнаха тестове на веществото, използвано за отравяне на Сергей Скрипал и неговата дъщеря Юлия.Тереза Герова", "date": "2018.03.20", "title": "Борис Джонсън: Русия разпространява купчина лъжи, за да прикрие ролята си в отравянето на Сергей Скрипал"}
{"url": "http://www.focus-news.net/news/2018/03/20/2501364/nimh-v-severoiztochna-balgariya-pochti-prez-tseliya-den-shte-prevalyava-snyag-a-po-chernomorieto-dazhd.html", "text": "Днес от югозапад валежите ще спират, а облачността временно ще се разкъса и намалее до слънчево. В Североизточна България почти през целия ден ще превалява сняг, а по Черноморието – дъжд. Това съобщи за Агенция „Фокус“ дежурният сеизмолог Мартин Славчев от Националния институт по метеорология и хидрология към БАН. Вятърът ще е от запад-северозапад, в Източна България умерен, временно и силен. Максималните температури ще са в широки граници: от 3° в североизточните до 15°-16° в крайните южни райони. Над Черноморието ще има значителна облачност, с валежи от дъжд. Ще духа умерен и временно силен северозападен вятър. Максимални температури на въздуха: 7°-13°. Вълнението на морето ще е 2 - 3 бала. Температурата на морската вода е 6° – 7°.\r\nНад планините ще преобладава облачно време, на много места с валежи от сняг, под около 1200 метра - от дъжд. Около обяд от юг-югозапад валежите ще спират, а облачността ще се разкъсва. Ще духа силен, по билата бурен запад-северозападен вятър. Максималната температура на височина 1200 метра ще е около 4°, на 2000 метра - около минус 2°.", "date": "2018.03.20", "title": "НИМХ: В Североизточна България почти през целия ден ще превалява сняг, а по Черноморието – дъжд"}
{"url": "http://www.focus-news.net/news/2018/03/20/2501369/vitsepremierat-ekaterina-zaharieva-shte-predsedatelstva-zasedaniya-na-savet-obshti-vaprosi-i-savet-obshti-vaprosi-v-bryuksel.html", "text": "Вицепремиерът и министър на външните работи Екатерина Захариева ще председателства заседанията на Съвет „Общи въпроси“ и Съвет „Общи въпроси“ (член 50). Заседанията на двата формата ще се проведат в Брюксел. Това съобщиха от пресцентъра на Министерството на външните работи. Съвет „Общи въпроси“ ще завърши подготовката на заседанието на Европейския съвет през март. Министрите  ще обсъдят проекта на заключения и ще обменят мнения по основните теми, които бъдат поставени на вниманието на лидерите на 28-те държави-членки. Редовното заседание на Европейския съвет, което ще се състои  на 22 март, ще бъде посветено на темите „Работни места, растеж и конкурентоспособност”, „Данъчно облагане” и „Външни отношения”. Европейската комисия ще представи информация относно диалога с полските власти в съответствие с член 7, параграф 1 от ДЕС относно принципите на правовата държава в Полша. Министрите ще проведат работен обяд, посветен на темата „Пътят към следващия институционален цикъл – ключови въпроси за действие”. Съвет „Общи въпроси“ във формат 27 ще подготви Европейския съвет (член 50), който ще се състои на 23 март. Министрите ще обсъдят проекта на насоки относно рамката за бъдещите отношения с Обединеното кралство, които се очаква да бъдат одобрени от лидерите. Главният преговарящ на ЕС Мишел Барние ще информира Съвета  за актуалното състояние на преговорите", "date": "2018.03.20", "title": "Вицепремиерът Екатерина Захариева ще председателства заседания на Съвет „Общи въпроси“ и Съвет „Общи въпроси“ в Брюксел"}
{"url": "http://www.focus-news.net/news/2018/03/20/2501358/mkd-makedoniya-za-velikite-sili-stabilnostta-na-gartsiya-e-mnogo-po-vazhna-otkolkoto-tazi-na-makedoniya-tvardi-profesor-ot-skopie.html", "text": "За Великите сили стабилността на Гърция е много по-важна, отколкото тази на Македония. Това заяви професор Далибор Йовановски от Катедрата по история на Философския факултет в Скопие в интервю за местното електронно издание МКД.\r\n„За Великите сили стабилността на Гърция е по-важна от стабилността на Република Македония. Това е въпрос на геополитически интереси. В крайна сметка Великобритания, Русия и Франция създадоха Гърция. Тя е дете на Великите сили. А на нас все още се гледа като на нещо, което трябва да бъде доказано. Във връзка с това дали показваме способност за оцеляване, особено при чести политически кризи и липсата на минимална обща позиция на нашите основни политически субекти по определени въпроси“, обясни професорът. \r\nНа въпрос защо Атина по-лесно би се разбрала със Скопие, отколкото с Анкара, Йовановски разясни: „Опонентът е по-силен. Днес Турция е истинска регионална сила. Има ясни изисквания към Гърция и представа къде може да отстъпи. Турската икономика е в добра форма, а също и турската армия, която е постоянно ангажирана, независимо дали се бори с „Работническата партия на Кюрдистан“ (ПКК) или в Сирия“.Тереза Герова", "date": "2018.03.20", "title": "МКД (Македония): За Великите сили стабилността на Гърция е много по-важна, отколкото тази на Македония, твърди професор от Скопие"}
{"url": "http://www.focus-news.net/news/2018/03/20/2501367/mvnr-petima-balgarski-turisti-sa-po-tezhko-postradali-pri-katastrofata-v-egipet-zastrahovkite-shte-pokriyat-lechenieto-im.html", "text": "Петимата български туристи, които пострадаха по-тежко при пътнотранспортно произшествие с автобус в Египет вчера, се намират  частната болница АМС в Хургада, съобщи българският консул Евгени Паралингов, който бе изпратен незабавно на място от вицепремиера и министър на външните работи Екатерина Захариева. Това съобщиха от пресцентъра на Министерство на външните работи (МВнР). \r\nПострадалите имат фрактури и порезни рани. Днес ранените ще бъдат изследвани със скенер, за да бъде им назначено лечение, включително оперативно, ако се налага.\r\nПредставител както на българската, така и на египетската туристическа фирма са в болницата с ранените. Всички изследвания и операции ще бъдат платени от застраховките на пътниците.\r\nОт общо 20 души ранени в автобуса, 12 са с по-леки рани, ожулвания, охлузвания, синини, леки порезни рани - те са обработени и са изявили желание да продължат туристическата си програма.\r\nКруизът по река Нил на групата свършва в събота, 24 март. В хотела в Хургада, където ще бъде настанен и консулът, са пожелали да останат и да изчакат връщането на групата на 24 март други трима души, по-леко пострадали, с вече обработени рани.\r\nМинистър Захариева лично следи случая, като служителите на посолството ни в Кайро ще оказват пълно съдействие на пострадалите наши сънародници в рамките на своите правомощия.", "date": "2018.03.20", "title": "МВнР: Петима български туристи са по-тежко пострадали при катастрофата в Египет, застраховките ще покрият лечението им"}
{"url": "http://www.focus-news.net/news/2018/03/20/2501371/evrokomisaryat-mariya-gabriel-shte-obyavi-vazhen-etap-ot-initsiativata-wifi4eu.html", "text": "В Брюксел българският комисар по цифровата икономика и общество Мария Габриел ще обяви откриването на специален портал за кандидатстване по инициативата за безплатен интернет на обществени места WiFi4EU. Това съобщиха от Представителството на ЕК в България.\r\nМожете да проследите на живо пресконференцията на комисар Габриел от 13:00 часа българско време по сателитния канал EbS.", "date": "2018.03.20", "title": "Еврокомисарят Мария Габриел ще обяви важен етап от инициативата WiFi4EU"}
{"url": "http://www.focus-news.net/news/2018/03/20/2501370/afp-prodalzhitelnostta-na-savmestnite-voenni-ucheniya-na-sasht-i-yuzhna-koreya-be-sakratena-na-edin-mesets.html", "text": "Съвместните военни учения, които САЩ и Южна Корея ще започнат в началото на април, ще продължат само един месец. Това съобщиха във вторник от Министерството на отбраната на Сеул, предава AFP, като подчертава, че през 2016 г. маневрите продължиха два месеца.\r\nПо-рано във вторник Южна Корея и САЩ заявиха, че ще възобновят съвместните военни учения, която бяха отложени с цел избягване на сблъсъци със Северна Корея по време на Зимните олимпийски игри в Пьончан.\r\n„Очаква се упражненията да бъдат възобновени на 1 април, в мащаб, подобен на този от предходните години\", поясни говорителят на Министерството на отбраната на Сеул.Тереза Герова", "date": "2018.03.20", "title": "AFP: Продължителността на съвместните военни учения на САЩ и Южна Корея бе съкратена на един месец"}
{"url": "http://www.focus-news.net/news/2018/03/20/2501373/sofiya-narodniyat-predstavitel-ot-bsp-za-balgariya-nikolay-tsonkov-i-obshtinskiyat-savetnik-ivan-takov-shte-se-sreshtnat-s-grazhdani.html", "text": "Oт 15.00 до 17.00 часа, народният представител от „БСП за България“ Николай Цонков и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.Това съобщиха от пресцентъра на ГС на БСП София. Желаещите може да се запишат предварително на телефон 02/987 20 86.", "date": "2018.03.20", "title": "София: Народният представител от „БСП за България“ Николай Цонков и общинският съветник Иван Таков ще се срещнат с граждани"}
{"url": "http://www.focus-news.net/news/2018/03/20/2501372/api-vazstanoveno-e-dvizhenieto-za-mps-nad-12-t-po-patya-velingrad-yundola-yakoruda.html", "text": "Възстановено е движението за МПС над 12 т по пътя Велинград - Юндола – Якоруда. Това съобщиха от пресцентъра на Агенция „Пътна инфраструктура“.", "date": "2018.03.20", "title": "АПИ: Възстановено е движението за МПС над 12 т по пътя Велинград - Юндола – Якоруда"}
{"url": "http://www.focus-news.net/news/2018/03/20/2501375/api-vremenno-se-ogranichava-dvizhenieto-na-mps-nad-12-t-po-patya-shumen-silistra-v-posoka-silistra-poradi-silen-snegovalezh-i-snegopochistvane.html", "text": "Временно се ограничава движението на МПС над 12 т по пътя Шумен - Силистра, в посока Силистра, поради силен снеговалеж и снегопочистване. Това съобщиха от пресцентъра на Агенция „Пътна инфраструктура“.", "date": "2018.03.20", "title": "АПИ: Временно се ограничава движението на МПС над 12 т по пътя Шумен - Силистра, в посока Силистра, поради силен снеговалеж и снегопочистване"}
{"url": "http://www.focus-news.net/news/2018/03/20/2501374/predsedatelyat-na-narodnoto-sabranie-tsveta-karayancheva-shte-otkrie-izlozhba-vav-varnenskata-biblioteka-po-povod-135-godini-ot-sazdavaneto-y-i-125-g-ot-rozhdenieto-na-parviya-y-direktor.html", "text": "Председателят на Народното събрание Цвета Караянчева ще открие изложба, с която Варненската библиотека ще отбележи 135-ата годишнина от създаването си и 125-ата годишнина от рождението на нейния първи директор. Експозицията ще бъде представена в 16.00 часа в Регионалната библиотека „Пенчо Славейков“ във Варна. Това съобщиха от пресцентъра на Народното събрание.\r\nИзложбата „Аз съм мечтател...” представя библиотеката от създаването и през 1883 г. с първите книги за варненци и нейния директор Добрин Василев. Чрез лични документи и артефакти тя показва облика на общественика и твореца, автор на библиография и история за Варна. \r\nВ 16.45 часа председателят на Народното събрание ще разговаря с председателя на Фондация „Международен балетен конкурс - Варна“ Димитър Димитров и членове на Управителния съвет на организацията. \r\nПо-късно Цвета Караянчева ще се запознае с направеното по изграждането на варненския булевард „Васил Левски“, което е най-големият инфраструктурен проект на града.", "date": "2018.03.20", "title": "Председателят на Народното събрание Цвета Караянчева ще открие изложба във Варненската библиотека по повод 135 години от създаването й и 125 г. от рождението на първия й директор"}
{"url": "http://www.focus-news.net/news/2018/03/20/2501377/api-vremenno-dvizhenieto-po-pat-dobrich-silistra-i-pat-silistra-shumen-se-ogranichava-za-mps-nad-12-t-poradi-silen-snegovalezh-i-snegonavyavaniya.html", "text": "Временно се ограничава движението на МПС над 12 т по път ll-71 Силистра-Добрич  и l - 7 Силистра - Шумен поради силен снеговалеж и снегопочистване. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.20", "title": "АПИ: Временно движението по път Добрич - Силистра и път Силистра-Шумен се ограничава за МПС над 12 т, поради силен снеговалеж и снегонавявания"}
{"url": "http://www.focus-news.net/news/2018/03/20/2501360/tass-vladimir-putin-ocherta-osnovnite-zadachi-za-chetvartiya-si-prezidentski-mandat.html", "text": "В първия ден след президентските избори в Руската федерация държавният глава Владимир Путин, който спечели вота, не само прие поздравите за победата, но и очерта основните задачи на четвъртия си мандат, предава ТАСС.\r\nЗащитата на националния интерес, развитието на икономиката и обединяването на усилията са приоритетите, които Путин изтъкна за управлението си на Русия през следващите шест години. \r\nПо отношение на международните отношения, Путин увери, че „ние, от своя страна, ще направим всичко, за да разрешим всички спорни ситуации с нашите партньори чрез политически и дипломатически средства. Разбира се, това се подразбира, ние винаги сме изхождали и ще изхождаме от това, че ще се борим за защитата на нашите национални интереси“, увери лидерът на Кремъл. \r\nПутин бе категоричен, че \"ще сме длъжни да отделим и ще отделим необходимото внимание за по-нататъшното засилване на отбранителните способности на страната\". При това държавният глава на Руската федерация увери, че Москва не се стреми към разпалване на нова надпревара във въоръжаването. \r\nЩо се отнася до вътрешната политика, Путин подчерта, че „основното, с което ще се занимаваме, е преди всичко осигуряването на темповете на ръст на икономиката на Руската федерация, придаването й на иновативен характер, развитие в областта на здравеопазването, образованието, промишленото производство, както вече казах – инфраструктурата и други направления, важни за това страната да върви напред и да повишава стандарта на живот на гражданите“. Тереза Герова", "date": "2018.03.20", "title": "ТАСС: Владимир Путин очерта основните задачи за четвъртия си президентски мандат"}
{"url": "http://www.focus-news.net/news/2018/03/20/2501376/denyat-20-mart-v-balgarskata-istoriya.html", "text": "В 1858 г. Георги Раковски пристига в Кишинев. Същата година той се установява в Одеса. Там се занимава със събирателска и научна дейност - събира народни песни, пише исторически и етнографски съчинения. През 1915 г. чети на ВМРО взривяват жп мост при Валандово. Избухва въстание, което за три дни е потушено. Повече от 6000 македонски българи се спасяват в България. На 20 март е роден адвокат Даниела Доковска. На  тази дата умират: актьорът Петър Стойчев, лидерът на Демократическата партия Александър Малинов.  \r\n2012 г.\r\nРенета Инджова става председател на Националния статистически институт.\r\n2007 г.\r\nОколо 10 пожара бушуват на територията на страната. Потушаването на пламъците е затруднено от силния вятър. Пожар гори в Люлин планина, в района между Владая, село Драгичево и местността Бонсови поляни. Огънят обхваща сухи треви, храсти и гориста местност. За овладяването на пожара са изпратени 11 пожарни коли - 8 от София и 3 от Перник, както и три водоноски, фадрома, и булдозер. Около 1000 декара суха трева, храсти и смесена гора изгарят при пожар край село Драгомир, община Съединение, Пловдивско. В потушаването на пожара се включват четири противопожарни коли. Пожари горят още в Железница, Своге, Горна Малина, Годеч и др. Междувременно са изнесени данни, че при пожари в столицата от началото на годината са загинали трима души. От началото на годината до 18 март в страната са избухнали 6726 пожара на суха тревиста растителност и 96 горски пожари. Само за последната седмица броят на пожарите на суха растителност е 913, а на горските 34.\r\n1998 г.\r\nВ Москва българският вицепремиер Евгений Бакърджиев и шефът на \"Газпром\" Рем Вяхирев се споразумяват да извадят посредниците от газовите доставки, а цените да следват цените на световния пазар.\r\n1968 г.\r\nЗапочва официално шестдневно посещение на Тодор Живков в Турция. На 22 март Тодор Живков и Сюлейман Демирел подписват Спогодба за изселване. Тя е втората след 1925 г., която се отнася само до близките на изселилите се до 1952 г. Влиза в сила през март 1969 г., след като турската страна я ратифицира. Молби за изселване подават 81 299 души. До края на септември 1977 г. страната напускат 52 392 души. На следващата година по взаимно споразумение действието на спогодбата е прекратено.\r\n1963 г.\r\nБългария подписва спогодби за търговия и за научно-техническо сътрудничество с Дахомей. Дахомей е старото наименование на Република Бенин (преименувана 1975 г.). Страната е разположена на брега на Гвинейския залив. Има площ 112.6 хил. кв. км. Граничи с Нигер, Буркина Фасо, Нигерия и Того. Тя е президентска република със столица - Порто Ново. Населението на страната е 5 790 хил.\r\n1951 г.\r\nОтменени са купоните за промишлени стоки и се преминава към \"открита свободна търговия с тях по единни държавни цени\". Повишени са и заплатите на работниците и служителите, както и пенсиите и стипендиите.\r\n1950 г.\r\nЗапочват кинопрожекциите на \"Калин Орелът\". Това е първият игрален филм, създаден след 9 септември 1944 г. по едноименната пиеса на Никола Икономов. Режисьор е Борис Борозанов, а сценарист - Орлин Василев. Главната роля се изпълнява от Иван Димов.\r\n1921 г.\r\nЕвлогий Сливенски е удостоен с архимандритско достойнство. Той е висш духовник, митрополит. Завършва Духовната семинария в София и Богословския факултет в Черновиц, Австрия. Завръща се в България през 1916 г. и работи като учител надзирател в Пловдивската духовна семинария. Скоро след това приема монашество. От началото на септември до края на декември 1917 г. е проповедник във Врачанска епархия. От 16 август 1919 г. до 14 септември 1930 г. е протосингел при врачанския митрополит. В периода 1930–1936 г. е ректор на Пловдивската духовна семинария, а през 1936–1938 г. – на Софийската духовна семинария. На 13 декември 1931 г. е ръкоположен за смоленски епископ. От 1 септември 1938 г. до 1 януари 1939 г. е секретар на Светия синод, а от 1 януари 1939 г. е викарий при сливенския митрополит. На 17 юни 1939 г. е избран за сливенски митрополит.\r\n1921 г.\r\nПо време на втория Велик македонски събор в София специална помирителна комисия начело с Евтим Спространов прави неуспешни опити за помирение между Временната комисия и Изпълнителния комитет на македонските братствата.\r\nВ събора взимат участие 200 делегати от 68 братства. 63-ма делегати напускат събора и създават Временна комисия с председател д-р Христо Далкалъчев и членове - арх. Никола Юруков, д-р Филип Атанасов, Христо Татарчев и д-р Александър Димитров. Временната комисия е за автономия и самостоятелност на Македония от останалите балкански държави. Печатният й орган е в. \"Автономна Македония\", който излиза от 1 декември 1920 г.\r\n1915 г.\r\nЧети на ВМРО взривяват жп мост при Валандово. Избухва въстание, което за три дни е потушено. Повече от 6000 македонски българи се спасяват в България.\r\n1914 г.\r\nОткрито е ХVII ОНС с председател Димитър Вачов, представител на либералите. Вачов е роден в Ловеч. Учи в Априловската гимназия в Габрово и в Земеделското училище в Писек (Чехия). Участва като доброволец в Сръбско-турската война 1876 г. След Руско-турската освободителна война 1877–1878 г. следва химия във Виена, прекъсва и се прехвърля в Хайделберг, където завършва право с докторска степен. Той е един от видните дейци на Либералната партия (радослависти) и близък сподвижник на д-р Васил Радославов. Депутат в III ВНС (1886–1887 г.) и в IV ВНС (1893 г.), както и в VIII (1894–1896 г.), Х (1899–1900 г.), ХVI (1913 г.) и в ХVII ОНС (1914–1919 г.). Подпредседател на III ВНС (1886–1887 г.) и председател на Х (1899–1900 г.), ХVI (1913 г.) и ХVII ОНС (1914–1919 г.). Бил е министър на народното просвещение (1 октомври1899 – 27 ноември 1900 г.). Димитър Вачов е съден като един от виновниците за въвличане на България в Първата световна война 1914–1918 г.\r\n1858 г.\r\nГеорги Раковски пристига в Кишинев. Същата година той се установява в Одеса. Там се занимава със събирателска и научна дейност - събира народни песни, пише исторически и етнографски съчинения. На тази дата са родени:\r\n1967 г.\r\nРоден е Николай Бухалов - български състезател по кану-каяк. Той е първият български спортист, носител на 2 златни медала от една олимпиада. През 1992 г. печели 2 олимпийски титли - на 500 и 1 000 м с едноместно кану. През 1986 г. се класира трети на световното първенство. През 1993 г. става световен шампион на едноместно кану - 500 м. в Копенхаген.\r\n1952 г.\r\nРодена е Даниела Доковска - български юрист, специалист в наказателното право и наказателния процес. Завършва специалност \"Право\" в Софийския Университет. Адвокат е в Софийската адвокатска колегия; преподавател в Юридическите факултети на Софийския Университет и на Великотърновския Университет. Автор е на монографии и статии по наказателно право. Тя е защитник по делото срещу бившия държавен и партиен ръководител до 10 ноември 1989 г. - Т. Живков (1990-1996 г.), което печели с оправдателна присъда.\r\n1932 г.\r\nРоден е Димитър Стефанов (псевдоним на Д. С. Бъчваров) - български поет и преводач. Завършва чешка и българска филология в Прага (1954 г.). Работи като редактор във в-к “Димитровско знаме” (1952-1954 г.), издаван на български език в Прага. Бил е редактор и главен редактор в Радио София (1955-1969 г.), завежда отдел в сп. “Пламък” (1969-1972 г.), редактор в издателство “Народна младеж” (1972-1973 г.), завежда редакция “Поезия” в издателство “Български писател” (1973-1975 г.), зам.-главен редактор на сп. “Пламък” (от 1975 г.). Първите си публикации печата в “Емос” (1947 г.) и в-к “Народна младеж” (1951 г.). Превежда поезия от чешки, словашки, руски и френски език. Автор е на произведения за деца и юноши. Негови стихосбирки са: “Слънцето да не залязва” (1957 г.), “Най-голямото небе” (1965 г.), “Знак за събиране” (1968 г.), “Верига от криле” (1970 г.), “Златната юлска пряспа” (1972 г.), “Миналото, в което ще се превърнем” (1975 г.), “И пак за огъня” (1978 г.), “Звънче на колело” (1980 г.) и др.\r\n1920 г.\r\nРоден е Николай Широв-Тарас, (псевдоним на Николай Пеев Широв) - български писател-хуморист и сатирик. Завършва право в Софийския Университет през 1946 г. Работи в Драматичния театър за селото и като редактор във в-к “Стършел”. Публикува за първи път във в-к “Стършел” през 1946 г. Автор е на фейлетони, хумористични разкази и сценки, пиеси и др. Някои съчинения: “Хумористични разкази” (1953 г.), “С жени шега не бива” (комедия, 1956 г.), “Мълчи, жено, да мълчим!” (1958 г.), “Имам думата” (1960 г.), “Трески за дялане” (1962 г.), “Мъже и жени (Истината за Адам и Ева)” (1965 г.), “От дума на дума” (1967 г.), “Пешкови фейлетони” (1969 г.), “Чудото с Ева” (1971 г.), “Корабокрушенци” (1975 г.), “Чудото с мен” (1978 г.) и др.\r\n1882 г.\r\nРоден е Петър Генов - български поет и преводач. Следва в Рисувалното училище в София, посещава Франция, Италия, Швейцария. Той е един от основателите на Съюза на Българските Писатели. Сътрудничи на литературния печат. Негови съчинения са: \"В шума на горските извори\" (1922 г.), \"Поеми\" (1934 г.), \"Кервансарай\" (1935 г., \"Хемус\" (1938 г.). Петър Генов умира на 7 декември 1956 г. в Котел.\r\n1877 г.\r\nРоден е Цено Тодоров - български художник. Завършва Държавната художествена академия в София през 1901 г. при професор Ив. Мърквичка. Специализира в Париж през 1901-1907 г. От 1910 г. до 1933 г. е професор по живопис в Държавната художествена академия и неин директор в периода 1930-1932 г. Рисува предимно портрети. Сред известните му творби са: “Автопортрет” (1912 г., 1937 г.), “Майка ми” (1912 г., 1923 г.), “Кирил Христов” (1910 г.), “Боян Пенев” (1919 г.) и др. Умира на 20 ноември 1953 г.\r\n1869 г.\r\nРоден е Руси Лудогоров - български офицер, полковник (1915 г.). Завършва Военното училище в София през 1890 г. и Артилерийската инженерна школа в Торино, Италия през 1897 г. Като младши офицер служи в артилерията. След като завършва образованието си в Италия, служи като старши офицер в телеграфната дружина (1900 г.), командир на рота във втора интендантска дружина (1901 г.) и завеждащ специалната част на втора помощна дружина. През 1904 г. служи в щаба на войската и след това като дивизионен инженер във втора пехотна Тракийска дивизия (1908-1909 г.); завеждащ учебната команда на телеграфната дружина (1909-1910 г.). Назначен е за началник на флота през май 1911 г. Командва флота по време на цялата Балканска война (1912-1913 г.). След това е командир на първа планинска дружина (1914 г.). По време на Първата световна война командва жп дружина (1914-1916 г.), началник е на Управление \"Жп съобщения\" (1916-1918 г.) и командир на жп бригада (1919 г.), след което е уволнен от армията. Изследва бойната дейност на инженерните и жп войски по време на войните.На тази дата умират: \r\n1946 г.\r\nУмира Санда Йовчева - българска писателка, журналистка, преводачка, общественичка. Тя е родена на 6 ноември 1882 г. в Нова Загора. Завършва гимназия в Стара Загора (1900 г.), следва славянска филология в Софийския Университет “Св. Климент Охридски\", завършва в Загреб (1907 г.). Работи като учителка. Участва в издаването и редакцията на сп. \"Утрина\" и \"Миротворец\", основава и редактира в-к \"Литературен живот\" (1940-1943 г.). Тя е една от първите жени пацифистки в България, съоснователка и активен член на Българския женски съюз, председател на женската секция при Славянското дружество, дейна участничка в Клуба на българските писателки и др. Превежда от сърбохърватски език. Печата разкази, повести, романи, произведения за деца. Нейни съчинения са: \"В мечти\" (1925 г.), \"Жетвен ден\" (1928 г.), \"Отхвърлените\" (1930 г.), \"Кръст за храброст\" (1931 г.), \"Бояна войвода\" (1934 г.), \"Княгиня Мара\" (1934 г.), \"Ние в дълбокия тил\" (1937 г.), \"Малката цветопродавачка\" (1941 г.) и др.\r\n1945 г.\r\nУмира Петър Стойчев - български драматичен артист, режисьор и театрален деец. Роден е на 12 декември 1879 г. в Шумен. Артист е в трупата “Сълза и смях” (1897-1899 г.). През 1903 г. завършва Императорската театрална школа в Петербург. Играл е още в Съвременен театър (1903-1904 г.), в Народния театър (1904-1905 г., 1906-1918 г.), в Свободен театър (1905-1906 г.), на който е директор от 1919 г. до 1923 г. Ръководител е на театрите “Смях и сълзи” (1923-1924 г.) и “П. К. Стойчев” (1930-1934 г.). Директор на Русенския театър (1925-1926 г., 1935-1936 г.), на Народния театър в София (1927-1929 г.), на Пловдивския театър (1937-1939 г., 1941-1943 г.) и на Народната опера (1926-1927 г.). Полага основите на Народния театър за младежта. Изпълнител на роли в постановките “Мизантроп”, “Лес”, “Доходно място”, “Венецианският търговец” и др. Режисира “Игра в замъка”, “Дамата с камелиите”, “Матура”, “Хубавата Елена”, “Царицата на чардаша” и др. Режисьор на филмите “Земя” (1930 г.) и “Песента на Балкана” (1934 г.).\r\n1938 г.\r\nУмира Александър Малинов - български политик, държавник, лидер на Демократическата партия (1902-1938 г.). Малинов е бесарабски българин, учи в родното си село (с. Пандъклия - днешно Ореховка, Бесарабия). Завършва гимназия в Болград и право в Киев през 1891 г. Той е министър-председател на България през 1908-1911 г., 1918 г., 1931-1932 г. и едновременно министър на обществените сгради, пътищата и благоустройството (1908-1910 г.), министър на външните работи и вероизповеданията (1910-1911 г., 1918, 1931 г.); председател на Народното събрание (1931-1934 г.). Участва в политическите борби след Първата световна война и в акцията на Конституционния блок в Търново през 1922 г. Осъден и затворен в Шуменския затвор като виновник за Втората национална катастрофа (1922-1923 г.). Участва в създаването на Демократическия сговор (август 1923 г.). В началото на 1924 г. напуска Сговора и възстановява Демократическата партия заедно с група политически съмишленици (Н. Мушанов, Ал. Гиргинов и др.). Автор е на мемоарните книги “Под знака на страстни и опасни политически борби” (1934 г.; 1938 г.; 1991 г.) и “Страници из нашата нова политическа история” (1938 г.). Умира на трибуната по време на предизборно събрание за ХХIV ОНС.\r\n1935 г.\r\nУмира Георги Шкорнов, известен като дякон Евстатий, войвода на Вътрешната Македоно-Одринска Революционна организация в Ресенско. Георги Шкорнов е роден на 12 февруари 1873 година в Несрам, Костурско – „най-южната крепост на българското племе”. Той наследи борческия дух на своя род, израсна в борбите за човешки права и възмъжа като голям ратник в освободителното движение в Македония.\r\nВзе живо участие през движенията 1902 – 1903 година.\r\nПрез 1905 – 1906 година дяконът е войвода в Ресенско.\r\nПрез септември 1912 година замина за Воденско с чета, която се оформи като партизански отряд № 29 от Македоно-Одринското опълчение.\r\nНа 1 октомври 1912 година води бой с турския аскер на връх Чавките – Царево – селско.\r\nНа 12 октомври с.г., наедно с други 12 чети, се би цял ден с многоброен турски аскер на запад от с. Конопище.\r\nНа 20 октомври четите на дякон Евстатий и Григор Джинджифилов вялзоха в град Воден, въпреки волята на гръцкия командир тук, посрещнати най-възторжено от населението. След това почва обиколката из селата на Воденско, която бе едно триумфално шествие от посрещане и изпращане на местното българско население. На 28 октомври частите на дякон Евстатий и Джинджифилов овлядах цяло Съботско и въдвориха българско управление. През Общоевропейската война дяконът пак замина като началник на партизански отряд.\r\n(По материали от в. \"Български доброволец\", 1935 г.)За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.20", "title": "Денят 20 март в българската история"}
{"url": "http://www.focus-news.net/news/2018/03/20/2501379/pregled-na-dobrudzhanskiya-pechat.html", "text": "За първа копка на Пречиствателната станция край село Врачанци съобщава челото на вестник „Нова добруджанска трибуна“. Символичната копка ще се състои на 21 март от 13,00 часа. Обектът е част от Интегрирания проект за подобряване на водния сектор на град Добрич – фаза 1. „Великденско почистване“ организира партия ГЕРБ в област Добрич“, съобщава изданието. Всеки, който желае, може да се включи в кампанията. Осигурени са ръкавици и чували. В почистването ще се включат общинските структури. Ще бъдат отличени най-добре почистено междублоково пространство, най-добре поддържана детска площадка. Осигурени са награди – разсад, пейка, кошчета за отпадъци, всичко осигурено с лични средства на народните представители от Добричкия регион. Община Добрич се присъединява към глобалната инициатива „Часът на земята“, съобщава всекидневникът. Община Добрич ще изрази своята съпричастност към световната инициативата като загаси за един час фасадното осветление на Дом.-паметник „Йордан Йовков“, храмовете „Света Троица“ и „Свети Георги“ и малка част от уличното осветление в тези райони. Това ще се случи на 24 март от 20.30 до 21.30 часа. „Отложиха делото срещу избягал от правосъдието наркодилър“, съобщава на първа страница другият регионален вестник „Добруджанска трибуна“. Подсъдимият е задържан за трафик на хора в Германия, чака се екстрадицията му. Повдигнатото обвинение срещу 31-годишния мъж е за държане и разпространение на наркотици в село Карапелит. През януари тази година е издадена Европейска заповед за арест срещу мъжа. Община град Добрич има участник в годишната конференция на мрежата за енергийна ефективност, съобщава изданието. Участва във форума зам.-кметът „Устройство на територията“ арх. Боян Коларов. Срещата е 20-та по ред и се провежда в столицата. Конференцията е част от официалната програма на българското председателство на ЕС с фокус политическите мерки за борба с енергийната бедност и за повишаване чистотата на атмосферния въздух. Вестникът съобщава за предстоящ благотворителен концерт в град Каварна. Той ще се състои на 5 април от 18,00 часа в залата на Народно читалище „Съгласие – 1890 г.“. Средствата ще бъдат предоставени за спешна черепно-мозъчна операция на дете.", "date": "2018.03.20", "title": "Преглед на добруджанския печат"}
{"url": "http://www.focus-news.net/news/2018/03/20/2501378/cnbc-prestolonaslednikat-na-sauditska-arabiya-pristiga-na-poseshtenie-v-sasht.html", "text": "Във вторник, 20 март, престолонаследникът на Саудитска Арабия Мохамед бин Салман пристига на посещение в САЩ, където ще проведе среща с държавния глава Доналд Тръмп, предава телевизионният канал CNBC.\r\nОчаква се в рамките на визитата саудитският принц да положи усилия за укрепването на двустранните отношения между Рияд и Вашингтон и да проучи възможностите за инвестиции. \r\nМохамед бин Салман ще остане в САЩ няколко седмици. Визитата му също цели да подготви посещението на баща му в страната по-късно тази година, съобщиха от саудитското посолство във Вашингтон.Тереза Герова", "date": "2018.03.20", "title": "CNBC: Престолонаследникът на Саудитска Арабия пристига на посещение в САЩ"}
{"url": "http://www.focus-news.net/news/2018/03/20/2501382/haskovo-den-na-otvorenite-vrati-v-sotsialnite-uslugi-organizira-obshtinata.html", "text": "Ден на отворените врати в социалните услуги организира Община Хасково на 20 март - Световен ден на Социалната работа. Това съобщиха от Общината. Гражданите могат да се запознаят с условията и възможностите на 11 социални услуги в Община Хасково от 10.30 часа до 15.00 часа в Центъра за обществена подкрепа на ул. \"Цар Освободител\" 2 - Малкия бизнесцентър, втори етаж. Ден на отворените врати е обявен и в Общностния център за подкрепа на деца и родители. Журналистите могат да се запознаят с предлаганите услуги в там в 10.30 часа.\r\nВ Община Хасково работят 11 социални услуги за деца и възрастни (Дом за стари хора \"Кенана\", Дом за пълнолетни лица със сетивни нарушения, Дневен център за деца и младежи с увреждания \"Марина\", Център за обществена подкрепа, Общностен център за подкрепа на деца и родители, Дневен център за стари хора, Домашен социален патронаж, Приемна грижа, Център за почасово предоставяне на услуги за социално включване по проект \"Шанс в дома\", Центрове за настаняване от семеен тип за деца и младежи с увреждания, Център за настаняване от семеен тип за деца без увреждания).", "date": "2018.03.20", "title": "Хасково: Ден на отворените врати в социалните услуги организира Общината"}
{"url": "http://www.focus-news.net/news/2018/03/20/2501381/denyat-20-mart-v-svetovnata-istoriya.html", "text": "През 2003 г. на 20 март в 4:35 часа сутринта първите ракети и бомби на САЩ поразяват цели в Багдад. Това става около 90 минути след изтичане на 48-часовия ултиматум, с който Саддам Хюсеин е призован да напусне страната и да предотврати военния конфликт. Почти едновременно с това американският президент Джордж Буш прави телевизионно обръщение, в което обявява началото на войната. През 1933 г. - нацистите създават концлагерът \"Дахау\". През 1815 г. започват Стоте дни на Наполеон. На 20 март са родени: Състезателят по кану-каяк Николай Бухалов, актьорът Уилям Хърт, норвежкият драматург Хенрих Ибсен. На тази дата умират легендарният футболен вратар Лев Яшин,  и унгарският политически деец Лайош Кошут.\r\n \r\n2015 г.\r\nПри самовзривяване на терористи от клон на „Ислямска държава“ в две джамии в столицата на Йемен Сана загиват 142-ма души, а над 350 са ранени. Атентатът е извършен срещу хуситите превзели Сана септември 2014 г. с предполагаемата подкрепа на Иран и на сваления от власт през 2012 г. бивш дългогодишен диктатор Али Абдула Салех.\r\n2015 г.\r\nНаблюдения извършени с летящата обсерватория SOFIA доказват, че материалът от който се образуват планетите се изхвърля при взривовете на свръхнови.\r\n2014 г.\r\nДържавната Дума на Русия приема закон за приемане на Крим в РФ.\r\n2013 г.\r\nПочина президентът на Бангладеш Зилур Рахман.\r\n2012 г.\r\nВ микроблогове в Китай се появяват съобщения за концентрация в Пекин на големи отряди от военна полиция обкръжаващи важни обекти в Чжунанхай - район в Пекин, в който живеят китайските лидери. Оглавяващият апарата на Обществена сигурност Джоу Йонгканг чрез въоръжената полиция се опитва да арестува лидерите президентът Ху Джинтао и премиерът на Държавния съвет Уен Джябао, но превратът е предотвратен. Джоу Йонгканг е девети в йерархията на Китайската комунистическа партия и член на Постоянен комитет на Политбюро, известен с преследването на практиката Фалун Гонг и изпращането на войски в Тибет след протестите свързани със самозапалване на монаси.\r\n2012 г.\r\nВ 12.02 часа местно време земетресение с магнитуд 7,4 по скалата на Рихтер на дълбочина 17,5 км е регистрирано в щата Оахака, Мексико. Малко след първия следва и втори, по-слаб трус с магнутуд 5,1 по скалата на Рихтер. Не се съобщава за сериозни щети. Пострадали са около 500 жилищни сгради - някои от тях са разрушени. Не са регистрирани човешки жертви.\r\n2012 г.\r\nНа конференция в Делхи генералната директорка на Международния валутен фонд Кристин Лагард заявява, че световната финансова система започва да излиза от кризата.\r\n2012 г.\r\nПравозащитната неправителствена организация Хюман Райтс Уоч призовава властите в Русия да отстояват правото на мирни демонстрации и да освободят стотината опозиционни дейци, арестувани по време на манифестациите в Москва предната седмица.\r\n2012 г.\r\nПри серия от взривове в иракските провинции Киркук и Кербала загинават 29 човека, а над 160 са ранени.\r\n2012 г.\r\nФинландия закрива посолството си в Сирия.\r\n2012 г.\r\nСпоред Дойче веле едно и също неизвестно лице е убило тримата тъмнокожи войници миналата седмица и трима ученици и един учител предишния ден във Франция. Еврейските и ислямски училища и учреждения в цялата страна са под засилена охрана.\r\n2011 г.\r\nСъединените щати, Франция, Канада и Великобритания започват военни действия в Либия.\r\n2007 г.\r\nПравоохранителните органи в Италия арестуват около 200 предполагаеми членове на неаполитанската мафия. В операцията взимат участие около хиляда души. Арестуваните принадлежат към два клана на мафията, специализирани в контрабандата на наркотици.\r\n2003 г.\r\nВ 4 часа и 35 минути сутринта първите ракети и бомби на САЩ поразяват цели в Багдад. Това става около 90 минути след изтичане на 48-часовия ултиматум, с който Саддам Хюсеин е призован да напусне страната и да предотврати военния конфликт. Почти едновременно с това американският президент Джордж Буш прави телевизионно обръщение, в което обявява началото на войната. Два часа по-късно Садам Хюсеин се обръща към народа си, призовавайки към съпротива и обещавайки победа. Освен Багдад обект на американските бомбардировки през първите часове са и военни цели в южната част на страната край границата с Кувейт.\r\n2002 г.\r\nВ Китай са открити останки от неизвестен вид динозаври.\r\n1995 г.\r\nЧленове на сектата “Аум Шанрикьо” организират атентат в токийското метро. Вследствие на изпуснат нервно-паралитичен газ Зарин загиват 12 души, а повече от 5 хиляди са с натравяне.\r\n1987 г.\r\nСАЩ одобряват използването на препарата AZT, доказал възможността да забавя развитието на СПИН.\r\n1969 г.\r\nДжон Ленън и Йоко Оно сключват брак в Гибралтар.\r\n1965 г.\r\nАмериканският борец за граждански права Мартин Лутер Кинг организира масов протест в щата Алабама.\r\nМартин Лутър Кинг учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и доктор по философия. След конкурс е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те години. Получава Нобелова награда за мир през 1964 г. Застрелян е по време на реч на балкона на хотел “Лорейн” в Мемфис. През 1974 г., по време на църковна служба, до гроба му е убита и майка му - Олбърта Кинг. Посмъртно е награден с “Медала на свободата” (1977 г.).\r\n1950 г.\r\nЗапочват кинопрожекциите на \"Калин Орелът\". Това е първият игрален филм, създаден след 9 септември 1944 г. по едноименната пиеса на Никола Икономов. Режисьор е Борис Борозанов, а сценарист - Орлин Василев. Главната роля се изпълнява от Иван Димов.\r\n1945 г.\r\nХитлер сваля Химлер от поста командващ групата армии “Висла”.\r\n1933 г.\r\nНацистите създават концлагера Дахау. Той е първият и най-продължително съществувал концлагер, основан от германските националсоциалисти. За 12 години през него минават над 200 000 човека от цяла Европа. Много от тях загиват от болести и недохранване, повечето - от жестокостите на СС. От 1940 г. лагерът разполага с малък крематориум, за елиминиране на телата на загиналите. Концлагерът е освободен на 29 април 1945 г. от американските войски. От 1965 г. е музей-паметник.\r\n1854 г.\r\nВ САЩ е основана Републиканската партия. Тя е една от двете основни политически сили (заедно с Демократическата партия) в САЩ. Създадена е на основата на коалиции от промишлено-търговската буржоазия от североизточните щати и други социални слоеве, борещи се за ликвидиране на политическата власт на робовладелската олигархия от Юга. Борбата между Републиканската партия и Демократическата партия отразява противоречията между развиващия се на Север капитал и робовладелската система на Юга. Президенти на САЩ от Републиканската партия: А. Линкълн, Е. Джонсън, У. Гранд, Р. Б. Хейс, Дж. Харфийлд, Ч. А. Артър, Б. Харисън, У. Маккинли, Т. Рузвелт, У. Х. Тафт, У. Хардинг, К. Кулидж, Х. Хувър, Д. Айзенхауер, Р. Никсън, Дж. Форд, Р. Рейгън, Дж. Буш. Партията има най-голямо влияние в североизточните райони, Средния запад и западните райони на САЩ. След Втората световна война става важен фактор и в някои южни щати. Щабквартирата на Националния комитет на партията се намира във Вашингтон. Печатни органи: \"Форест мънди\", \"Кънтри лайн\" и \"Комън сенс\". Емблема - слон.\r\n1852 г.\r\nПубликувана е книгата на Хариет Бичър Стоу “Чичо Томовата колиба”. С романа си писателката допринася за разгръщане на движението за премахване на робството в САЩ. В \"Ключ към Чичо Томовата колиба\" тя публикува много документи против робството.\r\n1833 г.\r\nИзлиза първото пълно издание на поемата “Евгений Онегин”, на А. С. Пушкин.\r\nАлександър Сергеевич Пушкин е роден на 26 май 1799 г. През 1817 г. завършва Царскоселския лицей, където пише първите си стихове. След това постъпва в иностранната колегия. Написва поемата \"Руслан и Людмила\" и става известен с редица памфлети, сатири, епиграми и други стихотворения, едно от които е причина да бъде изпратен в Екатеринослав. Посещава Кавказ, отправя се за Крим, пребивава в Кишинев и Одеса. През този период на полузаточение (1820-1824 г.) изучава Байрон и под негово влияние написва поемите \"Кавказки пленник\", \"Бахчисарайски фонтан\" и започва романа си в стихове \"Евгений Онегин\". Заради една епиграма Пушкин е преместен в бащиното си имение в с. Михайловское (бивша Псковска губерния), където завършва поемата си \"Цигани\", написва \"Борис Годунов\" и 4 глави от \"Евгений Онегин\". По-късно живее в Москва и в Петербург. През 1830 г. се жени за Наталия Гончарова и се установява окончателно в Петербург. От този период са поемата \"Полтава\", драматическите творби \"Скъперникът рицар\", \"Русалка\", \"Моцарт и Салиери\", \"Повестите на Белкин\", повестта \"Капитанска дъщеря\" и др. Умира на 29 януари 1837 г., след като е ранен смъртоносно по време на дуел.\r\n1815 г.\r\nНаполеон Бонапарт влиза в Париж, след като е избягал от заточение на о. Елба. Започват Стоте дни на Наполеон.\r\nНаполеон Бонапарт е роден в гр. Аячо, остров Корсика. Издига се във френската армия по време на Великата френска революция и във войните на Директорията. През своята военна кариера Наполеон печели повече от 60 сражения. По време на похода в Италия (1796-1797 г.) се проявява като талантлив генерал и добър дипломат. В годините 1798-1799 г. организира и командва египетския поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. извършва държавен преврат и ликвидира Директорията. Става пръв консул и като такъв съсредоточава в ръцете си цялата власт. През 1804 г. се обявява за император и установява абсолютистки режим. Води непрекъснати завоевателни войни и подчинява почти цяла Западна и Централна Европа. През 1812 г. нахлува в Русия, но е разгромен. Претърпява поражение в решителната Лайпцигска битка през 1813 г., принуден е да се отрече от престола през април 1814 г. и е заточен на остров Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Възстановяването на монархията във Франция е премахнато. След поражението при Ватерлоо на 18 юни 1815 г. повторно се отрича от престола. Заточен е на остров Света Елена, където умира. След смъртта му са публикувани неговите \"Мемоари от остров Света Елена\" и \"Мемоари\", продиктувани по време на заточението.\r\n1808 г.\r\nПо време на Руско-шведската война (1808-1809 г.) Александър I обявява с манифест присъединяването на Финландия към Русия като Велико княжество. Руско-шведската война завършва на 17 септември 1809 г. в гр. Фридрихсхайм, с подписването на Фридрихсхаймския мирен договор. Съгласно клаузите на договора Швеция се задължава да се откаже от съюза с Великобритания, да сключи мирни договори с Дания и Франция и да се присъедини към континенталната блокада. Финландия (заедно с Аландските острови) се присъединява към Русия. Руското правителство се задължава да запази нейните предишни закони.\r\n1792 г.\r\nЗаконодателното събрание на Франция официално одобрява използването на гилотината за екзекутиране. Гилотината е механизъм с нож за обезглавяване на осъдени на смърт. Въведена е във Франция по време на Великата френска революция по предложение на лекаря Ж. Гийотен. Механизмът бързо печели популярност сред парижани, които намират обезглавяването на благородници за първокласно забавление. Съоръжението излиза от експлоатация през 1981 г., когато във Франция е отменено смъртното наказание.\r\n1697 г.\r\nЗапочва обиколката на Петър І из Западна Европа, известна като Великото посолство. Неговата свита се състои от 250 човека, сред които и някои млади дворяни, които трябва да изучат военното дело и корабостроенето. Пътят на посолството минава през Рига и Кьонигсберг до Холандия, която по това време е най-голямата морска държава в Европа, и Англия. От Англия посолството се връща в Холандия, след което посещава Виена. Освен преговорите и изясняването на съотношението на силите в Европа Петър І отделя много време за изучаване на корабостроенето, военното дело, за запознаване със съвременната военна техника, с различните страни от живота в европейските страни. Той посещава корабостроителници и арсенали, манифактури и училища, монетни дворове и крепости, театри и музеи, парламенти. В продължение на няколко месеца самият Петър І работи като дърводелец в корабостроителницата на Ост-Индийската компания в Холандия, усвоявайки корабостроенето, за което получава диплома за корабен дърводелец. Построеният с негово участие кораб „Петър и Павел\" няколко пъти пътува до Остиндия. По време на Великото посолство Петър І разбира, че антитурската коалиция се е разпаднала, но се е създала благоприятна външнополитическа ситуация за борба за Балтика, тъй като най-големите европейски държави са заети с предстоящата война за испанското наследство (1701— 1714 г.) - борба за обширните испански владения в Европа и Америка поради липсата на пряк наследник след смъртта на испанския крал Карл II. Петър І добре разбира, че именно през Балтийско море е възможно установяването на стабилни връзки с развитите страни на Европа. През лятото на 1698 г. Петър І е принуден да прекъсне пътуването си. Във Виена той получава вест за нов метеж на стрелците в Москва.\r\n1602 г.\r\nОснована е холандската Ост-Индийска компания, която за кратко време успява да монополизира търговията със страните на Югоизточна Азия и Далечния изток. Компанията разполага с огромни парични средства и има собствени войски. Изгражда свои опорни пунктове в Индия, Индонезия, Цейлон, Тайван, Малака, Молукските острови. През 1621 г. е създадена и Вест-Индийската компания, която търгува със страните от Америка и Западна Африка.На тази дата са родени: \r\n1950 г.\r\nРоден е Уйлям Хърт - американски актьор. Придобива известност на театралната сцена с участието си в “Малката Алис” (1973 г.), “Хенри IV” (1978 г.), “Хамлет” (1978 г.), “Хърли Бърли” (1985 г.). В киното дебютира в “Телесна топлина” през 1981 г. Филмография: “Променливи състояния” (1981 г.), “Очевидецът” (1982 г.), “Паркът “Горки” (1983 г.), “Големият студ” (1983 г.), “Целувката на жената-паяк” (1985 г., “Оскар”), “Деца, забравени от бога” (1986 г.), “Телевизионни новини” (1987 г.), “Турист по неволя” (1988 г.), “Лунната жена” (1988 г.), “Неудобният свидетел” (1989 г.), “Алис” (1990 г.), “Докторът” (1991 г.), “До края на света” (1991 г.), “Животът продължава” (1991 г.), “Вторият най-добър” (1993 г.), “Процес на справедливост” (1994 г.), “Дим” (1995 г.), “Джейн Еър” (1996 г.), “Обичан” (1997 г.), “Истинските неща” (1998 г.), “Съншайн” (1999 г.), “Изкуствен интелект” (2001 г.), “Вечният Тък” (2002 г.), “Куфарите на Тулс Лупер” (2003 г.).\r\n1904 г.\r\nРоден е Берес Фредерик Скинър - американски психолог и философ, водещ теоретик на съвременния бихевиоризъм. Професор в Харвардския университет. Развива идеите на Е. Торндайк и Дж. Уотсън. Разработва методите на изследване на външното поведение в противовес на изследванията, основаващи се на интроспекционизма. Критикува механистичната схема на поведение (стимул - реакция). Теорията му за “оператното обуславяне” отчита ролята на обратната връзка със средата и наред с фактора на въздействието и ответната реакция откроява “подкрепящите последствия”, т. е. съпътстващите приспособленчески модификации на организма, формиращи репертоара на поведението. На тази основа Скинър се стреми да развие своеобразна философска теория, която да обясни човека и обществото от сциентистки позиции. Идеите на Скинър предизвикват резки критики от страна на хуманистично настроените учени, които сравняват социалния му проект с антиутопиите на Дж. Оруел и О. Хъксли.\r\n1890 г.\r\nРоден е Бениамино Джили - италиански оперен певец (тенор), един от големите майстори на белкантото. Учи пеене в Академията \"Санта Чечилия\" в Рим, възпитаник е на А. Котони и Е. Розати. Дебютира на оперната сцена в Ровиго през 1911 г. Пее в театрите на много италиански градове. През 1920-1932 г. е солист на \"Метрополитен опера\" в Ню Йорк. Гастролира с голям успех на редица световни сцени. От 1954 г. преустановява участието си в опери и започва да изнася концерти. Сред по-известните му партии са: Неморино (\"Любовен елексир\" от Доницети), Лионел (\"Марта\" от Флотов), Дьо Грие (\"Манон\" от Масне), Лоенгрин (\"Лоенгрин\" от Вагнер), Радамес (\"Аида\" от Верди), Канио (\"Палячи\" от Леонкавало), Туриду (\"Селска чест\" от Маскани). Участва в много музикални филми. Умира на 30 ноември 1957 г. в Рим.\r\n1884 г.\r\nРоден е Филип Франк - австрийски философ и физик, представител на неопозитивизма. От 1912 г. преподава теоретична физика в Пражкия университет. През 1938 г. емигрира в САЩ (Харвардския университет). Възгледите му се оформят под влияние на идеите на Мах, Дюем, Поанкаре. През 1920-1930 г. участва в дейността на Виенския кръжок, като се занимава с философски анализ на изходните понятия на физиката (главно в теорията на относителността), а също с логическия анализ на структурата на физичното знание, с критика на витализма в биологията. Като се опира на принципа на верификацията, доказва безсмислието на метафизичните структури в науката. През 30-те години се отдръпва от строгите неопозитивистки канони и обръща внимание на ролята на метафизиката (философията) както в науката, така и в системата на културата въобще.\r\n1854 г.\r\nРоден е Лео Таксил (псевдоним на Габриел Антоан Жоган-Пажес) - френски журналист. Получава възпитание при йезуитите, но през 1879-1885 г. публикува редица антирелигиозни сатири. През 1885 г. се разкайва и се връща в лоното на Католическата църква. По поръка на висшите църковни кръгове критикува масоните, смятани от папа Лъв ХIII за най-опасните врагове на Църквата. Автор е на книги за масоните и техните връзки с дявола. През 1897 г. неочаквано за Църквата Таксил публично заявява, че всичко написано от него за масоните е мистификация, съчинена от него и неколцина помощници за разобличаване на църковния обскурантизъм. Отлъчен е от църквата. Лео Таксил е автор на “Свещеният вертеп” (1880 г.), “Забавна Библия” (1882 г.), “Забавно евангелие, или Животът на Иисус” (1884 г.) и др.\r\n1828 г.\r\nРоден е Хенрих Ибсен – норвежки драматург. Първите си стихове и драмата \"Катилина\" публикува през 1844 г. докато работи като помощник аптекар. В периода 1852-1857 г. ръководи в Берген първия национален норвежки театър. От 1857 г. до 1862 г. е директор на Норвежкия театър в Кристиания. В периода 1864-1891 г. живее в Рим, Дрезден, Мюнхен. Автор е на драмите \"Борбата за престола\" (1864 г.), \"Император и галилеянин\" (1873 г.) и пиесите \"Стълбове на обществото\" (1877 г.), \"Куклен дом\" (1879 г.), \"Призраци\" (1881 г.), \"Враг на народа\" (1882 г.), \"Дивата патица\" (1884 г.), \"Росмерсхолм\" (1886 г.), \"Морската жена\" (1888 г.), \"Хеда Габлер\" (1891 г.), \"Майстор Солнес\" (1892 г.), \"Малкият Ейолф\" (1894 г.), \"Иун Габриел Боркман\" (1896 г.), \"Когато ние, мъртвите, се пробудим\" (1900 г.).На тази дата умират:\r\n1990 г.\r\nУмира Лев Яшин - руски футболист, вратар. Играч на “Тушино” (1945-1948 г.) и “Динамо” - Москва (1948-1970 г.). Шампион на страната за 1954 г., 1955 г., 1957 г., 1959 г., 1963 г. и носител на купата през 1953 г., 1967 г., 1970 г. Изиграл е общо 813 мача, от които 326 - за първенство. В националния отбор има 78 участия в периода 1954-1967 г. Участник е в четири Световни първенства (1958 г., 1962 г., 1966 г., 1970 г.), като на последното е резерва. Олимпийски шампион през 1956 г., европейски първенец през 1960 г. и вицешампион през 1964 г. Многократно е включван в отборите на ФИФА и УЕФА, обявен е за футболист №1 на Европа за 1963 г. Прощалният му мач е на 27 май 1971 г. в Москва пред 103 000 зрители между “Динамо” и сборен световен отбор. Определен е за най-добрия вратар на всички времена. След приключване на състезателната си кариера работи в ръководството на “Динамо” и футболната федерация. За заслугите си към футбола е носител (приживе и посмъртно) на много отличия. През 1993 г. на негово име е учредена купа, която се връчва на най-добрия вратар на всяко световно първенство.\r\n1955 г.\r\nУмира граф Михай Кароли - унгарски политик. Роден е на 4 март 1875 г. във Фот, Унгария. Съставя кабинет през 1918 г., приема унгарската революция и сключва примирие със Съглашението. Председател е на Унгарската република (12 януари – 20 март 1919 г.). Отстъпва властта на болшевиките под ръководството на Бела Кун. Същата година емигрира. Връща се в Унгария през 1946 г. От 1947 г. до 1949 г. е посланик в Париж.\r\n1898 г.\r\nУмира Иван Шишинин - руски художник, един от най-големите майстори на реалистичните пейзажи. Учи в Московското художествено училище за живопис и скулптура през 1852-1856 г. и в Петербургската художествена академия през 1856-1865 г. Академик от 1865 г., професор от 1873 г. и ръководител на пейзажно ателие през 1894-1895 г. в Петербургската художествена. академия. Той е член-учредител на Дружеството на подвижните художествени изложби (т. нар. передвижници). В началото на творчеството си се увлича от традициите на романтичния пейзаж (“Изглед към остров Валаам”, 1858 г.). След 1860 г. започва да изобразява руски горски пейзаж и полето. Творби: “Сечене на гора” (1867 г.), “Ръж” (1878 г.), “Пшеница” (1879 г.), “Утро в боровата гора” (1889 г.), “Корабна гора” (1898 г.), “Борова гора”.\r\n1894 г.\r\nУмира Лайош Кошут - унгарски политически деец, републиканец и демократ, един от главните организатори на борбата на унгарския народ по време на революцията през 1848-1849 г. Водач на либералната опозиция от 30-те години на ХIХ в. Повежда борбата за освобождението на народа си от властта на Хабсбургите. За дейността си е осъден от австрийците на четири години затвор през 1837 г. След избухването на въстанието в Пеща през 1848 г. е министър на финансите в първото унгарско правителство. На 2 май 1849 г. е избран за президент на независима Унгария. След поражението на революцията емигрира в Турция, а по-късно живее в САЩ, Англия и Италия. Амнистиран през 1867 г. Отказва да приеме дуалистичната Австро-Унгарска империя.\r\n1883 г.\r\nУмира Николай Гербел - руски поет, преводач, издател. Известен е неговият стихотворен превод на \"Слово о полку Игореве\" (1854 г.). Гербел е близък до литературния кръг на списание \"Съвременник\". Превежда на руски език в стихове съчиненията на Шекспир, Шилер, Гьоте, Байрон и др.\r\n1730 г.\r\nУмира Адриана Лекуврьор - френска актриса. Тя е роден на 5 април 1692 г. От 1717 г. играе в \"Комеди Франсез\". Участва в трагедиите на Корней и Расин и в комедиите на Молиер. С името й е свързан един от първите опити за реформиране на сценичния костюм.\r\n1413 г.\r\nУмира Хенри IV - крал на Англия от 1399 г., основател на династията Ланкастъри. Поддържа преврата на Ричард II през 1397 г., но въпреки това е изгонен. Прави десант в Англия през 1399 г. и оглавява метежа на лордовете от Северна Англия срещу Ричард II. Принуждава го да се отрече от престола, след което е провъзгласен за крал. Управлението му преминава в борба с метежите на едрите феодали, въстанията в Уелс и нашествията на шотландците.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.20", "title": "Денят 20 март в световната история"}
{"url": "http://www.focus-news.net/news/2018/03/20/2501383/sofiya-po-povod-evropeyskiya-den-na-potrebitelite-shte-se-provede-konferentsiya-na-tema-tsifrovata-ikonomika-kakvi-sa-polzite-za-potrebitelitei.html", "text": "От 9.30 часа в хотел „Балкан“, зала „Средец“ по повод 20-тото издание на Европейския ден на потребителите ще се проведе конференция на тема „Цифровата икономика – какви са ползите за потребителите?“. Конференцията се организира от Европейския икономически и социален комитет (ЕИСК) съвместно с българския Икономически и социален съвет. Това съобщиха от Икономическия и социален съвет.На форума ще бъдат обсъдени въпросите: Как големите информационни масиви влияят на избора на потребителите?; Кой и как пази и използва личните данни?; Безплатни продукти — на каква цена?; Какви са тенденциите, които стимулират потреблението с цифрови технологии, както и нагласите на потребителите спрямо цифровизацията в различните части на ЕС?; Какво предприема ЕС, за да помогне на потребителите не само да оцеляват, но и да просперират в цифровата икономика? \r\nСред участниците ще бъдат: министърът на икономиката Емил Караниколов, председателят на българския Икономически и социален съвет проф. д-р  Лалко Дулевски, Генералният директор на Европейската организация на потребителите (BEUC) Моник Гойенс. Европейският комисар  за дигитална икономика и общество Мария Габриел ще направи видео обръщение към конференцията. \r\nВсяка година от 1999 г. насам ЕИСК организира Европейския ден на потребителите като  форум, на който представители на институциите на ЕС, националните правителства и организациите на гражданското общество обменят мнения относно различни потребителски въпроси.", "date": "2018.03.20", "title": "София: По повод Европейския ден на потребителите ще се проведе Конференция на тема „Цифровата икономика – какви са ползите за потребителите?“"}
{"url": "http://www.focus-news.net/news/2018/03/20/2501384/dobrich-patnite-nastilki-v-oblastta-sa-mokri-prevalyava-slab-dazhd.html", "text": "Пътните настилки в областта са мокри, превалява слаб дъжд, предаде кореспондентът на Радио „Фокус” – Варна. Частични ремонтни дейности се извършват по Околовръстния път на Добрич и в района на разклона за село Дебрене. И в двата участъка движение на автомобили се извършва с повишено внимание. Няма въведени ограничения за движение на МПС, ремонтите ще продължат до края на месеца. По пътя Кранево-Варна е ограничено движение на МПС над 10 т. Като обходен маршрут се използва отсечката Кичево-Оброчище. Ограничението важи до 28 февруари следващата година. Продължава изпълнението на дейности в Добрич на обект ,,Интегриран проект за подобряване на водния цикъл на град Добрич“  по улиците  “Арда“, “Ивайло“, “Теменуга“, „Тракия“,“Девня“ и “Хризантема“. Трасиране на водопровод се извършва в ж.к.“Добротица“ по ЛОТ3. По ЛОТ2 е започнала работа по ул. “Стефан Караджа“ от ул.“Богдан“ до ул.“Вежен“, ул. “Богдан“, ул. „Хаджи Димитър“ от блоковете до ул.“Калиакра“, ул. “Велико Търново“ от блоковете до ул.“Калиакра“, ул. „Силистра“, ул.  “Крайовски договор“, ул. “П.Р.Славейков“ от ул. “Ген. Цимерман“ до ул. „Княз Дондуков“, ул. “П.Р.Славейков“ от ул. „Княз Дондуков“ до ул. „Тунджа“ и ул. „Княз Дондуков“.  В Добрич времето е облачно, тихо е, температурата е около 2 градуса. \r\nЖулиета НИКОЛОВА", "date": "2018.03.20", "title": "Добрич: Пътните настилки в областта са мокри, превалява слаб дъжд"}
{"url": "http://www.focus-news.net/news/2018/03/20/2501388/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "Благоевград. ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от пресцентъра на дружеството.\r\nВ Благоевград без ток ще бъдат улиците „Айдаровско Дере“, „Огражден“, „Петко Р.Славейков“, „Струма“ и „Тодор Александров“.\r\nВ Дупница прекъсвания на електрозахранване не са планувани.\r\nВ Община Кюстендил с прекъснато електричество ще бъдат улиците „Ангел Кънчев“, „България“, „Велбъжд“, „Врабча“, „Генерал Заимов“, „Генерал Крум Лекарски“, „Гороцветна“, „Гургулят“, „Демокрация“, „Дондуков“ и „Жданов“.", "date": "2018.03.20", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2018/03/20/2501387/api-vremenno-dvizhenieto-po-am-hemus-v-rayona-na-devnya-v-posoka-sofiya-ot-km-398-do-km-399-se-osashtestvyava-v-edna-lenta-poradi-ptp.html", "text": "Временно движението по АМ \"Хемус\" в района на Девня в посока София от км 398 до км 399, се осъществява в една лента, поради ПТП. Това съобщиха от пресцентъра на Агенция \"Пътна инфраструктура\" (АПИ). Движението се осъществява само в активната лента и се регулира от пътна полиция.", "date": "2018.03.20", "title": "АПИ: Временно движението по АМ \"Хемус\" в района на Девня в посока София от км 398 до км 399, се осъществява в една лента, поради ПТП"}
{"url": "http://www.focus-news.net/news/2018/03/20/2501390/blagoevgrad-mokri-i-hlazgavi-sa-patnite-nastilki-v-oblastniya-tsentar.html", "text": "Мокри и хлъзгави са пътните настилки в областния център, предаде репортер на Радио „Фокус“ Пирин. Нормално интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Със забавяне се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни.\r\nКристина МИТКОВА", "date": "2018.03.20", "title": "Благоевград: Мокри и хлъзгави са пътните настилки в областния център"}
{"url": "http://www.focus-news.net/news/2018/03/20/2501386/ramblerru-rusiya-puska-v-obrashtenie-seriya-ot-poshtenski-marki-po-sluchay-140-godini-osvobozhdenieto-na-balgariya.html", "text": "Руските пощи обявиха, че публикуват серия от пощенски марки по случай 140 години от Освобождението на България и края на Руско-турската война, предава  Rambler.ru.\r\n„На 20 март в чест на 140 години в рамките на съвместното публикуване на Руския и на България в пощенско обръщение излиза серия от марки, посветена на 140 години от Освобождението на България и края на Руско-турската война от 1878 и 1878 г.“, съобщават в пресслужбата на Руските пощи.\r\nОт там уточниха, че марките са с размер 37 на 50 мм, с номинал 60 рубли  (1,65 лв.) в тираж от 50 хил. екземпляра. На тях са изобразени генералите Столетов, Гурко, Тотлебен, както и Плевен.  Виктор Турмаков", "date": "2018.03.20", "title": "Rambler.ru: Русия пуска в обръщение серия от пощенски марки по случай 140 години Освобождението на България"}
{"url": "http://www.focus-news.net/news/2018/03/20/2501385/nimh-zhalt-kod-za-snegovalezh-i-silen-vyatar-e-obyaven-za-5-oblasti-na-stranata.html", "text": "Жълт код за снеговалеж и силен вятър е обявен за 5 области на страната, сочи справка на интернет страницата на Националния институт по метеорология и хидрология (НИМХ) към БАН. Предупреждението за опасни метеорологични явления е в сила за областите Русе, Търговище, Разград, Шумен и Силистра. В тези области ще вали сняг, ще духа умерен до силен запад-северозападен вятър, което ще е предпоставка за образуване на снежни виелици.", "date": "2018.03.20", "title": "НИМХ: Жълт код за снеговалеж и силен вятър е обявен за 5 области на страната"}
{"url": "http://www.focus-news.net/news/2018/03/20/2501391/montana-mokra-na-mesta-zaledena-i-obrabotena-s-pyasak-e-nastilkata-na-patya-prez-prohoda-petrohan.html", "text": "Мокра, на места заледена и обработена с пясък е настилката на пътя през прохода Петрохан. Това каза за Радио „Фокус“ – Видин дежурният служител в Областно пътно управление – Монтана. Той посочи, че снеговалежът на прохода е спрял, температурата на въздуха е около О градуса. Трафикът в сутрешните часове през Петрохан  е слаб. Остава забраната за преминаване през прохода на автомобили над 12 тона, обиколният маршрут за тях е през гр. Своге.\r\nАнна ЛОЗАНОВА", "date": "2018.03.20", "title": "Монтана: Мокра, на места заледена и обработена с пясък е настилката на пътя през прохода Петрохан"}
{"url": "http://www.focus-news.net/news/2018/03/20/2501389/parva-prolet-idva-sas-snyag.html", "text": "На 20 март в 18.15 часа българско време настъпва астрономическата пролет. Тази година първа пролет ще дойде със студено време и валежи от сняг. В Североизточна България почти през целия ден ще превалява сняг, а по Черноморието – дъжд. Хората наричат този сняг \"щъркелов сняг\", т. е. сняг, който е от днес за утре. Както традицията повелява, щъркелите започнаха да идват в някои части на страната, въпреки лошото време. Пролетта е един от четирите сезона в умерения пояс, заедно с лятото, есента и зимата. Астрономически тя започва с пролетното равноденствие, на различна дата- 19,20 или 21-ви март. Това се дължи на различната продължителност на годината според Григорианския календар и географското положение. Часът на пролетното равноденствие зависи от това дали годината е високосна или не. Равноденствието е астрономическо понятие, с което се обозначава моментът, в който \"пътят\" на Слънцето по небесната сфера пресича небесния екватор. В този момент денят и нощта са равни по продължителност. Пролетта завършва с лятното слънцестоене - около 21 юни в Северното полукълбо, както и около 21 декември - в Южното полукълбо. Пролетните месеци в Северното полукълбо са март, април и май, а в Южното - септември, октомври и ноември. През пролетта дните започват да стават по-дълги от нощта, температурите се повишават, а природата се връща към активен живот.", "date": "2018.03.20", "title": "Първа пролет идва със сняг"}
{"url": "http://www.focus-news.net/news/2018/03/20/2501392/plovdiv-snyag-vali-v-rayona-na-laki-i-studenets-patishtata-v-oblastta-sa-mokri-i-hlazgavi.html", "text": "Сняг вали в района на Лъки и Студенец, пътищата в Пловдивска област са мокри и хлъзгави. Това каза за Радио „Фокус“ – Пловдив дежурен от Областно пътно управление. През изминалото денонощие не са постъпвали сигнали за по-сериозни пътни инциденти. Заради дъждовете е възможно образуването на свлачища по пътищата Кричим-Девин и Асеновград-Смолян. Водачите трябва да бъдат особено внимателни по тези участъци. Проходът Троян-Кърнаре остава затворен за движение на МПС над 12 тона. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Движението по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Забранено е преминаването за камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманен мост. Обходният маршрут е през път ІІ-66 Стара Загора-Поповица и път І-8 София-Пловдив-Свиленград.\r\nДъжд вали на територията на град Пловдив. Пътните настилки са мокри и хлъзгави. Най-интензивен е трафикът по булевардите „Цар Борис III Обединител“, „Христо Ботев“, „Васил Априлов“, „Руски“, „Шести септември“, „Пещерско шосе“, както и по входно-изходните артерии на града.\r\nВесела КРЪСТЕВА", "date": "2018.03.20", "title": "Пловдив: Сняг вали в района на Лъки и Студенец, пътищата в областта са мокри и хлъзгави"}
{"url": "http://www.focus-news.net/news/2018/03/20/2501396/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани в Пловдив. Това съобщиха от пресцентъра на ПП ГЕРБ. Общинският съветник от ГЕРБ в Общински съвет – Пловдив, Иван Вичков ще приема граждани от 16.00 до 18.00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 21 март 2018 г. приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 22 март 2018 г. общинските съветници от  ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.03.20", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/03/20/2501394/shumen-s-tarzhestven-ritual-v-grada-shte-badat-otbelyazani-73-godini-ot-dravskata-epopeya.html", "text": "С тържествен ритуал по поднасяне на венци и цветя Шумен ще отбележи 73 години от Дравската епопея. Това съобщиха от пресцентъра на Общината. Община Шумен, Командването на военния гарнизон – Шумен и Съюзът на ветераните от войните организират тържествен ритуал по поднасяне на венци и цветя по повод годишнината от Дравската епопея. От 16.00 часа ще бъдат поднесени венци и цветя пред Паметника на загиналите във войните шуменци на пл. „Кристал“. Слово по повод 73 години от Дравската епопея ще произнесе началникът на Военното окръжие – Шумен подполковник Георги Георгиев.", "date": "2018.03.20", "title": "Шумен: С тържествен ритуал в града ще бъдат отбелязани 73 години от Дравската епопея"}
{"url": "http://www.focus-news.net/news/2018/03/20/2501397/shumen-oblastniyat-savet-na-bchk-zapochva-razdavane-na-hranitelni-pomoshti.html", "text": "В Районните пунктове на БЧК в Шумен, Каолиново, Върбица и Нови Пазар, БЧК Шумен започва предоставянето на храни на правоимащите по Оперативна програма за храни и/или основно материално подпомагане от фонда за европейско подпомагане на най нуждаещи се лица – план 2016 г. Това съобщиха от Областния съвет на БЧК. \r\nПравоимащи по програмата са лица и семейства, подпомагани с целеви помощи за отопление през отоплителен сезон 2015/2016 г., майки (осиновителки), които са получавали месечни помощи за отглеждане на дете до навършване на една година по реда на чл. 8, ал. 1 от Закона за семейните помощи за деца (ЗСПД) към м. октомври 2016 г., лица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца (ЗСПД) за учебната 2016/2017 г., лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към октомври 2016 г., лица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към м.октомври 2016 г., лица с установени 90% трайни увреждания с чужда помощ, получили интеграционни добавки по реда на Закона за интеграция на хората с увреждания (ЗИХУ), които имат личен доход до 314 лв. към м. февруари 2017 г., лица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца (ЗСПД), към месец февруари 2017 г. \r\nВсеки от правоимащите ще получи 16.32 кг храни - леща, рибни консерви, грах ,лютеница, доматено пюре, бисквити, пчелен мед. Раздаването в Шумен, Нови пазар, Върбица и Каолиново ще продължи до 27 април 2018г. Разпределението на продуктите в останалите 6 общини на Шуменска област ще стартира след получаване на останалата част от продукта лютеница.", "date": "2018.03.20", "title": "Шумен: Областният съвет на БЧК започва раздаване на хранителни помощи"}
{"url": "http://www.focus-news.net/news/2018/03/20/2501395/sofiya-shte-se-provede-preskonferentsiya-na-evropeyskiya-komisar-otgovaryasht-za-transporta-violeta-bults.html", "text": "От 15.50 часа ще се проведе пресконференция на европейския комисар отговарящ за транспорта Виолета Булц по повод резултатите от посещението й в България. Това съобщиха от Представителството на ЕК в България. Днес и утре комисар Булц участва в министерска среща на високо ниво на тема \"Мултимодален транспорт за Европа\", в която ще се включат министрите на транспорта на ЕС. Темата е част от инициативата на ЕК 2018 година да бъде обявена за \"година на мултимодалния транспорт\". \r\nСъбитието ще се проведе в конферентната зала в Дома на Европа, ул. Г.С Раковски № 124.", "date": "2018.03.20", "title": "София: Ще се проведе пресконференция на европейския комисар отговарящ за транспорта Виолета Булц"}
{"url": "http://www.focus-news.net/news/2018/03/20/2501398/vidinzasnezheni-sa-patishtata-v-oblastta.html", "text": "Заснежени са пътищата във Видинска област, каза за Радио „Фокус“ – Видин дежурният служител в Областно пътно управление – Видин. Той посочи, че главен път Е 79 е почистен и обработен до асфалтовата настилка. Няма затворени пътни участъци, отворен за тежкотоварни камиони е вече участъкът от главен път Е 79 от Видин в посока за Монтана. Снежната покривка в областта е от 3 до 5 см. Движението по път III-121 Раброво – Бойница  е ограничено за всички автомобили поради разрушено временно мостово съоръжение като обходният маршрут е Видин – Кула  – Бойница и обратно.  Движението по път III-1411 с. Слана Бара – Видин  е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.03.20", "title": "Видин:Заснежени са пътищата в областта"}
{"url": "http://www.focus-news.net/news/2018/03/20/2501400/blagoevgrad-normalno-natovaren-e-trafikat-po-avtomagistrala-struma-i-glaven-pat-e-79.html", "text": "Нормално натоварен е трафикът по автомагистрала „Струма“ и Главен път Е-79.Това съобщи за Радио „Фокус“ – Пирин дежурният служител в Областно пътно управление – Благоевград.  Мокри и хлъзгави са пътните настилки в Област Благоевград.  В региона няма затворени пътища. Прохода Предел е отворен за преминаването на всички видове моторни превозни средства. През нощта няма регистрирани тежки пътни инцидент. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.20", "title": "Благоевград: Нормално натоварен е трафикът по автомагистрала „Струма“ и Главен път Е-79"}
{"url": "http://www.focus-news.net/news/2018/03/20/2501401/voice-of-america-visshiyat-komisar-na-oon-po-choveshkite-prava-prizova-vinovnitsite-za-voennite-prestapleniya-v-siriya-da-poemat-otgovornost.html", "text": "Висшият комисар на ООН за  човешките права Зеид Раад Хусеин разкритикува сирийското правителство за ролята му в конфликта в страната и разкритикува Съвета за сигурност на Световната организация, че е не е бил достатъчно решителен, че да прекрати страданието, предава  Voice of America.\r\n„Всичко започна преди седем години с изтезание на деца и с безнаказаността дадена от Сирия за тези мъчения“, заяви Ал Хусеин. Той има предвид група ученици от град Дараа, които през 2011 г. изрисуват стена с антиправителствени арест, което води до ареста им, до разпръсването на протести и накрая до разгарянето на конфликта. \r\n„Сирийското правителство също така твърди, че полага всяко усилие, за да защити цивилните“, допълни той. „Но, когато се избиват и изтезават без подбиране собствени граждани, значи сте разбили доверието към себе си“, допълни той.\r\nСъщевременно той допълни, че „незаконни методи за водене на война са използвани от всички замесени в конфликта страни“, не само от правителството на Башар Асад.\r\nТой разкритикува Съветът за сигурност на ООН, за това, че не е „предприел решителни мерки“, за да защити човешките права и да предотврати допълнителната загуба на живот, включително и това, че някои страни членки са се възползвали от правото си на вето, за да защитят някоя от страните в конфликта. Според висшия комисар поемането на отговорност трябва да бъде част от политическото уреждане на конфликта, защото без него „това разрешаване ще бъде празно“. Виктор Турмаков", "date": "2018.03.20", "title": "Voice of America: Висшият комисар на ООН по човешките права призова виновниците за военните престъпления в Сирия да поемат отговорност"}
{"url": "http://www.focus-news.net/news/2018/03/20/2501402/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на ел. задвижване и настройки на спирателен кран на ул. „Мишова орница“ , кв. „Симеоново“, се налага спиране на водоподаването на клиентите на „Софийска вода”, живеещи в района на:\r\n- Община „Витоша“;\r\n- Вилна зона „Симеоново – Драгалевци“, кв. „Драгалевци“- от 10:00 ч. до 14:00 ч.;\r\n- Вилна зона „Малинова долина“ – от 10:30 ч. до 14:30 ч.; \r\n- Вилна зона „Киноцентъра“ - от 11:00 ч. до 15:00 ч.; \r\n- кв. „Бояна“ - от 11:00 ч. до 15:00 ч.;  \r\n- в. з. „Беловодски път“ - от 11:30 ч. до 15:30 ч.;\r\n- c. Владая - района заключен между ЖП линия „София-Перник“, ул.„Лесковец“, ул.“Войнишко въстание“ ,ул.“Любомир Миланов“,ул. „Акад. П. Стайнов“, ул.“Равнище“ и вилна зона „Приплат“ - от 11:30 ч. до 15:30 ч.;\r\n- Вилна зона „Килиите“ - от 12:00 ч. до 16:00 ч. ;\r\n- Вилна зона  „Мала кория“ - от 12:00 ч. до 16:00 ч.;\r\n- кв. „Княжево“ - района заключен между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”,ул.“Явор”- от 12:30 ч. до 16:30 ч.; \r\n- кв. „Княжево“ - района заключен между бул. “Цар Борис” III, ул. “Войводина могила”, ул.„Стойчо Бачийски“, ЖП линията „София  - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711“-  от 12:30 ч. до 16:30 ч.;\r\n- Община „Овча купел“: кв. „Горна Баня“ и вилна зона „Горна баня“ – от 13:00 ч. до 17:00 ч.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: \r\nкв. „Драгалевци“ - на площада  от 22:00 ч. на 20.03.2018г.   \r\nкв. „Княжево“ - ул. “Войводина могила” и ул. „Стойчо Бачийски“ от 00:30 ч. на 21.03.2018 г.  \r\nкв. „Горна баня“ на площада до хотел „Горна баня“ от 01:00 ч. на 21.03.2018 г.\r\nВъв връзка с монтаж на спирателен кран на бул. „Христо Ботев“, Център , се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\n- бул. „Христо Ботев“ от бул. „Ген. Скобелев“ до ул. „Ивайло“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Ботев“ ъгъла с ул. „Св. Иван Рилски“.\r\nВъв връзка с подмяна на сградно водопроводно отклонение на ул. „Крум Попов“ , жк. „Лозенец“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\n- ул. „Крум Попов“ от ул. „Синчец“ до бул. „Христо Смирненски“, ул. „Неразделни“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крум Попов“ ъгъла с ул. „Яворец“.\r\nВъв връзка с изграждане на сградно водопроводно отклонение на бул. „Илиянци“, кв. „Военна рампа“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- бул. „Илиянци“ от ул. „ Локомотив“ до река „Суходолска“;\r\n- ул. „Първа Българска армия“ от бул. „Илиянци“ до река „Суходолска“ ул. „Шлосер“, ул. „Павел Бобеков“.\r\n При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ ъгъла с ул. „Първа Българска армия “.\r\nВъв връзка с подмяна на спирателен кран на ул. „Ламар“, кв. „Драгалевци“ , се налага спиране на водоподаването от 09:00 до 17:00 часа на клиентите на „Софийска вода”, живеещи в района на:\r\n- ул. „Чемшир“ от ул. „Малина“ до ул. „Ламар“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ламар“ ъгъла с ул. „Чемшир“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/20/2501380/brifing-za-osnovnite-izvodi-v-doklada-za-srutishteto-na-patya-smolyan-madan-shte-se-provede-v-api.html", "text": "Брифинг за основните изводи в доклада за извършените от експертите огледи на срутището на път ІІ-86 Смолян – Мадан ще се проведе от 10.30 часа в зала 702 на Агенция „Пътна инфраструктура“. Това съобщиха от пресцентъра на АПИ.\r\nОсновните изводи в доклада на експертната работна група ще бъдат представени от ръководителя на експертната работна група доц. д-р Стефчо Стойнев, който е ръководител на катедра „Хидрология и инженерна геология“ в Минно-геоложкия университет „Св. Иван Рилски“, и от председателя на УС на АПИ инж. Дончо Атанасов.", "date": "2018.03.20", "title": "Брифинг за основните изводи в доклада за срутището на пътя Смолян – Мадан ще се проведе в АПИ"}
{"url": "http://www.focus-news.net/news/2018/03/20/2501405/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. \r\nНикола ПЕТКОВ", "date": "2018.03.20", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/03/20/2501403/veliko-tarnovo-ogranicheno-e-dvizhenieto-na-tovarni-avtomobili-nad-12-tona-prez-prohod-republika-poradi-snegopochistvane.html", "text": "Ограничено е движението на товарни автомобили над 12 тона през проход Република поради снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.20", "title": "Велико Търново: Ограничено е движението на товарни автомобили над 12 тона през проход Република поради снегопочистване"}
{"url": "http://www.focus-news.net/news/2018/03/20/2501399/gd-granichna-politsiya-na-granichnite-punktove-kapitan-andreevo-i-lesovo-trafikat-e-intenziven-za-tovarni-avtomobili-na-izhod-ot-stranata.html", "text": "На граничните пунктове „Капитан Андреево“ и „Лесово“ трафикът е интензивен за товарни автомобили на изход от страната. Това съобщиха от ГД „Гранична полиция“, като информацията за трафика е към 6.00 часа. На граничните пунктове с Румъния, Сърбия, Македония и Гърция трафикът е нормален.", "date": "2018.03.20", "title": "ГД „Гранична полиция“: На граничните пунктове „Капитан Андреево“ и „Лесово“ трафикът е интензивен за товарни автомобили на изход от страната"}
{"url": "http://www.focus-news.net/news/2018/03/20/2501404/varna-obshtinskite-savetnitsi-ot-gerb-organizirat-priemni-za-grazhdani-do-23-mart.html", "text": "Общинските съветници от ГЕРБ – Варна Пейчо Бюлбюлев, Николай Георгиев, Николай Малев и Надя Георгиева ще се срещнат с граждани в дните до 23 март. Това съобщиха от пресцентъра на ГЕРБ. Приемното време на общинските съветници ще бъде от 14:00 до 16:00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015. Приемният ден на Пейчо Бюлбюлев е на 20 март (вторник), на Николай Георгиев – на 21 март (сряда), на Николай Малев – на 22 март (четвъртък), на Надя Георгиева – на 23 март (петък).", "date": "2018.03.20", "title": "Варна: Общинските съветници от ГЕРБ организират приемни за граждани до 23 март"}
{"url": "http://www.focus-news.net/news/2018/03/20/2501406/dobrich-kavarna-shte-bade-domakin-na-oblastniyat-krag-na-uchenicheskite-igri-po-handbal.html", "text": "За поредна година община Каварна ще бъде домакин на областният кръг на ученическите игри по хандбал за област Добрич. Това съобщиха от пресцентъра на Община Каварна. От 10.00 часа в спортна зала „Олимпиада” сили ще примерят отборите, заели първите места от общинския кръг. \r\nПри V-VII клас и при момчетата и при момичетата участие ще вземат учениците от добричкото СУ „П.Р.Славейков и СУ „Хр. Смирненски” от с. Крушари. \r\nПри юношите VIII- X клас, домакините от СУ „Стефан Караджа”, СУ „П.Р.Славейков и СУ „Хр. Смирненски” от с. Крушари ще се състезават за първото място и правото да представят област Добрич на зоналния кръг, а при девойките в същата възрастова група, победителят ще бъде излъчен от двубоя между каварненските и добричките момичета.", "date": "2018.03.20", "title": "Добрич: Каварна ще бъде домакин на областният кръг на ученическите игри по хандбал"}
{"url": "http://www.focus-news.net/news/2018/03/20/2501393/brussels-times-vanshniyat-ministar-na-belgiya-prizova-rusiya-da-si-satrudnichi-po-sluchaya-skripal.html", "text": "Белгийският външен министър Дидие Рейндерс призова ЕС да упражни натиск спрямо Русия, за да може тя да играе активна роля в разследването на бившия руски шпионин Сергей Скрипал в Южна Англия, пише  Brussels Times.\r\n„Трябва да демонстрираме солидарност с Великобритания, експертите от Организацията за забрана на химическото оръжие вече са там, за да изследват пробите на нервопоралитичния газ“, заяви Рейндерс. На свой ред неговият германски колега Хайко Маас заяви, че европейските трябва да водят диалог с руския президент Владимир Путин. \r\n„Истина е, че Русия остава труден партньор, но тя има необходимата роля при разрешаването на големите международни конфликти“, уточни той. Виктор Турмаков", "date": "2018.03.20", "title": "Brussels Times: Външният министър на Белгия призова Русия да си сътрудничи по „Случая Скрипал“"}
{"url": "http://www.focus-news.net/news/2018/03/20/2501410/mvr-edin-chovek-e-zaginal-a-20-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 20 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 18 тежки пътнотранспортни произшествия. В София са регистрирани 189 леки катастрофи, при които няма пострадали.", "date": "2018.03.20", "title": "МВР: Един човек е загинал, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2018/03/20/2501412/veliko-tarnovo-zasnezheni-sa-patnite-nastilki-v-grada-trafikat-e-intenziven.html", "text": "Заснежени са пътните настилки във Велико Търново. Вали сняг,  предаде репортер на Радио „Фокус” – Велико Търново. Времето е облачно. Температурата на въздуха е минус 3 градус. Пътищата в града се почистват. Служители на ОП „Зелени системи“ чистят натрупалия сняг по тротоарите, стълбищата и обществените пространства. Трафикът по основните улици и булеварди в сутрешните часове е интензивен. По-натоварено е движението в центъра на града – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“. Всички светофарни уредби е работят нормално. Автобусите от градския транспорт се движат по график. Затруднено е движението по някои улици в старата част на града, където се извършва ремонт на водопроводната мрежа. На места трафикът се осъществява в едната лента.\r\nЗаснежени са пътните настилки на територията на областта. В цялата област вали сняг. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.03.20", "title": "Велико Търново: Заснежени са пътните настилки в града, трафикът е интензивен"}
{"url": "http://www.focus-news.net/news/2018/03/20/2501413/shumen-patnite-nastilki-na-mesta-v-oblastta-sa-zasnezheni-vazmozhni-sa-zaledeni-uchastatsi.html", "text": "Движението в Шумен и региона се извършва при зимни условия, по информация от дежурните в Областните пътни управления, предаде репортер на Радио „Фокус“ - Шумен. Пътните настилки са мокри, на места заснежени, но обработени. Вали сняг, придружен с умерен западен вятър, температурата на въздуха е около минус 1 градуса. \r\nВъведено е ограничение за автомобили над 12 тона по пътя Силистра - Добрич, Силистра - Русе и Силистра - Шумен, съобщиха от Областно пътно управление - Силистра. Пътните настилки в областта са заснежени, на места има и заледени участъци. 20 машини са на терен. Проходимостта на републиканската мрежа е при зимни условия. \r\nЗатворени за движение на автомобили над 12 тона са пътищата Русе – Разград - Шумен, Разград - Исперих, Разград - Попово и Разград - Търговище на територията на област Разград, 38 машини обработват пътищата. Снежната покривка е около 15 см. на места и повече, продължава да вали сняг.\r\nЗаснежени са пътищата в област Търговище. Снежната покривка е около 8-10 см. 19 машини работят на терен. Затворени за движение на автомобили над 12 тона са пътищата Търговище - Разград, Търговище - Попово, както и Котленският проход. Закъсали ТИР-ове има по пътя Търговище - Пробуда, изпратени са екипи за оказване на помощ. Оказано е  съдействие на закъсал ТИР в прохода Боаза, сигнал за закъсал тежкотоварен автомобил има и в района на село Бистра.\r\nИвелина ИВАНОВА", "date": "2018.03.20", "title": "Шумен: Пътните настилки на места в областта са заснежени, възможни са заледени участъци"}
{"url": "http://www.focus-news.net/news/2018/03/20/2501409/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението във връзка с провеждането на 22-ри Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- до 08.00 часа на 22 март 2018 г. на бул. „Витоша” между бул. „Пенчо Славейков” и ул. „Христо Стамболски”. \r\n- до 08.00 часа на 22 март 2018 г. на ул. „Екзарх Йосиф” № 37, пред Дома на киното. \r\n- до 08.00 часа на 22 март 2018 г. се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.03.20", "title": "София: Въвежда се временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/20/2501407/protothema-spored-predsedatelya-na-gratskiya-parlament-pan-makedonski-organizatsii-zaplashvat-deputatite-s-dozhivoten-zhivot-i-smart.html", "text": "Председателят на парламента на Гърция  Николаос Вуцис разкритикува някои пан-македонски организации, които са изпратили до всичките депутати електронно  по отношение на спора за името с Македония, в което са заплашвали с доживотен затвор или екзекуции, ако гласуват в полза на название на страната, включващо думата „Македония“, пише  Protothema. \r\n„Някои вече са отишли твърде далеч и нямам предвид единствено ръководството на „Златна зора“. Някои са отишли твърде далеч, защото са разпространили сред депутатите от гръцкия парламент послание от представители на пан-македонските организации, които ни обвиняват в предателство и казват, че ще ни осъдят на смърт или доживотен затвор, ако посмеем да гласуваме в полза на предложението на гръцките правителство и външно министерство, когато въпросът за компромисното име с Македония достигне до парламента“, заяви Вуцис. Агенция „Фокус“ припомня: \r\nТази година, включително миналата седмица, гръцкият външен министър Никос Кодзиас получи писмо, съдържащо куршум заради спора за името между Атина и Скопие.  Виктор Турмаков", "date": "2018.03.20", "title": "Protothema: Според председателя на гръцкия парламент „пан-македонски организации заплашват депутатите с доживотен живот и смърт“"}
{"url": "http://www.focus-news.net/news/2018/03/20/2501411/burgas-snyag-vali-na-rishki-prohod-7-mashini-rabotyat-za-pochistvaneto-na-patnite-nastilki.html", "text": "Сняг вали на Ришки проход. Това съобщи за Радио „Фокус“ - Бургас дежурният от Областно пътно управление. Натрупаната снежна покривка е около 4 см. В района почистват 7 машини. В останалата част от областта вали дъжд. Пътните настилки са мокри и хлъзгави. От ОПУ - Бургас съветват водачите на МПС да шофират внимателно.\r\nВ Бургас вали силен дъжд. Движението е интензивно предимно по централните улици и булеварди.\r\nМария РУСЕВА", "date": "2018.03.20", "title": "Бургас: Сняг вали на Ришки проход, 7 машини работят за почистването на пътните настилки"}
{"url": "http://www.focus-news.net/news/2018/03/20/2501414/kyustendil-patnite-nastilki-na-teritoriyata-na-oblastta-sa-mokri-i-hlazgavi.html", "text": "Навсякъде в областта пътните настилки са мокри и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Нормален е трафикът по автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица в участъка Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.20", "title": "Кюстендил: Пътните настилки на територията на областта са мокри и хлъзгави"}
{"url": "http://www.focus-news.net/news/2018/03/20/2501408/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Без проблеми се извършва преминаването на моторни превозни средства през ГКПП „Илинден“. Това съобщиха за Радио „Фокус“ – Пирин от Гранична полиция. Нормално натоварен е трафикът на ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.03.20", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/03/20/2501418/shumen-izgradeni-sa-dva-kontrolno-propuskatelni-punkta-na-teritoriyata-na-oblastta-sled-vavedenite-ogranicheniya-za-tezhkotovarnite-avtomobili-nad-12-tona.html", "text": "Изградени са два контролно-пропускателни пункта на територията на област Шумен след въведените ограничения за тежкотоварните автомобили  над 12 тона. Те са на пътищата за Силистра и за Разград, съобщи за Радио „Фокус“ - Шумен Ася Йорданова, говорител на ОДМВР. КПП-тата ще действат до отпадане на необходимост. ОДМВР - Шумен призовава водачите да бъдат внимателни при шофиране и да спазват ограниченията за движение. През изминалото денонощие са регистрирани две пътнотранспортни произшествия в региона. Допуснати са само материални щети. За различни нарушения полицейските служители са съставили 15 акта, глобите с фиш са 48.\r\nИвелина ИВАНОВА", "date": "2018.03.20", "title": "Шумен: Изградени са два контролно-пропускателни пункта на територията на областта след въведените ограничения за тежкотоварните автомобили  над 12 тона"}
{"url": "http://www.focus-news.net/news/2018/03/20/2501415/gabrovo-12-mashini-sa-obrabotvali-republikanskata-patna-mrezha-na-teritoriyata-na-oblastta-prez-noshtta-snegovalezhat-prodalzhava.html", "text": "12 машини са почиствали и обработвали републиканската пътна мрежа на територията на област Габрово през нощта. Това казаха за Радио „Фокус“ – Велико Търново от Областно пътно управление - Габрово. Пътните настилки са заснежени, но продължават да се почистват и обработват. Снеговалежът продължава. Времето е облачно. Температурата на въздуха е минус 3°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари с технически допустима максимална маса над 12 тона и ремаркета и полуремаркета с технически допустима максимална маса над 10 тона. Времето в цялата област в облачно. Температурата на въздуха е минус 1°. Пътните настилки са мокри. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина включително на товара по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март.\r\nНадежда КРЪСТЕВА", "date": "2018.03.20", "title": "Габрово: 12 машини са обработвали републиканската пътна мрежа на територията на областта през нощта, снеговалежът продължава"}
{"url": "http://www.focus-news.net/news/2018/03/20/2501417/razgrad-7-naseleni-mesta-v-oblastta-sa-s-narusheno-elektrozahranvane.html", "text": "По информация на дежурния в Областния съвет по сигурност са въведени ограничения за пътуване на тежкотоварни автомобили над 12 тона на територията на Разградска област.  Това съобщиха от пресцентъра на Областна администрация. Освен по областната пътна мрежа забраната за ТИР-ове важи и за основните пътни направления от областния град към Русе, Шумен, Търговище, Исперих и Попово. 38 машини почистват пътищата към 8.00 часа тази сутрин, снежната покривка е между 5 и 10 см, като най-много е снегът в общините Кубрат и Исперих. Без електричество са 7 населени места: селата Синя вода, Тръбач, Градина и Манастирско в община Лозница, село Сеслав в община Кубрат, една втора от Исперих, както и помпената станция край Малък Поровец и самото село. Вода няма в селата Китанчево и Конево в община Исперих, както и в една втора от Кубрат.", "date": "2018.03.20", "title": "Разград: 7 населени места в областта са с нарушено електрозахранване"}
{"url": "http://www.focus-news.net/news/2018/03/20/2501419/pazardzhik-narodniyat-predstavitel-ot-gerb-desislava-todorova-shte-provede-otkrita-priemna-za-grazhdani-na-26-mart.html", "text": "Народният представител от ГЕРБ Десислава Тодорова ще проведе открита приемна за граждани на 26 март, съобщиха от пресцентъра на ПП ГЕРБ в областния град. Срещата с граждани ще бъде от 11.00 часа в в офиса на партията на ул. “Екзарх Йосиф\" 15 А, ет.2. в Пазарджик.", "date": "2018.03.20", "title": "Пазарджик: Народният представител от ГЕРБ Десислава Тодорова ще проведе открита приемна за граждани на 26 март"}
{"url": "http://www.focus-news.net/news/2018/03/20/2501420/kyustendil-dvizhenieto-po-pat--107-kocherinovo-rila-rilski-manastir-se-osashtestvyava-v-edna-lenta-v-uchastaka-pastra-rilski-manastir-poradi-svlichane-na-zemni-masi-i-kamani.html", "text": "Движението по път III-107 Кочериново - Рила - Рилски манастир се осъществява в една лента, в участъка Пастра - Рилски манастир, поради свличане на земни маси и камъни. Това съобщиха от пресцентъра на Агенция \"Пътна инфраструктура\". Сигнализирано с пътни знаци.", "date": "2018.03.20", "title": "Кюстендил: Движението по път III-107 Кочериново - Рила - Рилски манастир се осъществява в една лента, в участъка Пастра - Рилски манастир, поради свличане на земни маси и камъни"}
{"url": "http://www.focus-news.net/news/2018/03/20/2501421/stara-zagora-do-50-metra-e-namalena-vidimostta-na-prohoda-shipka-poradi-magla.html", "text": "Мокър сняг вали на прохода Шипка, пътните настилки са мокри и обработени. Това каза за Радио „Фокус“ дежурният в Областно пътно управление – Стара Загора. Видимостта е намалена до 50 метра поради мъгла. Сняг вали на Прохода на Републиката, пътните настилки са заснежени и обработени.\r\nДъжд вали на автомагистралите „Тракия“ и „Марица“, видимостта е добра, а пътните настилки са мокри и обработени. Дъжд вали и над останалата част в област Стара Загора, пътните настилки са мокри, движението е без ограничения.\r\nСлавяна ГАЙДАРОВА", "date": "2018.03.20", "title": "Стара Загора: До 50 метра е намалена видимостта на прохода Шипка поради мъгла"}
{"url": "http://www.focus-news.net/news/2018/03/20/2501427/pazardzhik-uslozhnena-e-patnata-obstanovka-v-planinskata-chast-na-oblastta-poradi-snegovalezh.html", "text": "Сняг вали в района на курорта Юндола и местностите Каратепе и Картела. Това съобщи за Радио „Фокус“ – Пазарджик дежурният в Областно пътно управление –Пазарджик. Снеговалежи има и в дефилето Варвара - Велинград в района на Костандово. Усложнена е обстановката и на АМ “Тракия“, където обилен сняг вали в района на Вакарел и Ихтиман. Пътните настилки в планинската част са заснежени, но обработени и опесъчени.\r\nАлбена ЖИЛЕКОВА", "date": "2018.03.20", "title": "Пазарджик: Усложнена е пътната обстановка в планинската част на областта поради снеговалеж"}
{"url": "http://www.focus-news.net/news/2018/03/20/2501422/shumen-s-tarzhestven-ritual-v-grada-shte-badat-otbelyazani-73-godini-ot-dravskata-epopeya.html", "text": "Община Шумен, Командването на военния гарнизон – Шумен и Съюзът на ветераните от войните организират тържествен ритуал по поднасяне на венци и цветя по повод годишнината от Дравската епопея. Това съобщиха от пресцентъра на Община Шумен. От 16.00 часа ще бъдат поднесени венци и цветя пред Паметника на загиналите във войните шуменци на пл. „Кристал“.  Слово по повод 73 години от Дравската епопея ще произнесе началникът на Военното окръжие – Шумен подполковник Георги Георгиев.", "date": "2018.03.20", "title": "Шумен: С тържествен ритуал в града ще бъдат отбелязани 73 години от Дравската епопея"}
{"url": "http://www.focus-news.net/news/2018/03/20/2501423/vratsa-s-nad-90-tona-sol-sa-obraboteni-patnite-arterii-v-grada-naselenite-mesta-v-oblastta-sa-bez-problemi-s-elektrozahranvaneto-i-vodopodavaneto.html", "text": "Екипи на ОП „БКС“ – Враца обработват пътните артерии за масов градски транспорт със сол против заледяване. Това съобщиха от пресцентъра на Общината. През последното денонощие за уличната мрежа в града са използвани над 90 тона сол. Специализираната техника на предприятието продължава да обработва главните пътни артерии, района около болницата, както и зоните около детски градини, здравни и социални заведения. Към момента се почистват терените около спирките за градския транспорт, тротоарните ивици и централната пешеходна зона в града. Вътрешнокварталните улици и площадките около съдовете за сметосъбиране са достъпни.\r\nНаселените места във Враца са без проблеми с електрозахранването и водоподаването. Дежурни екипи продължават да следят нивото на водоемите на територията на общината.", "date": "2018.03.20", "title": "Враца: С над 90 тона сол са обработени пътните артерии в града, населените места в областта са без проблеми с електрозахранването и водоподаването"}
{"url": "http://www.focus-news.net/news/2018/03/20/2501424/kyustendil-vazpitanitsi-na-shkolata-po-izobrazitelno-izkustvo-kam-chitalishte-bratstvo-shte-predstavyat-proletna-izlozhba.html", "text": "Възпитаници на школата по изобразително изкуство към читалище „Братство” ще представят пролетна изложба. Това съобщи за Радио „Фокус” – Кюстендил Иван Андонов, председател на читалище „Братство”. Изложбата ще бъде открита от 11.00 часа във фоайето на културната институция. Младите творци ще представят своите картини на пролетна тематика. Участниците са на възраст от 6 до 12 години. Те са творили в различни жанрове – натюрморти, фигурални композиции и други. „Този път децата твориха на пролетна тематика и сега ще представят своите рисунки. Откриването на изложбата става в навечерието на празника на града „Кюстендилска пролет”, каза Иван Андонов.\r\nВенцеслав ИЛЧЕВ", "date": "2018.03.20", "title": "Кюстендил: Възпитаници на школата по изобразително изкуство към читалище „Братство” ще представят пролетна изложба"}
{"url": "http://www.focus-news.net/news/2018/03/20/2501426/blagoevgrad-obshtinata-se-vklyuchva-v-blagotvoritelnata-natsionalna-kampaniya-velikden-za-vseki-dari-praznik-na-baba-i-dyado.html", "text": "Община Благоевград се включва в третото издание на благотворителната инициатива „Великден за всеки“ - „Дари празник на баба и дядо“, която се провежда под патронажа на омбудсмана на Република България, Мая Манолова. Това съобщиха от пресцентъра на Община Благоевград. Каузата е насочена към хора, които имат нужда от помощ, за да посрещнат достойно големия християнски празник - Великден. Даренията се събират за трапезата на най- бедните, които обикновено са възрастни хора. Освен парични средства се набират и хранителни продукти, които ще бъдат раздадени от доброволци в седмицата преди Великден. Събраната сума ще бъде обърната във ваучери за храна, всеки от които ще бъде на стойност от 20 лева. С тях притежателите им ще могат да пазаруват в едни от най-големите вериги магазини за хранителни стоки. Ваучерите ще бъдат раздадени по предварително уточнени поименни списъци, предоставени от НОИ. С тях ще бъдат подпомогнати онези пенсионери, които няма да получат надбавка към пенсиите си. \r\nВсеки, който иска да дари средства за един по-добър празник, може да го направи с SMS на 1255- на стойност 1 лев, освободен от ДДС или на банкова сметка: \r\n IBAN: BG53UNCR70001522802795\r\nБанков код: UNCRBGSF\r\nДарения може да бъдат направени и онлайн, от България и чужбина, на сайта на БЧК www.redcross.bg", "date": "2018.03.20", "title": "Благоевград: Общината се включва в благотворителната Национална кампания  „Великден за всеки“ - „Дари празник на баба и дядо“"}
{"url": "http://www.focus-news.net/news/2018/03/20/2501428/nimh-ochakvat-se-novi-povisheniya-na-nivata-na-rekite-v-zapadnobelomorskiya-baseyn-vsledstvie-na-valezhi.html", "text": "Очакват се нови повишения на нивата на реките в Западнобеломорския басейн вследствие на валежи, сочи справка на сайта на Националният институт по метеорология и хидрология към Българската академия на науките (НИМХ към БАН). От обедните часове днес и на 21 март ще започне процес на понижение на нивата на реките в басейна, но те ще се задържат високи, като повишения ще има в средните и долни течения на основните реки, вследствие на оттичане. На 22 март процесът на понижение на речните нива ще продължи в горните и средните течения на основните реки в басейна, но в долните течения нивата на реките ще се повишат незначително вследствие на валежи.", "date": "2018.03.20", "title": "НИМХ: Очакват се нови повишения на нивата на реките в Западнобеломорския басейн вследствие на валежи"}
{"url": "http://www.focus-news.net/news/2018/03/20/2501431/shumen-snezhnata-pokrivka-v-oblastta-dostiga-do-7-sm-valezhite-sa-ot-7-do-21-lkv-m.html", "text": "Снежната покривка в Шуменско достига до 7 см, валежите през изминалото денонощие са от 7 до 21 л/кв. м. Това съобщи за Радио „Фокус“ - Шумен дежурният в Хидрометеорологичната обсерватория. Най-много валежи са отчетени в района на Смядово - 21 л/кв. м, Венец - 17 л/кв. м, Тодор Икономово и Риш - 15 л/кв. м, Нови пазар - 13 л/кв. м, Върбица - 14 л/кв. м. За района на Шумен количеството на валежите е 14.7 л/кв. м. Най-голяма е снежната покривка във Венец - 7 см, във Върбица достига до 5 см,  а в останалата част на областта е 1 - 2 см, за Шумен - 2 см. Очаква се снеговалежът да спре към обедните часове, а температурата следобяд да достигне 4 - 5 градуса. Вятърът е умерен, със скорост до 7 м/сек.\r\nИвелина ИВАНОВА", "date": "2018.03.20", "title": "Шумен: Снежната покривка в областта достига до 7 см, валежите са от 7 до 21 л/кв. м"}
{"url": "http://www.focus-news.net/news/2018/03/20/2501432/dobrich-snyag-vali-v-grada-patnite-nastilki-sa-mokri-i-hlazgavi.html", "text": "Сняг вали в града, пътните настилки са мокри и хлъзгави, предаде кореспондентът на Радио „Фокус” – Варна. Образува се снежна покривка. Времето е облачно, духа слаб вятър, температурата е около минус 1 градус. \r\nЖулиета НИКОЛОВА", "date": "2018.03.20", "title": "Добрич: Сняг вали в града, пътните настилки са мокри и хлъзгави"}
{"url": "http://www.focus-news.net/news/2018/03/20/2501416/the-local-italiya-partiite-ot-italianskata-desnitsa-pozdraviha-vladimir-putin-za-preizbiraneto-mu.html", "text": "Водачите на десните партии в Италия поздравиха Владимир Путин за преизбирането му, пише  The Local.\r\n„Добра работа, президенте“, заяви председателят на популистката партия „Лигата“ Матео Салвини. По-рано той пожела успех на Путин, описвайки го като „най-добрият политик на нашето време“. \r\n На свой ред Гиоргия Мелони, която води партия „Италиански братя“ също използва социалните медии да честити на Путин. „Поздравления на Владимир Путин за четвъртото му избиране като президент на Руската федерация.  Волята на народа изглежда единодушна“, написа тя. \r\nВ свой коментар Салвини също така отхвърли идеята, че Путин стои зад скорошното отравяне на бившия агент от руското ГРУ Сергей Скрипал в Южна Великобритания.\r\nДокато лидерите на САЩ, Франция и Германия заявиха, че „няма реалистично алтернативно обяснение“ за руското участие в нападението, първото италианско изказване по въпроса не спомена Москва.  Говорейки пред репортери италианският външен министър Анджелино Алфано заяви, че реакцията по нападението трябва да се основе на доказателства. Виктор Турмаков", "date": "2018.03.20", "title": "The Local (Италия): Партиите от италианската десница поздравиха Владимир Путин за преизбирането му"}
{"url": "http://www.focus-news.net/news/2018/03/20/2501434/pregled-na-osnovnite-temi-v-burgaskiya-pechat.html", "text": "„Банкоматите са безопасни за теглене в кеш” е водещото заглавие на всекидневника „Черноморски фар”. За последните три години има спад при кражбите на данни от карти. Сектор „Икономическа полиция“ към ОДМВР - Бургас през последните три години води битка срещу измамниците, поставящи скимиращи устройства по банкоматите, които мат за цел кражбата на данни на потребителите. С помощта на базата данни всеки един извършител на този вид престъпна дейност, независимо от коя част на страната е, може да бъде незабавно идентифициран, се пише още в статията. „Огромни делфини „плуват“ в обновения Природонаучен музей“ е друга тема в днешното издание. След почти две години строителни-ремонтни дейности Природонаучният музей на Бургас е вече готов и може да приема посетители. Откриването му беше отбелязвано с предоставянето на изцяло нова експозиция, в която най-интересни са експонатите на черноморски делфини в реални размери. Друго заглавие на ежедневника е „Лошото време свали щъркелите на земята“. Резките температурни спадове и силният вятър затрудниха миграция на птиците. Голямо ято щъркели около 800 птици е кацнало на пътя Бургас- София. Чакалите, скитащите кучета могат да ги нападнат и затова най-вероятно те се държат близо до светлините на автомобилите.\r\nИнтервюто в днешния брой е с Росица Топалова, уредник в Етнографската експозиция на РИМ - Бургас. Заглавието е „В музея срещаме традициите с новото време“.", "date": "2018.03.20", "title": "Преглед на основните теми в бургаския печат"}
{"url": "http://www.focus-news.net/news/2018/03/20/2501433/tsvetan-tsvetanov-gerb-temata-sigurnost-ne-tryabva-da-ima-politicheski-ottenak.html", "text": "Това е исторически решение, което взехме и благодаря на всички парламенти за консенсуса, който постигнахме и позицията, която изградихме с г-н Моралес. С възможността да има парламентарен контрол на Европол даваме едно по-голямо участие на национални парламенти за всичко свързано с тема сигурност и контрола, който трябва да бъде осъществяван. Това коментира в \"Денят започва\" по БНТ Цветан Цветанова, зам.-председател на ГЕРБ и председател на ПГ на ГЕРБ, който каза, че сигурността не трябва да има политически оттенък и е много удовлетворен от това, което са успели да направят с всички колеги от местните парламенти.\r\n\"Всяка една държава-членка трябва да излъчи четирима народни представители, които да участват в този парламентарен контрол, като тук включваме и комисията \"ЛИБЕ\" на ЕП. Хубаво е, че този резултат е реален и се случи в София и оттук нататък осъществяването на парламентарния контрол винаги ще бъде по процедурните правилата, които са приети в Българското председателство заедно със съпредседателството на ЕП на Комисията \"ЛИБЕ\"\", коментира Цветанов.\r\nПо думите на Цветанов говорим за един нов подход в дейността на Европол и е изключително удовлетворен, че освен традиционните акценти - организирана престъпност, борба с тероризма, вече се слага внимание на кибератаките и киберсигурността, защото социалните мрежи са възможни случаите на саморадикализацията.\r\nЦветанов коментира и новото, което предстои да бъде реализирано в Европол.\r\n\"В това многогодишно програмиране 2019 -2021 освен интегритета, който трябва да има на всички национални бази и на всички европейски системи говорим за нов подход да може да се прави проверка по данните, които има във всички системи. Той ще бъде т.нар кръстосано проверяване за всяко едно лице\", обясни той.\r\nЗа периода, в който България не е била надежден партньор на Европол, по думите на Цветанов, единствените две изисквания към него и страната ни, са били ,че България не споделя информация и че има доста служители, които вече имат оперативни данни, че те изнасят тази информация\r\nЦветанов оцени като много добро сътрудничеството между България и Европол. \"Има български представител и обмяната на информация вече е постоянна\", каза Цветанов.\r\nЗа това какво следва след Брекзит Цветанов Великобритания е една от най-добрите системи за сигурност. и това, което е притеснително е какво се случва с доставчика на тази значима информация за системи за сигурност на ЕС. Той изрази надежда, че с въвеждането на този парламентарен контрол на Европол тази тема ще може да бъде дискутирана на ниво представители от национални парламенти и от от ЕП.\r\nСпоред Цветанов споделянето на информация, граденето на доверие и евроатлантическата ориентация на Западните Балкани ще бъде изключително важно, защото няма бели празни полета в Европа и Западните Балкани са част от нея.\r\nЦветанов каза още, че Европол е имал съществен принос при разследването на атентата в Бургас.", "date": "2018.03.20", "title": "Цветан Цветанов, ГЕРБ: Темата сигурност не трябва да има политически оттенък"}
{"url": "http://www.focus-news.net/news/2018/03/20/2501435/kyustendil-v-grada-shte-bade-otkrita-sinya-staya-za-izslushvane-na-detsa-stanali-zhertvi-ili-svideteli-na-nasilie.html", "text": "„Синя стая“ за изслушване на деца, жертви или свидетели на насилие ще бъде открита в Кюстендил. Това съобщи за Радио „Фокус” – Кюстендил говорителят на Районна прокуратура – Кюстендил Галина Димитрова. Специализираната стая е създадена в сградата на прокуратурата и ще бъде открита официално в 12.20 часа. Практиката показва, че чрез разговор в „синята стая“ се намалява стресовата ситуация и децата могат да дадат спокойни показанията си пред правораздавателните органи. „Синята стая“ за изслушване на деца е обзаведена така, че да предоставя среда близка до домашната, за да може детето свидетел да се чувства спокойно. Помещението е оборудвано с камери и микрофони, за да бъдат записвани показанията на детето, без страните да са в едно помещение.\r\nВенцеслав ИЛЧЕВ", "date": "2018.03.20", "title": "Кюстендил: В града ще бъде открита „Синя стая“ за изслушване на деца, станали жертви или свидетели на насилие"}
{"url": "http://www.focus-news.net/news/2018/03/20/2501425/slovak-spectator-novoto-slovashko-pravitelstvo-zalaga-na-bezpartien-vatreshen-ministar.html", "text": "Президентът на Словакия Андрей Киска даде на  Петер Пелегрини задачата на формира ново правителство на страната до 15 март. Още вчера той бе готов със списъка на министрите. От 15 членове на правителството на бившия премиер Роберт Фицо девет запазват позициите си, пише  Slovak Spectator.\r\n„Целим най-вече да успокоим политическата ситуация“, заяви Пелегрини. Той изброи министрите в следващото правителство на страната. Партията-старши член на управляващата коалиция СМЕР предлага следните назначения: вицепремиер по инвестициите Рихард Раши, външен министър Мирослав Лайчак, на труда Ян Рихтер, на икономиката Петер Жига, на финансите Петер Кажимир , на културата Любица Лашакова, на здравеопазването Томаш Друкер, докато на поста вътрешен министър предлага безпартийния Йозеф Раз. Младшият коалиционен партньор – етническата унгарска партия „Мост-Хид“ предлага  за министър на правосъдието Габор Гал, на околната среда Ласло Шоймош и на транспорта Арпад Ершек. Словашката национална партия предлага Габриела Матечна за земеделски министър, Петер Гайдош на отбраната и Мартина Лульова на образованието.\r\nРазвитието на събитията през последните две седмици дадоха ясно да се разбере, че рокадите в правителството ще бъдат свързани с министерствата на културата, правосъдието и вътрешните работи.  Виктор Турмаков", "date": "2018.03.20", "title": "Slovak Spectator: Новото словашко правителство залага на безпартиен вътрешен министър"}
{"url": "http://www.focus-news.net/news/2018/03/20/2501429/vidin-nivoto-na-reka-dunav-v-rayona-na-grada-se-e-povishilo-s-63-sm-prez-izminaloto-denonoshtie.html", "text": "Нивото на Дунав в началото на българския участък на реката при Ново село за изминалото денонощие се е повишило с  61 см и водният стоеж е 699 см. Това съобщиха от местната Хидрометеорологична станция. Нивото на реката край Видин е 733 см, регистрираното  е повишение от 63 см. Край Лом през последното денонощие нивото на реката се е повишило с 62 см и водният стоеж е 732 см. Нивото на реката край Оряхово е 584 см, там е регистрирано повишение за последното денонощие от 43 см. Температурата на водата край Ново село е 6,7 градуса, край Оряхово е 6,8 градуса.", "date": "2018.03.20", "title": "Видин: Нивото на река Дунав в района на града се е повишило с 63 см през изминалото денонощие"}
{"url": "http://www.focus-news.net/news/2018/03/20/2501436/sofiya-vavezhda-se-vremenna-organizatsiya-na-dvizhenieto-vav-vrazka-s-rekonstruktsiya-na-ulichni-vodoprovodi-v-kv-orlandovtsi.html", "text": "Въвежда се временна организация на движението във връзка с реконструкция на улични водопроводи в кв. „Орландовци“. Това съобщиха от пресцентъра на Столична община. От днес до 26 април 2018 г. се забранява влизането на пътни превозни средства в участък от 65 м по дясна пътна лента на южното пътно платно на ул. “История славянобългарска” при ул. „Заводска“. \r\nОт днес до 26.04.2018 г. се забранява влизането в двете посоки на превозни средства в участък от 140 м по ул. „Заводска“, след кръстовището с ул. “История славянобългарска”. \r\nЗа същия период от време се променя маршрута на автобусни линии № 79 и 309 само в посока пл. Сточна гара – от ДИП Стинд и бул. „Илиянци“, подлеза по маршрутите си до кръстовището ул. „История славянобългарска“ и ул. „Заводска“, по ул. „Грънчарска“, по ул. „Каменоделска“, по ул. „Константин Стоилов“ и по маршрутите си до кв. „Христо Ботев“ и съответно до жк. Люлин 1, 2; \r\nРазкрива се временна спирка на ул. „Грънчарска“ на 40м. след кръстовището с ул. „Заводска“; \r\nАвтобусите ще спират на трамвайна спирка с код 2311 „Хладилен завод“ на ул. „Каменоделска“ преди кръстовището с ул. „Заводска“; \r\nЗакриват се спирки с код 1944 „Централен гробищен парк“ и с код  2312 „Хладилен завод“;", "date": "2018.03.20", "title": "София: Въвежда се временна организация на движението във връзка с реконструкция на улични водопроводи в кв. „Орландовци“"}
{"url": "http://www.focus-news.net/news/2018/03/20/2501440/svoboden-pechat-makedoniya-makedonskata-partiya-poker.html", "text": "Македонският журналист Сашо Ордановски коментира във своя статия пред местната медия  “Свободен печат“, че му се струва прибързано „последната ръка карти в македонската партия покер да се насрочи през юни“ тази година.\r\nСпоред него тогава „ще се вземат важни решения за евроатлантическата бъдеще на Македония, така че сега е правилният период, когато трябва залозите да се увеличат, за да направи подготовката за играта на всичко или нищо, с много блъфове, със скрити козове в ръкавите и тук и там, с маркирани карти“. По-напред в материала той уточнява какво има предвид. \r\n„Например, дали забелязвате как за един месец, са се образували 4-5 нови политически партии, почти от нищото, като гъби след дъжд ?! И всички, някак си, с десни националистически, консервативни, главно антизападни, така открито проруски платформи?“, задава въпроса Ордановски и коментира, че в „хотелските зали в Скопие не може нито сватба или кръщене да се организира от полуанонимни, но внезапно събудени демократи, които са тръгнали да създават нови партии“. Според него този факт се дължи на факта, че „политико-кадровите промени“ в партия ВМРО-ДПМПЕ, след като слезе от власт, „не са съвсем по вкуса на разнообразни вътрешни и външни политически кухни“.\r\n„Новият лидер Мицкоски формално, по свой начин се стреми да насърчава истерия в обществото, но факт е, че през цялото време говори, че е готов да седне на масата, където се договарят реформите и да продължи да подкрепя Македония прозападен, евроатлантически път. \r\nТова обаче не го прави достатъчно надежден за тези, които имат други желания и планове за Македония. Трябва им по-голямо объркване в обществото, далеч повече мъгла и смущение. Нуждаят се от преливане \"свежа кръв\" на партийната сцена, нови политически говорители, страстни оратори, на които всички наши реални и въображаеми страхове ще бъдат не само основната, а единствената политическа храна и ежедневната грижа“, пише в статията на Ордановски.\r\n„Но тази операция се провежда не само от ораторите. Силите все още трябва да се \"нагреят\" на място. Ето, почти съм сигурен, че Мицкоски няма представа кой вади тези по 50-100 души, на различни места, на \"спонтанни\" протести по повод Закона за езиците, особено за тези, които се събират пред домовете на депутатите от парламента. Неговият проблем е, че тези всички ги мислят за активисти от ВМРО-ДПМНЕ, а той реално няма никакъв контрол върху тях и тяхното поведение. Този контрол се управлява от други центрове“, убеден е македонският журналист. Виктор Турмаков", "date": "2018.03.20", "title": "„Свободен печат“ (Македония): Македонската партия покер"}
{"url": "http://www.focus-news.net/news/2018/03/20/2501442/sofiya-vavezhda-se-vremenna-organizatsiya-na-dvizhenieto-po-ul-sv-georgi-sofiyski.html", "text": "Въвежда се временна организация на движението по ул. “Св. Георги Софийски“. Това съобщиха от пресцентъра на Столична община. До 19 септември 2018 г. се забранява влизането на пътни превозни средства по ул. „д-р Тодор Даскалов” в участък от 40 м, считано от кръстовището с ул. „Св. Георги Софийски”.\r\nОт 02 април 2018 г. до 19 септември 2018 г. се закриват местата за почасово платено паркиране както следва:\r\n- от южната страна на ул. „Св. Георги Софийски” в участък от 115м, считано преди кръстовището с ул. „д-р Тодор Даскалов”;\r\n- от северната страна на ул. „Св. Георги Софийски”, след кръстовището с ул. „Райко Жинзифов”.\r\nТова се налага във връзка с организацията на междинната шахта на тунело-пробивната машина.", "date": "2018.03.20", "title": "София: Въвежда се временна организация на движението по ул. “Св. Георги Софийски“"}
{"url": "http://www.focus-news.net/news/2018/03/20/2501437/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските части на планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде се е образувала нова снежна покривка около 5-10 см., на повечето места духа слаб до умерен вятър. В най-високите части на Стара планина – над 1900 м., има по-обилни снеговалежи, в района на връх Ботев има ураганен вятър и мъгла. Лифтовите съоръжения работят според нормалния си график. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.20", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2018/03/20/2501441/pregled-na-osnovnite-temi-v-shumenskiya-pechat.html", "text": "„Прокурори срещнаха ученици, но на футболния терен“ е водещото заглавие във вестник „Шуменска заря“.  Прокурори и ученици се срещнаха, но не в съдебната зала, а на футболния терен. Събра ги инициативата на Окръжна прокуратура – Шумен „Заедно можем“. В нея участваха прокурори от седем прокуратури на Апелативния район и деца в риск и с противообществени прояви заедно с връстниците им СУ „Йоан Екзарх Български“. „Бюджетната прогноза на Община Шумен не предвижда скок на данъци и такси до 2021 година“, пише изданието. На заседанието на Консултативния съвет вчера беше приет дневният ред на предстоящата сесия на шуменския парламент, насрочена за 29 март. “Ново признание за наши информатици“, информира ежедневникът.  Шуменците Иван Ганев, Петър Ангелов, Иван Смиленов, Ферит Исмаилов, Марин Йорданов, Даниел Койнов и Весела Николова от ППМГ „Нанчо Попович“ и Ивайло Георгиев и Георги Бонев от СУ „Сава Доброплодни“ се представиха силно на Националната олимпиада по информатика в Стара Загора. Всички те се подготвят в Школа „А&Б“ с ръководител д-р Бисерка Йовчева. „Четирима кметове в Шуменско зарязаха селата, намериха работа за повече пари“ е акцент от стр.2 в броя. Четирима селски първенци предпочетоха преждевременно да напуснат кметския стол. Месеци преди края на мандата си оставка хвърли кметицата на с. Друмево. Ренгинар Потур замина за Германия, където от години живеят децата ѝ След нея крак повлече към друго поприще кметът на с. Цани Гинчево. От скоро кметът на с. Маломир пък облече полицейска униформа. И той подал оставката с лични мотиви, а след това се явил на конкурса за полицаи в ОДМВР - Шумен. 26-годишният Даниел Перушински служи в Районното управление на полицията във Върбица. Четвъртият селски първенец, който не иска вече да е кмет, е на село Миланово.", "date": "2018.03.20", "title": "Преглед на основните теми в шуменския печат"}
{"url": "http://www.focus-news.net/news/2018/03/20/2501444/sport-livarpul-obyavi-che-nyama-da-prodade-mohamed-salah-pri-nikakvi-obstoyatelstva.html", "text": "Ливърпул обяви, че няма да продаде своето крило Мохамед Салах следващото лято. Отборът смята да отклони всички предложения за египетския играч, който попада в сферата на интересите на Реал Мадрид и Барселона. \r\nРъководството на Ливърпул смята, че Салах ще стане ключов играч на отбора за завоюване на титлата на Английското първенство. В настоящия сезон 25-годишният играч има 30 изиграни мачове и 28 точки. Виктор Турмаков", "date": "2018.03.20", "title": "Спорт: Ливърпул обяви, че няма да продаде Мохамед Салах при никакви обстоятелства"}
{"url": "http://www.focus-news.net/news/2018/03/20/2501443/mariya-zlatareva-unitsef-balgariya-e-lider-v-regiona-po-zakrivane-na-institutsii-za-detsa-s-uvrezhdaniya-ot-star-tip.html", "text": "България е лидер в региона по закриване на институции за деца с увреждания от стар тип. Това каза Мария Златарева - директор „Политики и Програми“ в УНИЦЕФ, в интервю за Агенция „Фокус“ по повод 69 години откакто България е член на Детския фонд на Организацията на обединените нации (УНИЦЕФ).\r\n„Ако погледнем назад и направим една равносметка и сравнение със ситуацията на децата в момента и преди 10-15 години, с радост ще отбележим, че всъщност в много области има напредък и положителна промяна. И може би най-яркият пример е с правото на децата да живеят в семейна среда. През 2010 г. България започна процес на закриване на институциите от стар тип – т.нар. процес на деинституционализация, в който бяха впрегнати усилията на правителството, на общините, на гражданското общество, като УНИЦЕФ също активно подкрепяше това. И в момента всички институции за деца с увреждания са закрити, а броят на децата, които все още живеят в тях, е драстично намалял. Ако през 2010 г. са били 7 500, то в края на миналата година бяха едва 900 и този процес продължава“, каза още Златарева и посочи, че в това отношение България е лидер в региона.\r\n„В момента България е Председател на Съвета на ЕС и ние сме много щастливи, че благосъстоянието и правата на децата са сред приоритетите на председателството. УНИЦЕФ е партньор на правителството в този процес и основните теми, по които работим заедно в рамките на тези шест месеца, са подкрепата за ранното детско развитие, младежките политики и включването и ангажирането на младежите, както и правото на децата да живеят в грижовна и подкрепяща среда. На европейско ниво ще бъде представен опитът на България в закриването на институциите от стария тип и създаването на система за алтернативна грижа“, каза още тя и обясни, че през следващите седмици и месеци предстоят много интересни събития и инициативи, които ще поставят децата в центъра на вниманието на европейските политици и на европейските институции.\r\nЦветилена СИМЕОНОВА", "date": "2018.03.20", "title": "Мария Златарева, УНИЦЕФ: България е лидер в региона по закриване на институции за деца с увреждания от стар тип"}
{"url": "http://www.focus-news.net/news/2018/03/20/2501445/vratsa-dve-nezakonni-pushki-i-boepripasi-sa-izzeti-pri-proverka-na-chasten-imot-v-selo-vranyak.html", "text": "Две незаконни пушки и боеприпаси са иззети при проверка на частен имот в село Враняк. Това съобщиха от ОДМВР - Враца. На 19 март 2018 г. след оперативно-следствени действия в частен дом в село Враняк полицейски служители са намерили и иззели 68 боеприпаса (патрони) от различен калибър, и две пушки, за които няма надлежно разрешително. Образувано е бързо производство.", "date": "2018.03.20", "title": "Враца: Две незаконни пушки и боеприпаси са иззети при проверка на частен имот в село Враняк"}
{"url": "http://www.focus-news.net/news/2018/03/20/2501438/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, в района на село Гърляно движението се контролира от екип на „Гранична полиция”.\r\nВенцеслав ИЛЧЕВ", "date": "2018.03.20", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/20/2501446/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-mart.html", "text": "„Софийска вода” временно ще прекъсне водоснабдяването в някои части на столицата на 21 март. Това съобщиха от пресцентъра на дружеството.\r\nВъв връзка с изграждане на сградно водопроводно отклонение на ул. „Флора“, кв. „Манастирски ливади“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: Жилищен комплекс „Бокар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 33.\r\nВъв връзка с монтаж на спирателен кран на ул. „Милин камък“, жк. „Лозенец“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Милин камък“ от ул. „Крум Попов“ до бул. „Евлоги и Христо Георгиеви“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милин камък“ ъгъла с ул. „Орфей“.\r\nВъв връзка с изграждане на сградно водопроводно отклонение на ул. „Габър“, жк. „Банишора“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Габър“ от ул. „Алдомировска“ до ул. „Шумен“; ул. „Шумен“ от ул. „Габър“ до бул. „Ген. Николай Столетов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Габър“ ъгъла с ул. „Шумен“.\r\nВъв връзка с изграждане на шахта и монтаж на водомерен възел на ул. „Прибойница“, кв. „Горна баня“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Прибойница“ №4-8. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прибойница“ №4-8\r\nВъв връзка с подмяна на пожарен хидрант на ул. „Георги Парцалев“ , вилна зона „Габаро Азмата“ община „Витоша“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Георги Парцалев“ от ул. „Свети Кирил“ до ул. „Лешникова гора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Парцалев“ ъгъла с ул. „Лешникова гора“.\r\nВъв връзка с изграждане на уличен водопровод на бул. „Черни връх“ , кв. „Кръстова вада“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул. „Черни връх“ от №182 до №190, ул. „Александър Бразицов“ №9. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Черни връх“ №182.\r\nВъв връзка с подмяна на сградно водопроводно отклонение на ул. „Курията“, с. Панчарево, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Курията“,по ул. „Вукова курия“ от ул. „Курията“ до ул. „Урвич“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вукова курия“ ъгъла с ул. „Курията “.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.20", "title": "„Софийска вода” временно ще прекъсне водоснабдяването в някои части на столицата на 21 март"}
{"url": "http://www.focus-news.net/news/2018/03/20/2501447/pregled-na-osnovnite-temi-v-evropeyskiya-pechat-agentsiya-fokus.html", "text": "По данни на полицията от началото на 2018 г. на територията на Германия са регистрирани 37 нападения на предполагаеми кюрдски активисти срещу джамии, турски културни организации или ресторанти, съобщава националният ежедневник Die Zeit.Съответната информация бе разпространена в медиите на база данни, предоставени от Федералното министерство на вътрешните работи.  \r\nОт редакцията подчертават, че през същия период на миналата година са извършени подобни атаки. През последните дни сходни нападения срещу джамии и турски институции бяха регистрирани в Северен Рейн-Вестфалия, Берлин, Шлезвиг-Холщайн и Баден-Вюртемберг.\r\n***\r\n Белгийският външен министър Дидие Рейндерс призова ЕС да упражни натиск спрямо Русия, за да може тя да играе активна роля в разследването на бившия руски шпионин Сергей Скрипал в Южна Англия, пише  Brussels Times.\r\n„Трябва да демонстрираме солидарност с Великобритания, експертите от Организацията за забрана на химическото оръжие вече са там, за да изследват пробите на нервопоралитичния газ“, заяви Рейндерс. На свой ред неговият германски колега Хайко Маас заяви, че европейските трябва да водят диалог с руския президент Владимир Путин. \r\n„Истина е, че Русия остава труден партньор, но тя има необходимата роля при разрешаването на големите международни конфликти“, уточни той.\r\n***\r\nВодачите на десните партии в Италия поздравиха Владимир Путин за преизбирането му, пише  The Local.\r\n„Добра работа, президенте“, заяви председателят на популистката партия „Лигата“ Матео Салвини. По-рано той пожела успех на Путин, описвайки го като „най-добрият политик на нашето време“. \r\n На свой ред Гиоргия Мелони, която води партия „Италиански братя“ също използва социалните медии да честити на Путин. „Поздравления на Владимир Путин за четвъртото му избиране като президент на Руската федерация.  Волята на народа изглежда единодушна“, написа тя. \r\nВ свой коментар Салвини също така отхвърли идеята, че Путин стои зад скорошното отравяне на бившия агент от руското ГРУ Сергей Скрипал в Южна Великобритания.\r\nДокато лидерите на САЩ, Франция и Германия заявиха, че „няма реалистично алтернативно обяснение“ за руското участие в нападението, първото италианско изказване по въпроса не спомена Москва.  Говорейки пред репортери италианският външен министър Анджелино Алфано заяви, че реакцията по нападението трябва да се основе на доказателства.\r\n***\r\nПрезидентът на Словакия Андрей Киска даде на  Петер Пелегрини задачата на формира ново правителство на страната до 15 март. Още вчера той бе готов със списъка на министрите. От 15 членове на правителството на бившия премиер Роберт Фицо девет запазват позициите си, пише  Slovak Spectator.\r\n„Целим най-вече да успокоим политическата ситуация“, заяви Пелегрини. Той изброи министрите в следващото правителство на страната. Партията-старши член на управляващата коалиция СМЕР предлага следните назначения: вицепремиер по инвестициите Рихард Раши, външен министър Мирослав Лайчак, на труда Ян Рихтер, на икономиката Петер Жига, на финансите Петер Кажимир , на културата Любица Лашакова, на здравеопазването Томаш Друкер, докато на поста вътрешен министър предлага безпартийния Йозеф Раз. Младшият коалиционен партньор – етническата унгарска партия „Мост-Хид“ предлага  за министър на правосъдието Габор Гал, на околната среда Ласло Шоймош и на транспорта Арпад Ершек. Словашката национална партия предлага Габриела Матечна за земеделски министър, Петер Гайдош на отбраната и Мартина Лульова на образованието.\r\nРазвитието на събитията през последните две седмици дадоха ясно да се разбере, че рокадите в правителството ще бъдат свързани с министерствата на културата, правосъдието и вътрешните работи. \r\n***", "date": "2018.03.20", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/03/20/2501448/kristian-vigenin-bsp-ne-sam-chul-ministar-predsedatelyat-ni-da-e-pozdravil-vladimir-putin-za-preizbiraneto-mu.html", "text": "„Не съм чул министър-председателят ни да е поздравил Владимир Путин за преизбирането му като президент на Русия. Поздрави го обаче президентът Румен Радев. Ние трябва да градим отношения с руската държава, такава каквато е тя”. Това заяви народният представител от „БСП за България” Кристиан Вигенин пред БНТ, съобщиха от пресцентъра на НС на БСП. По думите му не бива да се създават настроения срещу руската държава у нас. „И нашият, и руският народ сме емоционални. Трябва обаче да намерим верния път”, коментира той.\r\n„Владимир Путин ще бъде президент на Русия през следващите шест години, като отношенията ни с Федерацията трябва да се нормализират. Възможното  трябва да бъде реализирано. Това, че в момента напрежението е високо между ЕС и Русия, между НАТО и Руската Федерация- не означава, че са прекратени всякакви отношения. Виждаме, че европейският бизнес продължава да поддържа доста активни икономически контакти с Русия. Нищо не ни пречи да го правим и ние”, подчерта Вигенин. \r\n„Това се случва не за първи път. Не можем да гледаме на случилото се като изблик на емоции от страна на турския президент. Повтарянето на подобни тези през последните години, разбираемо, създава напрежение и страхове в българското общество. Не виждаме адекватна и твърда реакция от страна на правителството ни”, заяви Кристиан Вигенин по повод думите на президента Ердоган към хората в Кърджали. Според социалиста подобни коментари създават определени очаквания в турското общество и говорят в определена посока и на радикалите в Турция. \r\n„Срещата във Варна може да се превърне в един от основните успехи на българското европредседателство. Диалогът трябва да се случва”, коментира Вигенин предстоящото посещение на турския президент Реджеп Ергодан в България. По думите му, в рамките на този разговор, България не трябва да бъде просто територия, на която се правят тези срещи, а трябва да поставим и своите интереси. Според него липсата на посещения на външните министри на двете страни, през последните четири години, не е нормално за отношенията между България и Турция. „Отношенията България-Турция са се превърнали в отношения Борисов-Ергодан, които структурирани така, не могат да доведат до особени ползи за страната ни”, обясни Вигенин.", "date": "2018.03.20", "title": "Кристиан Вигенин, БСП: Не съм чул министър-председателят ни да е поздравил Владимир Путин за преизбирането му"}
{"url": "http://www.focus-news.net/news/2018/03/20/2501450/sliven-do-20-sm-e-snezhnata-pokrivka-v-oblastta-dvizhenieto-se-osashtestvyava-pri-zimni-usloviya.html", "text": "Между 15 и 20 сантиметра е снежната покривка в планинската част на Сливенска област, най-много е натрупало в Твърдишкия балкан. Там духа и силен вятър, съобщиха от Областно пътно управление. В равнинната част снегът е 5 см. 20 машини разчистват снежните наноси. Пътищата са проходими при зимни условия. Котленски проход е затворен за автомобили над 12 тона, Твърдишки и Вратник – до 10 т. В района на Нова Загора вали дъжд. Температурата в областта е от минус 2 до 1 градус.", "date": "2018.03.20", "title": "Сливен: До 20 см е снежната покривка в областта, движението се осъществява при зимни условия"}
{"url": "http://www.focus-news.net/news/2018/03/20/2501449/burgas-4-000-leva-sa-otkradnati-ot-doma-na-65-godishen-ruski-grazhdanin.html", "text": "4 000 лева са откраднати от дома на 65-годишен руски гражданин, съобщиха от ОДМВР - Бургас. Около 13.00 часа вчера в Първо Районно управление – Бургас е получено съобщение от пострадалия за това, че чрез взломяване на входната врата е проникнато в дома му, разположен на ул. „Васил Левски“, откъдето е извършена кражба на сумата от 4 000 лв. Работата по случая продължава от служители на Първо Районно управление – Бургас.", "date": "2018.03.20", "title": "Бургас: 4 000 лева са откраднати от дома на 65-годишен руски гражданин"}
{"url": "http://www.focus-news.net/news/2018/03/20/2501453/ikonomikata-na-horata-i-employer-branding-at-sa-na-fokus-v-kompaniya-na-godinata-2017-2018-koyato-shte-se-provede-na-19-april.html", "text": "На 19 април 2018 г. в хотел \"Маринела\" ще се проведе четвъртото издание на „Компания на годината” – целодневно бизнес събитие, организирано от екипа на сп. Bulgaria Business Review, сп. Business Lady, Business Lady Club и партньори. Това съобщиха от списание \"Business Lady\". \r\nТрадиционно „Компания на годината” се провежда в два етапа: \r\n- Икономически форум, на който се срещат Бизнесът, Образованието и Държавата за  подобряването на бизнес климата у нас, намирайки решения на актуални казуси; \r\n- Церемония по награждаване на компании, реализирали успешни практики у нас през изминалата година.\r\nИкономическият форум ще се проведе рамките на един ден, като освен предвидените 3 официални работни блока, ще бъде отделено и достатъчно време за практически уъркшопове,  неформално общуване и нетуъркинг. В тазгодишното издание на „Компания на годината”, форумът ще насочи вниманието на деловата общественост в България към следните три направления:Икономика на хората \r\n– пазара на труда в условията на криза на човешкия ресурс в България.Изграждане и утвърждаване на работодателска марка (Employer branding)\r\n– добри практики за изграждане на работодателска марка и иновациите в областта на привличане и задържане на кадри.Цифрова икономика и умения на бъдещето\r\nСред основните цели на форума са комуникирането и споделянето на добри бизнес практики и на иновативни и актуални модели за управление на бизнеса и компаниите; поощряване на предприемачеството и подобряването на бизнес моделите сред българската делова общественост. \r\nСред лекторите във форума ще бъдат:\r\n- Министри и заместник-министри от Министерство на икономиката, Министерство на труда и социалната политика, Министерство на образованието и науката;\r\n- Експерти и лидери от областта на Човешките ресурси и ИТ сферата;\r\n- Изпълнителни директори на водещи компании у нас;\r\n- Директори \"Човешки ресурси\" на компании с успешни практики и иновативни стратегии в изграждането на позитивен работодателски бранд;\r\n- Представители на браншови и работодателски организации и др.\r\nЦеремония „Компания на годината” 2017-2018:\r\nЗа четвърта поредна година ще се проведе церемонията по награждаване на компаниите, показали професионализъм и постоянство при постигане на високи резултати в различни сфери на дейност; постижения, които повишават доверието на клиенти и служители към тях и превръщащи ги в предпочитаният партньор в бизнеса.\r\nПодбрани са различни категории, сред които Успешен мениджмънт, Ефективни комуникации, Иновативен мениджмънт, Социална дейност, Грижа за обществото, Устойчиво развитие, Иновации, Бързо развиваща се компания/продукт, Налагане на търговска марка и други, в които институции и компании ще бъдат оценени подобаващо в съответните отрасли – Финансов сектор, FinTech, Индустрия, Медии, Застраховане, Образование, Глобален бизнес, Строителство и архитектура, Промишленост, Човешки ресурси, Здравеопазване, Високи технологии, Работодателска марка, Корпоративен работодател и др.\r\nНаградите се връчват за заслуги, свързани с:\r\n- развитие на човешкия капитал;\r\n- непрекъснато повишаване на качеството на предлагания продукт/услуга;\r\n- ефективност и прозрачност;\r\n- конкурентоспособност и иновации;\r\n- клиентски подход;\r\n- успешен бизнес модел;\r\n- ноу-хау;\r\n- добро пазарно позициониране;\r\n- устойчиво развитие;\r\n- корпоративна социална отговорност;\r\n- позитивен обществен имидж.", "date": "2018.03.20", "title": "Икономиката на хората и Employer branding-ът са на фокус в Компания на годината 2017-2018, която ще се проведе на 19 април"}
{"url": "http://www.focus-news.net/news/2018/03/20/2501451/gl-komisar-mladen-marinov-odmvr-sofiya-pokaza-che-ima-resursa-i-gotovnostta-da-reagira-barzo-i-adekvatno-pri-ovladyavaneto-na-konfliktni-situatsii.html", "text": "Професионалното ръководство на МВР даде положителна оценка за дейността на дирекцията през 2017г. като цяло \r\nОсезаем ръст на бързите и незабавни производства; двойно увеличение на регистрираните престъпления с наркотични вещества; увеличение на количествата иззети акцизни стоки без бандерол; спад на взломните кражби; намаление на тежките пътнотранспортни произшествия и значително увеличение на административно-наказателната дейност- това са основните акценти в съпоставителния анализ за дейността на областната дирекция през 2017г. спрямо 2016г.  Това съобщиха от пресцентъра на МВР.\r\nОгромният обем свършена работа за постигането на отчетените добри резултати бе оценен от главния секретар на МВР гл. комисар Младен Маринов, от директора на ГД „Национална полиция“ гл. комисар Христо Терзийски и заместника му - ст. комисар Благородна Макева. Работите проактивно и това проличава от постигнатите резултати по линия „горско стопанство“ и „акцизни стоки“. Дирекцията показа, че е в готовност да реагира бързо и адекватно за недопускане ескалирането на възникнали масови конфликти, посочи гл. комисар Маринов. Положителна оценка за добрата съвместна работа на служителите на ОДМВР- София с останалите държавни контролни органи изрази и заместник-директорът на ГДНП ст. комисар Макева. Впечатляващи са резултатите от работата на охранителна полиция- огромен брой беседи в учебни заведения, срещи с граждани и ръководители на държавни учреждения, повишени показатели по отношение на извършената административно-наказателната дейност. Тя посочи, че значителният процент дела, приключени с мнение за съд, са важен показател за добро и качествено разследване, въпреки голямата натовареност на разследващите полицаи и съществуващия намален състав в отдела.\r\nПрепоръките за активизиране на работата бяха насочени към по-рационалното използване на техническите средства за контрол на скоростта, използването на възможностите на оперативния анализ, както и към провеждането на превантивната дейност в училищата предвид завишения брой престъпления, извършени от непълнолетни и малолетни.\r\nАдминистративният ръководител на Окръжна прокуратура- София Наталия Николова също оцени като много добро взаимодействието с областната дирекция и поздрави служителите за постигнатото повишение на разкриваемостта и в частност на ръста на досъдебните производства по линия „наркотични вещества“ и „акцизни стоки“.", "date": "2018.03.20", "title": "Гл. комисар Младен Маринов: ОДМВР- София показа, че има ресурса и готовността да реагира бързо и адекватно при овладяването на конфликтни ситуации"}
{"url": "http://www.focus-news.net/news/2018/03/20/2501455/mvr-chetirima-dushi-sa-zadarzhani-za-osashtestvyavane-na-inovativni-izmami-v-igralni-zali-i-kazina-na-teritoriyata-na-stranata.html", "text": "При спецоперация на служители на отдел „Киберпрестъпност“ при ГДБОП е неутрализирана организираната престъпна група, действала на територията на цялата страната. Това съобщиха от пресцентъра на МВР. В хода на разследването било установено, че групата е изградила иновативен механизъм за дистанционен достъп до игрални автомати, посредством който изменяли компютърно-информационните данни в софтуера на хазартните съоръжения и реализирали неправомерни печалби в особено големи размери. Групата действала изключително конспиративно и професионално, всеки от участниците е имал точно определена роля в престъпната дейност –един симулирал участие в хазартните игри,  друг- контролирал дистанционно хазартното съоръжение до този, който е изработвал електронните устройства за изменяне на компютърно – информационните данни в софтуера на хазартните автомати.\r\nВ хода на операцията са задържани четирима, непосредствено след получаване на печалба от манипулиране на хазартни съоръжения. При последвалите  процесуално – следствени действия от задържаните и автомобилите им са иззети електронни съоръжения за дистанционно манипулиране на игралните автомати, технически средства за контролиране на софтуера на хазартните съоръжения и парична сума в особено големи размери.\r\nПредстои привличане на задържаните в качеството им на обвиняеми за престъпление по чл.212 от НК.", "date": "2018.03.20", "title": "МВР: Четирима души са задържани за осъществяване на иновативни измами в игрални зали и казина на територията на страната"}
{"url": "http://www.focus-news.net/news/2018/03/20/2501456/sofiya-razkriti-sa-dve-oranzherii-za-otglezhdane-na-marihuana-pri-spetsializirana-politseyska-operatsiya-na-teritoriyata-na-stolitsata.html", "text": "При проведена специализирана полицейска операция на територията на столицата служители на отделите „Криминална полиция” и „Разследване на общата престъпност” при ГДНП са разкрити две оранжерии за отглеждане на марихуана. Това съобщиха от пресцентъра на МВР. В акцията са участвали и служители на Столичната дирекция на вътрешните работи. \r\nЗадържани са двама мъже с инициали К. Г. (на 31 г.) и М. М. (на 24 г.), за  които има данни, че се занимавали с отглеждането и разпространението на наркотичните вещества.\r\nВ хода на процесуално-следствените действия на адреси в квартал „Разсадника“ са открити помещения, пригодени за отглеждане на марихуаната. Оттам криминалистите иззели голямо количество зелена и суха растителна маса, както и различни пособия - лампи, вентилатори, трансформатори за електроенергия и електронна везна. \r\nПо случая е образувано досъдебно производство. На двамата мъже са повдигнати обвинения. След изтичане на 72-часовите мерки за задържане, са им наложени  постоянни мерки за неотклонение “задържане под стража”. Работата по случая продължава под наблюдението на прокуратурата.", "date": "2018.03.20", "title": "София: Разкрити са две оранжерии за отглеждане на марихуана при специализирана полицейска операция на територията на столицата"}
{"url": "http://www.focus-news.net/news/2018/03/20/2501457/evropeyski-sporten-forum-2018-shte-se-provede-v-sofiya-na-22-i-23-mart.html", "text": "На 22 и 23 март в хотел \"Маринела\" в София ще се проведе Европейски спортен форум 2018, който ще бъде открит в 09.30 часа на 22 март от комисаря по образование, култура, младеж и спорт Тибор Наврачич, министъра на младежта и спорта Красен Кралев и кмета на София Йорданка Фандъкова. Това съобщиха от пресцентъра на Представителство на ЕК в България.\r\nСпортният форум на ЕС се организира всяка година от Европейската комисия и е основната платформа за диалог между европейските институции и заинтересованите страни в спорта. \r\nПод мотото \"Спорт в Европа, инвестиране за бъдещите поколения\" тазгодишното издание ще обърне специално внимание на ролята на спорта в международните отношения и ще обхване горещи теми като влиянието на Олимпийските игри върху околната среда; ролята на спорта в борбата с климатичните промени; популяризиране на европейските ценности чрез спорта; насърчаване на равенството между половете.", "date": "2018.03.20", "title": "Европейски спортен форум 2018 ще се проведе в София на 22 и 23 март"}
{"url": "http://www.focus-news.net/news/2018/03/20/2501461/euractiv-milo-dzhukanovich-shte-se-kandidatira-za-prezident-na-cherna-gora.html", "text": "Бившият шесткратен министър-председател на Черна Гора Мило Джуканович  обяви, че ще се завърне в политиката и ще се кандидатира за президент на изборите през април, предава  Euractiv.\r\n„Решението ми е израз на моята отговорност към наследството и нуждите на черногорското бъдещо развитие“, заяви Джуканович, след като неговата Демократична партия на социалистите единодушно подкрепи кандидатурата му за изборите на 15 април. \r\nНеговият основен опонент ще бъде бизнесменът Младен Боянич, който е подкрепян от опозиционните „Демократичен фронт“, „Демократи за Черна гора“ и „Гражданско движение УРА“.\r\nЧерна гора, обитавана от 600 хил. души , започна преговорите за членство в ЕС през 2012 г. и стана член на НАТО през 2017 г. Настоящият президент е Филип Вуянович.  Виктор Турмаков", "date": "2018.03.20", "title": "Euractiv: Мило Джуканович ще се кандидатира за президент на Черна Гора"}
{"url": "http://www.focus-news.net/news/2018/03/20/2501459/mariya-zlatareva-unitsef-shumen-montana-i-sliven-sa-oblastite-koito-izostavat-po-nay-mnogo-pokazateli-za-blagosastoyanieto-na-detsata.html", "text": "Шумен, Монтана и Сливен са областите, които изостават по най-много показатели за благосъстоянието на децата. Това каза Мария Златарева - директор „Политики и Програми“ в УНИЦЕФ, в интервю за Агенция „Фокус“ по повод 69 години откакто България е член на Детския фонд на Организацията на обединените нации (УНИЦЕФ).\r\n„От 5 години ние работим в три целеви области – Шумен, Монтана и Сливен, тъй като по някои показатели за благосъстоянието на децата като например детската смъртност, бедността, отпадането от училище тези области изостават. Нашата работа е насочена към най-уязвимите деца и семейства, към създаването на иновативни услуги, модели за преодоляване на неравенствата и за осигуряване на достъп до качествена грижа, здравеопазване и образование. Като крайната ни цел, разбира се, е тези модели, след като бъдат оценени и доказани като ефективност и ползи, да бъдат разпространени така, че всички деца и семейства на територията на цялата страна да имат достъп до тях“, обясни Златарева.\r\nТя уточни, че най-сериозните проблеми, с които организацията се сблъсква в България, са бедността, неравенствата и предразсъдъците и стереотипите към децата от уязвими групи. „Преди няколко години направихме една анкета, в която участваха 7 хиляди момичета и момчета от цялата страна и те също посочиха на първо място бедността като това, което за тях е най-голям проблем. А по последни данни на Евростат от 1,2 млн. деца, които живеят в България, над 550 хил. са тези, които живеят в риск от бедност и от социално изключване, и това наистина е много голям проблем. Друг сериозен проблем са неравенствата и може би децата, които са в най-уязвима ситуация, са тези, които живеят в бедни домакинства, децата, които са от етническите малцинства, децата с увреждания, децата, настанени в резидентна грижа – всички те срещат сериозни препятствия и проблеми в достъпа до качествена грижа, до качествено здравеопазване и до качествено образование, което всъщност намалява техните възможности за развитие. И третият проблем, който може да откроим, това са предразсъдъците и стереотипите именно към децата от уязвими групи – най-вече към децата с увреждания и към децата от ромски произход, тъй като негативните нагласи и ниските очаквания към тях водят до изолирането им. И например по отношение на децата с увреждания се смята, че едва половината от тях са интегрирани в общообразователните училища - близо 8 хиляди момичета и момчета с увреждания не ходят на училище или на детска градина“, коментира още Златарева и уточни, че в момента се подготвя нов закон за социалните услуги и УНИЦЕФ участва в работната група, която го подготвя.\r\nЦветилена СИМЕОНОВА", "date": "2018.03.20", "title": "Мария Златарева, УНИЦЕФ: Шумен, Монтана и Сливен са областите, които изостават по най-много показатели за благосъстоянието на децата"}
{"url": "http://www.focus-news.net/news/2018/03/20/2501460/burgas-filialat-na-natsionalnata-hudozhestvena-akademiya-v-grada-predlaga-8-spetsialnosti-za-obuchenie.html", "text": "Студентите във филиала на Националната художествена академия в Бургас ще се обучават в няколко специалности, които дават не само академична подготовка в сферата на изкуството, но и добра възможност за професионална реализация след дипломирането. Това съобщиха от пресцентъра на Община Бургас. Приемът във филиала ще се извършва в специалностите \"Живопис\", \"Стенопис\", \"Графика\", \"Книга, илюстрация, печатна графика\", \"Плакат и визуална комуникация\", \"Рекламен дизайн\", \"Мода\" и магистърска програма \"Арттерапия\". В учебните програми на специалностите са включени общообразователните дисциплини, обслужвани от катедрите \"Рисуване\" и \"Изкуствознание\".\r\nСтудентите във филиала на Художествената академия в Бургас ще трупат знания в комфортна среда, която ще ги зарежда с вдъхновение. Лекционните зали и ателиетата ще бъдат разположени на втория етаж новата сграда на Магазия 1 в зоната за свободен достъп на Пристанище - Бургас.\r\nОбучението на студентите в различните специалности включва:Живопис\r\nХудожникът бакалавър от специалността овладява в контакта си с натурата проблемите на пространството, формата и цвета. В рамките на бакалавърската степен, с помощта на други дисциплини, той се запознава с основните принципи на композицията и организацията на картината. Като област в изобразителното изкуство, живописта заема огромна и разностранна територия. Спецификата се определя до голяма степен от естеството на материалите, с които борави, и от богатото разнообразие на жанрове и възгледи, в които тя се осъществява.\r\nЧрез теоретически и практически анализ на епохи, стилове и похвати специалността дава възможност за изграждане на авторска позиция и поведение. След завършване на образователно-квалификационната степен \"бакалавър\" художникът може да практикува във всички области на изобразителните изкуства, както и да преподава в общообразователните и професионални училища, при условие, че е получил професионална квалификация за учител по изобразително изкуство, като изучава II-ра специалност \"Теория и практика на художественото образование\".Стенопис\r\nЗавършилите образователно-квалификационната степен \"бакалавър\" по стенопис със своята многостранна и специализирана подготовка проектират и реализират художествени произведения в архитектурна среда - екстериор и интериор, както и в свободните урбанистични зони. С теоретичните си познания и практически умения те участват самостоятелно или в колектив с архитект в творческото решаване на обемно-пространствените проблеми и естетическото въздействие на архитектурата.\r\nБакалавърът, завършил специалност \"Стенопис\", владее професионално следните класически стенописни техники: фреско, секо, мозайка, витраж, сграфито, както и нови техники и технологии. Той създава произведения на пластичните изкуства и в сакрални архитектурни обекти.\r\nЗавършилите образователно-квалификационната степен \"бакалавър\" по стенопис са подготвени да изпълняват функцията на консултант, проектант и организатор при решаване проблемите на естетизацията на жизнената среда.\r\nИзучавалите II-ра специалност \"Теория и практика на художественото образование\" получават професионална квалификация \"Учител по изобразително изкуство от първи до дванайсети клас в общообразователните и професионални училища\".Графика\r\nЦелта на обучението в специалност \"Графика\" е завършилият художник - бакалавър да придобие основни теоретични и практически познания, както и умения в областите на пластичните изкуства, по-специално - изящната графика. Обучението в специалността се реализира върху основата на изучаването на следните учебни дисциплини: графика; композиция; рисуване; история на изкуството; пластична анатомия; перспектива; естетика; философия; графичен дизайн.\r\nРисуването от натура и по въображение позволява на студентите да създават графични композиции, като ги реализират чрез класическите графични технологии.\r\nВ поредица от задачи с нарастваща сложност студентите конструират пространството, изграждат плановете и намират динамичната взаимовръзка и взаимозависимост между тях; организират светлината и сянката; подчертават обемите, графичните контрасти и материи; реализират композиционните решения в графични техники.\r\nИзучаването на класическите пространствени закономерности, тълкуването им от един съвременен аспект е необходим етап в развитието на творческата личност.\r\nХудожникът - бакалавър може да изпълнява на високо професионално ниво свои и чужди художествени проекти, а при изучаване на II-ра специалност \"Теория и практика на художественото образование\" придобива професионална квалификация \"Учител по изобразително изкуство\" и може да преподава в системата на общообразователните и професионални училища.Книга, илюстрация, печатна графика\r\nСпециалност \"Книга, илюстрация, печатна графика\" е съвременна медийна специалност с широкопрофилна ориентация към нуждите на информационното ни общество.\r\nХудожниците, завършили образователно-квалификационна степен \"бакалавър\" в специалността, могат да упражняват художествено-творческа, авторско-концептуална, проектантска и консултантска дейност в областта на книгата, печатните медии и графичния дизайн, чиито обекти са всички видове художествени и периодични издания - книги, вестници и списания, учебно-дидактични издания, информационно-справочни издания, издания за деца; всички форми на приложната графика - фирмен стил, филателна и рекламна графика, медиен дизайн, web дизайн, шрифт и типография.\r\nЧрез тясно специализирани дисциплини като полиграфични технологии, маркетинг, реклама и издателски мениджмънт се извежда високопрофилиран професионализъм, необходим за извършване на организационно-управленски, артдиректорски, проектантски, производствени и експертни дейности, свързани с художественото проектиране и технологическата реализация на печатните медии.\r\nПридобилите професионална квалификация \"Учител по изобразително изкуство\" след завършване на II-ра специалност \"Теория и практика на художественото образование\" могат да преподават в системата на общообразователните и професионални училища.Плакат и визуална комуникация\r\nОбразователно-квалификационната степен \"бакалавър\" в специалност \"Плакат и визуална комуникация\" подготвя художници в областта на теорията и практиката на плакатното изкуство, печатната комуникационна графика, както и дава много добра основа за развитие в областта на всички останали съвременни и класически медии. Необходимите знания и умения се усвояват чрез специфична програма на стъпаловидно качествено израстване. Освен изучаваните през цялото следване дисциплини плакат, шрифт и калиграфия, живопис, широко застъпени са дисциплините визуална комуникация, екранна графика, уебдизайн, графични техники и визуална фантазия. Завършилите художници притежават комплексни качества за практическа работа в областта на корпоративния дизайн, печатната реклама и малката приложна графика, както и готовност за самостоятелни авторски творчески изяви.\r\nИзучавалите във II-ра специалност \"Теория и практика на художественото образование\" педагогически дисциплини получават професионална квалификация \"Учител по изобразително изкуство\" и могат да преподават в системата на общообразователните и професионални училища.\r\nБакалаврите, завършили специалност \"Плакат и визуална комуникация\", намират професионална реализация в рекламни агенции и студиа, издателски къщи, печатни и електронни медии, галерии, музеи, театри и други културни институции.Рекламен дизайн\r\nЗавършилите образователно-квалификационната степен \"бакалавър\" в специалността могат да упражняват проектантска, конструкторска и високотехнологична художествено-изпълнителска дейност в областта на рекламния дизайн, чиито обекти са рекламни пана и пластики, рекламни витрини, търговско-рекламни фирмени офиси, търговски магазини, рекламно-експозиционни щандове, търговско-промишлени изложби, световни изложения и музеи, както и съпътстващите ги запазени марки, запазени шрифтове, сувенири, дипляни, каталози, проспекти, постери, билбордове, транспаранти и др.\r\nХудожникът - бакалавър знае основните принципи, закономерности и норми както на всяка от базисните дисциплини, така и на специфичните дисциплини - пространствен и графичен дизайн, реклама, компютърно проектиране, експозиционни конструкции, перспектива, архитектура, техника и технологии, техника на осветлението, комбинаторика, цветознание, теория на музейната експозиция. Той умее професионално художествено-творчески да интерпретира и да визуализира всякакъв вид задачи на рекламния дизайн, за които му е зададен тематико-експозиционен план.\r\nЗавършилите специалност \"Рекламен дизайн\" могат да упражняват и преподавателска дейност в общообразователните и професионални училища, ако са изучавали II-ра специалност \"Теория и практика на художественото образование\".Мода\r\nВ специалността се подготвят специалисти в областта на дизайна на облеклото, проектирането на производствени и уникални аксесоари, прогнозирането на тенденциите в модния дизайн.\r\nХудожникът - моден дизайнер се реализира професионално като създава модни колекции. Той изработва проекта и участва в реализирането му като готов продукт, в неговото концептуализиране и организирането на представянето му.\r\nХудожникът - бакалавър, завършил специалност \"Мода\", изучава и общоакадемичните дисциплини рисуване, цветознание, история на изкуството, история на облеклото, естетика, философия и др. Така той получава интердисциплинарна подготовка, която съответства на спецификата както на изобразителните изкуства, така и на модата като социокултурен феномен.\r\nБакалаврите от специалността могат да работят в проектантски звена към производствени предприятия, в управленски екипи на консултантски и рекламни структури, като експерти по визуални изкуства, а завършилите II-ра специалност \"Теория и практика на художественото образование\" придобиват професионална квалификация \"Учител по изобразително изкуство от първи до дванайсети клас в общообразователните и професионални училища\".Арттерапия\r\nМагистърската програма \"Арттерапия\" предлага специализиран начин за използване на творческия процес в изкуството като проводник за комуникация, себеизразяване и развитие на личността. Магистърската програма е насочена към комплексни експресивни модели, при които изкуството и психологията са уникално комбинирани, за да изследват и развиват креативните възможности на индивидите. Обучението включва изучаването на задължителни учебни дисциплини, които съдържат теоретични знания от областта на историята на изкуството, теорията на изкуството, психологията на творчеството, история и теория на културата, арттерапия, психопатология на изкуството, базирани върху изкуството психологически експерименти, артетерапевтична практика, арт-студио. Завършилите магистърската програма, получават диплома с професионална квалификация за художник със специализирани знания и умения в сферата на арттерапията, които им дават възможност да се реализират успешно като експерти и консултанти в тази области като съдействат за разширяване ролята на изкуството в развитието на съвременната арттерапевтична теория и практика.\r\nПредстои откриването на Международна магистърска програма по \"Арттерапия\", в която обучението ще се провежда и на руски език.", "date": "2018.03.20", "title": "Бургас: Филиалът на Националната художествена академия в града предлага 8 специалности за обучение"}
{"url": "http://www.focus-news.net/news/2018/03/20/2501462/veliko-tarnovo-fotografska-izlozhba-posvetena-na-kulturno-istoricheskoto-nasledstvo-e-predstavena-pred-fakulteta-po-izobrazitelno-izkustvo-na-vtu-sv-sv-kiril-i-metodiy.html", "text": "Фотографска изложба описва красотата на Велико Търново през всички сезони. Експозицията е дело на майсторите на обектива от „Търновски фотоклуб“ и е подредена на паната пред Факултета по изобразително изкуство на ВТУ „Св. св. Кирил и Методий“, в центъра на града. Това съобщиха от пресцентъра на Община Велико Търново. Изложбата е част от събитията, посветени на празника на Велико Търново – 22 март, провежда се за седма поредна година и е подкрепена от Общината. \r\nЕкспозицията представя избрани кадри, уловени от 13 фотографи от Велико Търново. Свои творби представят Валентин Русанов, Даниел Йорданов, Мирослав Момински, Красимир Славов, Никифор Тодоров, Генчо Петков, Виолета Чалъкова, Ростислав Грънчаров, Александър Тасевски, Илко Караатанасов, Мирослав Дечев, Георги Георгиев и Пенчо Чуков.\r\nВ експозицията са уловени разнообразни и пъстри пейзажи от Велико Търново. Акцент е поставен както върху културно-историческото наследство, така и върху архитектурните шедьоври, характерни за Велико Търново.", "date": "2018.03.20", "title": "Велико Търново: Фотографска изложба, посветена на културно-историческото наследство, е представена пред Факултета по изобразително изкуство на ВТУ „Св. св. Кирил и Методий“"}
{"url": "http://www.focus-news.net/news/2018/03/20/2501463/dimitar-margaritov-kzp-vse-oshte-potrebitelite-na-traditsionniya-pazar-sa-poveche-no-digitalniyat-se-razviva-sas-znachitelen-temp.html", "text": "Към момента все още традиционният пазар заема по-голямата част от взаимоотношенията потребители-търговци, но дигиталният се развива със значителен темп. Всяка година с около 30% нараства броят на регистрираните онлайн търговци в България и на потребителите, които използват този начин на пазаруване. Това коментира председателят на Комисията за защита на потребителите (КЗП) Димитър Маргаритов в предаването „Денят” по ТВ+, съобщиха от пресцентъра на КЗП.\r\n„При нас започват да постъпват все повече жалби и сигнали за различни проблеми във връзка с пазаруване през Интернет. Ние изискваме от търговците гарантиране на всички потребителски права – коректно информиране на клиентите за всички параметри на офертите, включително и условията, при които стоката може да бъде върната в дадения от закона 14-дневен срок”, каза Маргаритов. По думите му важно е също да има възможност за пряка комуникация. „Понякога се появяват в онлайн пространството мними търговци, отправят атрактивни оферти, потребителите се „хващат”, събират им парите и ги няма”, обясни председателят на КЗП и уточни, че в такива случаи се търси съдействието на ГДБОП, но е по-сложно. Според него потребителите често са склонни да инвестират доверие в нереалистични оферти, а трябва да си даваме сметка, че никой търговец няма да предложи, дори и в Интернет, оферта за сделка, от която самият той ще загуби. \r\nМаргаритов отбеляза, че все още, включително и на общоевропейско ниво, има известно объркване за това какъв трябва да бъде подходът към т.нар. споделена икономика и оттам се получава така, че няма за момента правила и яснота относно регулацията на този пазар. „Ако потребителското търсене извиква една потребност и е ясно, че тя не е в драматично противоречие със закона, защо да не се удовлетвори това желание на потребителите”, коментира той. И добави, че напоследък има позитивно възприятие от страна на големите оператори в социалните мрежи – Google, Facebook и т.н., по отношение на апел на Европейската комисия те да въведат част от правилата, които се отнасят до онлайн търговията в класическия и вид към търговските аспекти на общуването в социалните мрежи. \r\nПредседателят на КЗП обобщи, че описаното показва настройката за това, че и в споделената икономика, включително търговията през социални мрежи, ще се постигне консенсус да се въведат ясни правила. „Целта е потребителите спокойно да могат да сърфират, знаейки че при тези условия могат да си купят или да получат една или друга услуга или стока и винаги когато има нарушаване на тези правила, ще има кой да се намеси и да санкционира\", каза още Маргаритов.", "date": "2018.03.20", "title": "Димитър Маргаритов, КЗП: Все още потребителите на традиционния пазар са повече, но дигиталният се развива със значителен темп"}
{"url": "http://www.focus-news.net/news/2018/03/20/2501464/afp-nikola-sarkozi-shte-bade-razpitan-za-vazmozhnata-libiyska-namesa-na-predibornata-mu-kampaniya-ot-2007-godina.html", "text": "Бившият президент на Франция Никола Саркози е отведен под стража на разпит относно  възможното либийско финансиране на неговата предизборна кампания през 2007 г., предава  AFP.\r\nТова е първият разпит на Саркози по време на разследването и той се провежда няколко седмици, след като неговият бивш съдружник Александър Джури бе арестуван в Лондон и по-късно пуснат под гаранция. Виктор Турмаков", "date": "2018.03.20", "title": "AFP: Никола Саркози ще бъде разпитан за възможната либийска намеса на предиборната му кампания от 2007 година"}
{"url": "http://www.focus-news.net/news/2018/03/20/2501465/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Най-добрите митничари – наши ученици“. Ученици от професионалната гимназия по икономика и мениджмънт в Пазарджик за пореден път показаха задълбочени знания и стремеж към висок професионализъм. Гимназистите се представиха впечатляващо в републиканското ученическо състезание в направление „Митнически и данъчен контрол\". Домакин бе Националната търговска гимназия в Пловдив. В състезанието участваха 14 отбора от цялата страна. Впечатляващи умения в делова игра за проследяване на законосъобразното изпълнение на конкретни външнотърговски сделки демонстрираха гимназистите от 12 ж и 12 г клас. Абитуриентите показаха отлично познаване на съществуващото законодателство в тази сфера, като откриха нарочно допусната грешка в документи за внос и износ на компютърни компоненти.\r\n„Седем наши читалища с финансиране от Пловдив 2019“, научаваме от втора страница на вестника. Проектите на седем читалища от Пазарджишко ще бъдат финансирани от фондация „Пловдив 2019“. Одобрените разработки са от Пазарджик, Белово, Велинград и от селата Карабунар, Бъта, Калугерово и Радилово. В Пловдив са изпратени общо 247 проекта от над 160 читалища. Резултатът от отворената покана е 93 одобрени проекта, идващи от читалища в целия Южен Централен регион. Всички участници са представили разнообразни проекти, които включват огромен спектър от прояви – от фолклорни спектакли, месения на хляб и надпявания, до светлинни  инсталации, влогърски работилници и графити.\r\n„Три наши общини отново в добро здраве“, информира от трета страница изданието. Три от общините в област Пазарджик вече са в по-добро финансово здраве. Велинград, Белово и Лесичово отпадат от списъка за оздравяване на Министерството на финансите за 2018-а. Финансовите показатели на администрациите са се подобрили в сравнение с предходната година, но мониторингът над тях остава. Община Лесичово беше включена в списъка за финансово оздравяване заради лоши данни по три показателя – събираемост на местни данъци и такси, поети ангажименти по сключени договори и неразплатени разходи към 31.12.2016 г, припомни зам.-кметът Веселина Милкова.", "date": "2018.03.20", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/20/2501468/burgas-63-godishna-zhena-e-blasnata-ot-lek-avtomobil-na-peshehodna-pateka-v-grada.html", "text": "63-годишна жена е блъсната от лек автомобил на пешеходна пътека в града. Това съобщиха от ОДМВР - Бургас. На 19 март около 19.00 часа на булевард \"Мария Луиза\" до бл. 1, лек автомобил \"Шевролет Авео\" с бургаска регистрация, управляван от 51-годишен мъж с инициали С.Д. от Бургас отнема предимството и блъска пресичащата по пешеходната пътека пешеходка с инициали И. Н., 63-годишна от Бургас, която е настанена за лечение в отделение \"Ортопедия\" на УМБАЛ - Бургас с фрактура на таза и без опасност за живота.", "date": "2018.03.20", "title": "Бургас: 63-годишна жена е блъсната от лек автомобил на пешеходна пътека в града"}
{"url": "http://www.focus-news.net/news/2018/03/20/2501469/pregled-na-osnovnite-temi-vav-velikotarnovskiya-pechat.html", "text": "„Изоставени помещения се рушат и застрашават живота на хората“ е заглавие от областния всекидневник „Янтра Днес”. За опасни изоставени помещения, намиращи се в жилищни сгради в кв. “Бузлуджа“, сигнализираха граждани в редакцията на в. “Янтра Днес“. Двата обекта се намират на втори етаж на жилищните сгради на ул. “Христо Донев“ 10 и ул. “Георги Измирлиев“ 13. Таванът на първото помещение е почти изцяло пропаднал и от него висят огромни отломки. Хората от квартала споделиха,ч е са притеснени да не рухне напълно и някой да пострада, тъй като това е една от най-оживените улици, намиращи се точно до пазара. „ВАС насрочи дата за делото за АМ „Русе – В. Търново“ е друго заглавие от ежедневника. Върховният административен съд насрочи за 23 април делото, на което ще се гледат жалбите срещу ОВОС на магистрала „Русе – Велико Търново“, съобщи Господин Гюров от Хотница. Той внесе жалба срещу решението на министъра на околната среда и водите, с което се одобряват докладите по ОВОС за трасето на магистралата. Мотивите му са, че т. нар., комбиниран вариант ще минава прекалено близо до Хотница и ще „вкара“ огромен трафик в селото. „Ученици от 35 училища представят творения във Великденска изложба” е заглавие от трета страница на ежедневника. „Старши комисар Димитър Машов, двама лекари и трима доброволци получиха приза „Достойните българи“  четем на страница четири в изданието. На страница пет е поместен материал със заглавие: „Луис Поазо и Катя Рамос избраха Велико Търново, за да учат български език и традиционни занаяти“. На спортната страница на вестник „Янтра Днес“ четем „Лдогорец“ писа шестица на “Етър“.\r\n„Полицейски шеф, трима доброволци и две докторки от областта с отличие „Достоен българин“ е заглавие от първа страница на другия областен ежедневник “Борба“.  Директорът на областната полиция Димитър Машов, трима доброволци от Овча могила и две докторки от МОБАЛ бяха удостоени вчера с отличието „Достоен българин“ за миналата година. Те бяха избрани за 16-ти път от в. „24 часа“, а церемонията бе във Военния клуб. Шестимата достойни българи от нашата област бяха награден от ресорните министри за различни успехи и заслуги към гражданите и обществото. „Разработват две големи находища за варовици за пътно строителство край Русаля и Балван“ е друга тема от ежедневника. В региони ни се разработват две големи находища на варовици, които са основна суровина за пътното строителство. По изчисления на експертите в тях общо има над 7,5 млн. Кубически метра. Камъните и фракцията от тях ще се използват и за направата на двете основни магистрали – “Хемус“ и Велико Търново – Русе, както и за множество други пътни обекти. „15-годишна търновка се бори за победа в шоуто Dance Like A Star“, “Самоука дизайнерка облича с плетени дрехи дами в Манхатън“, “Правят спортно селище с парк и бунгала край Илаков тър“ и  “42 години 60 обитатели на жилищен блок се прибират през кално блато вкъщи“ са други заглавия от страниците на всекидневника. “Виолетовите“ претърпяха най-тежката домакинска загуба  историята си“, “Сребро и бронз за “Локомотив“ от държавното по борба за деца“ и „Северозападна трета лига, XVII кръг: Тръмбешчени се пречупиха след почивката“ са заглавията от спортната страница на изданието.", "date": "2018.03.20", "title": "Преглед на основните теми във великотърновския печат"}
{"url": "http://www.focus-news.net/news/2018/03/20/2501458/gazeta-express-kosovo-planira-da-izprati-molba-za-chlenstvo-do-saveta-na-evropa.html", "text": "Според косовския вицепремиер Енвер Ходжай  Косово трябва да изпрати молба за членство до Съвета на Европа колкото се може по скоро. Той заяви, че организацията е най-важната след Европейския съюз, пише   Gazeta Express.\r\n„Молбата трябва да се изпрати скоро, защото сега в рамките на организацията е настъпило перфектното време. В следващите две години Съветът на Европа ще се води от държави, които са признали Косово и ако изпратим молба, може да бъдем включени на дневен ред и да започнем да изпълняваме условията да станем пълноправен член“, заяви Ходжай. Той допълни, че ако кандидатурата бъде изпратена през 2018 г. процесът за членството ще отнеме между една и три години. Виктор Турмаков", "date": "2018.03.20", "title": "Gazeta Express: Косово планира да изпрати молба за членство до Съвета на Европа"}
{"url": "http://www.focus-news.net/news/2018/03/20/2501471/interfaks-v-keniya-e-pochinal-posledniyat-samets-na-severniya-byal-nosorog.html", "text": "Последният мъжки екземпляр на северния бял носорог е починал в Кения след продължителна болест, предава Интерфакс.\r\nСега на света остават само две самки от този подвид на белия носорог. 45-годишният Судан е трябвало да бъде „приспан“ поради стара възраст в резервата „Ол Педжета“.\r\nБелите носорози сред сухоземните бозайници отстъпват по размер единствено на слова. Северният подвид е един от най-големите. В момента на планетата остава едва 20 хиляди южни бели носорози.  Виктор Турмаков", "date": "2018.03.20", "title": "Интерфакс: В Кения е починал последният самец на северния бял носорог"}
{"url": "http://www.focus-news.net/news/2018/03/20/2501470/gen-kircho-kirov-nalichieto-na-marginalni-obshtnosti-bez-aktiven-sotsialen-zhivot-podatlivi-na-manipulatsii-sa-predpostavki-za-nalichie-na-spyashti-teroristichni-kletki-u-nas-i-v-ostanalite-strani-chlenki-v-es.html", "text": "Наличието на маргинални общности без активен социален живот, особена перспектива за развитие и податливи на манипулации, са най-сериозните предпоставки за наличие на спящи терористични клетки както у нас, така и в останалите страни-членки в ЕС. Това каза за сутрешния блок „Добро утро, България“ на Радио „Фокус“ ген. Кирчо Киров, началник на Националната разузнавателна служба в периода 2002-2012г. Той допълни, че усилията на българските специални служби трябва да бъдат насочени към оперативен контрол върху тези общности и по-изявените сред тях лица. \r\n„Вниманието и усилията на специалните служби трябва да бъдат максимално концентрирани, за да стигнат до положение, когато тези хора ще трябва да бъдат поставени под оперативен контрол на специалните служби и на органите за обществен ред. Най-уязвимите групи в Европа са преселници от страните от Близкия и по-далечен Изток – такива има много във Франция, Великобритания и Германия. Това са лицата, които са групирани около ислямските центрове, където в нерядки случаи се изповядва радикален ислям. В държави като България това са най-маргинализираните лица, както имаме примера на Пазарджик, които нямат своето активно участие в обществения живот“, уточни ген. Кирчо Киров. Той обясни, че ЕС трудно се справя с подобен тип заплахи, защото усилията на специалните служби са предимно на национално ниво, а координацията помежду им е забавена, поради склонността да пазят такъв тип информация от излизане в посока наднационално ниво. Създаването на координационни органи по сигурност според него е начинът за по-добра комуникация между тях.", "date": "2018.03.20", "title": "Ген. Кирчо Киров: Наличието на маргинални общности без активен социален живот, податливи на манипулации, са предпоставки за наличие на спящи терористични клетки у нас и в останалите страни-членки в ЕС"}
{"url": "http://www.focus-news.net/news/2018/03/20/2501452/yavor-govedarov-kmet-na-selo-taran-da-ne-se-predpriemat-deynosti-po-svlachishteto-na-patya-smolyan-madan-e-nay-pravilnoto-reshenie-na-pravitelstvoto.html", "text": "Да не се предприемат дейности по свлачището на пътя Смолян – Мадан е най-правилното решение на правителството. Това каза в сутрешния блок „Добро утро, България“ на Радио „Фокус“ кметът на село Търън Явор Говедаров. Търън е най-голямото от 11-те населени места, които от 2 седмици са изолирани. Кметът на селото съобщи, че социалното напрежение сред жителите, както на това, така и на всички села в местността, е спаднало. „Вчера сутринта падна една много голяма маса и затвори пътя, но реагирахме веднага. Това е много голямо свлачище и не е от вчера и от днес, а от повече от 20 години. Някои хора искат да го ползват за политически цели. Това е най-правилното решение, което взе правителството. Много „специалисти“ има между нас, които говорят без да знаят. Ако отнемеш един два камъка, свлачището веднага тръгва един два метра надолу. Такава опасност все още съществува, както и опасност за прекъсване на водопровода, който храни 11 населени места. Най-голямата опасност е, че ако продължим да пипаме свлачището ще направим язовир, който ще наводни пречиствателна станция „Влахово“, каза Явор Говедаров и уточни, че от днес започва заравняването и засипването с чакъл на пътя, който е със същите габарити като основния и ще поеме изцяло пътникопотока, без товарните превози. Кметът на с. Търън заяви, че е оптимист, че до седмица движението по този нов път ще възстанови темпото на живот в местността, въпреки че радикалното възстановяване на ситуацията ще отнеме 5-6 месеца.", "date": "2018.03.20", "title": "Явор Говедаров, кмет на село Търън: Да не се предприемат дейности по свлачището на пътя Смолян – Мадан е най-правилното решение на правителството"}
{"url": "http://www.focus-news.net/news/2018/03/20/2501472/plovdiv-v-karlovskoto-selo-stoletovo-shte-ima-izvanredni-kmetski-izbori-sled-kato-nastoyashtiyat-kmet-napusna-posta-si.html", "text": "В карловското село Столетово ще има извънредни кметски избори, след като настоящият кмет Тодор Иванов напусна поста си. Това съобщи за Радио „Фокус” - Пловдив кметът на Община Карлово д-р Емил Кабаиванов. Кметът на село Столетово е подал молба за напускане и тази молба е придвижена до Общинската избирателна комисия, за да прекрати мандата му. Младият кмет Тодор Иванов не се е явявал на работа от месец януари, когато е бил в отпуск, а след изтичането му също не се е появил на работното си място. Мобилният му телефон е изключен. „В края на месец март Общинският съвет в Карлово ще определи временно изпълняващ длъжността и ще изпрати решението на ОИК до президента, който трябва да насрочи в двумесечен срок извънредни кметски избори в селото”, каза още Кабаиванов. Със заповед на кмета на общината техническият секретар на кметството в Столетово ще изпълнява временно длъжността кмет на селото.\r\nКабаиванов не пожела да коментира причините за напускането на поста от младия кмет, който преди това е бил военнослужещ. „Мотивите са лични, така е преценил, но ще кажа, че с управление трябва да се занимават зрели и мъдри хора. И който не е убеден, че може да управлява, да не се занимава с тази работа. Управлението на публична институция, каквато е кметството и общината, изисква 24-часова и седемдневна отдаденост. Нека това да е като обица на ухото на всеки, който иска да се кандидатира. Управлението е бягане на дълги разстояния с препятствия”, добави д-р Емил Кабаиванов.\r\nЦветана ТОНЧЕВА", "date": "2018.03.20", "title": "Пловдив: В карловското село Столетово ще има извънредни кметски избори, след като настоящият кмет напусна поста си"}
{"url": "http://www.focus-news.net/news/2018/03/20/2501473/mariya-zlatareva-unitsef-dnes-obshtestvenata-chuvstvitelnost-kam-pravata-na-detsata-e-visoka-no-vse-oshte-ne-se-chuva-tehniyat-glas.html", "text": "Днес обществената чувствителност към правата на децата е висока, но все още не се чува техният глас. Това каза Мария Златарева - директор „Политики и Програми“ в УНИЦЕФ, в интервю за Агенция „Фокус“ по повод 69 години откакто България е член на Детския фонд на Организацията на обединените нации (УНИЦЕФ).\r\n„В момента в сравнение пак с преди 10-15 години обществената чувствителност към правата на децата е по-висока и това е в резултат от множество информационни и медийни кампании, които бяха провеждани от национални институции като Държавната агенция за закрила на детето и неправителствения сектор – например Националната мрежа за децата, включително и от УНИЦЕФ. Ние подкрепяме и провеждаме доста медийни кампании и пример за тази повишена чувствителност е това, че само през последните 5 години програмите на УНИЦЕФ бяха подпомогнати от близо 80 хил. индивидуални дарители и над 700 компании. И всъщност те на практика са застъпници за правата на децата“, каза още Златарева и уточни, че тези кампании трябва да продължат, защото въпреки всичко степента на информираност на обществото все още не е достатъчно висока. \r\n„Но може би най-голямото предизвикателство, което трябва да бъде преодоляно, е това, че ние не чуваме гласа на самите деца. А всъщност едно от основните права на децата е те да изказват своето мнение по абсолютно всички въпроси, които ги засягат, и да участват във взимането на решенията, които се отнасят за техния живот. А това право не се зачита поради широко разпространеното схващане на възрастните, че на децата не трябва да се има доверие, те си измислят, фантазират, лъжат, не разбират и защо въобще да ги питаме и да се вслушваме в това, което казват. Защото всъщност това недоверие към децата рефлектира пряко върху тях самите – когато те имат някакъв проблем или когато, не дай си боже, станат жертви на насилие, те не споделят точно поради тази причина, тъй като смятат, че никой няма да им повярва и никой няма да им помогне. Гласът на децата трябва да се чува навсякъде – и в семейството, и в училище, в общността и е много важно самите деца да познават правата си и да бъдат активен участък в подобряването на техния собствен живот“, коментира Златарева.\r\nЦветилена СИМЕОНОВА", "date": "2018.03.20", "title": "Мария Златарева, УНИЦЕФ: Днес обществената чувствителност към правата на децата е висока, но все още не се чува техният глас"}
{"url": "http://www.focus-news.net/news/2018/03/20/2501474/burgas-27-godishen-mazh-e-blasnat-ot-lek-avtomobil-na-krastovishteto-na-ul-knyaz-boris-i-i-ul-hristo-botev.html", "text": "27-годишен мъж е блъснат от лек автомобил на кръстовището на ул. \"Княз Борис I\" и ул. \"Христо Ботев\". Това съобщиха от ОДМВР - Бургас. На 19 март около 19.19 часа на кръстовището на бургаските улици \"Княз Борис I\" и \"Христо Ботев\", лек автомобил \"Опел Астра\" със софийска регистрация, управляван от 36-годишен мъж с инициали Д.Р. от Бургас при ляв завой отнема предимството и блъска пресичащия по пешеходната пътека пешеходец с инициали Н. С., 27-годишен от Бургас, който е прегледан в УМБАЛ – Бургас и освободен за домашно лечение с контузия на дясното рамо, но без опасност за живота.", "date": "2018.03.20", "title": "Бургас: 27-годишен мъж е блъснат от лек автомобил на кръстовището на ул. \"Княз Борис I\" и ул. \"Христо Ботев\""}
{"url": "http://www.focus-news.net/news/2018/03/20/2501476/zamestnik-ministar-valentin-yovev-shte-vrachi-nagrada-za-prinos-v-razvitieto-na-infrastrukturata-na-balgariya.html", "text": "Заместник-министърът на регионалното развитие и благоустройството Валентин Йовев ще участва в церемонията по връчването на наградите за принос в развитието на инфраструктурата на България. Това съобщиха от пресцентъра на Министерство на регионалното развитие и благоустройството. Тя ще се състои от 19.30 часа днес в София Ивент Център (Парадайз Център, ет.3).\r\nРегионалният заместник-министър  ще отличи най-добрия проект в категория “Транспортна пътна инфраструктура”.", "date": "2018.03.20", "title": "Заместник-министър Валентин Йовев ще връчи награда за принос в развитието на инфраструктурата на България"}
{"url": "http://www.focus-news.net/news/2018/03/20/2501467/ministar-emil-karanikolov-veroyatno-utre-shte-bade-fakt-sazdavaneto-na-targovsko-druzhestvo-koeto-da-poddarzha-yazovirite-dokato-se-prehvarli-sobstvenostta-im.html", "text": "Обсъдихме възможност, която вероятно утре ще е факт, да има търговско дружество, което ще се занимава с това да поддържа язовирните стени и санитарно-охранителните зони на язовирите, докато се прехвърля собствеността им, което няма да стане за 1-2 дни, а може би за доста по-дълъг период. Това каза пред журналисти министърът на икономиката Емил Караниколов за плануваните от правителството законови промени, свързани със състоянието на язовирите преди конференция на тема „Цифровата икономика-какви са ползите за потребителите“ по повод Европейския ден на потребителите, предаде репортер на Агенция „Фокус“. „Вчера имаше заседание при вицепремиера Валери Симеонов. Всички министерства са дали становища. Единодушни сме, че в Закона за водите по отношение на категоризация на язовири ще има задължения за собствениците и операторите за създаване на аварийни планове“, обясни той. „Предвиждаме създаването на държавно предприятие, в което ще бъде прехвърлена собствеността на всички общински язовири, които общините не могат да управляват, обикновено поради липса на финансови средства“, заяви Емил Караниколов и уточни, че се обсъжда възможността да има търговско дружество, което да поддържа речните корита. „Дори да почистим един язовир, ако от реките тръгнат дървета или растителност, това ще запуши сифоните“, коментира министърът. „Това, което засега се предвижда, е дружеството за язовирите да бъде към Министерство на икономиката или това да е структурата, която се занимава с бедствия и аварии“, поясни Емил Караниколов. „Утре ще имате пълна информация, след като всички го обсъдим в Министерски съвет“, каза още той.\r\nБиляна ИВАНОВА", "date": "2018.03.20", "title": "Министър Емил Караниколов: Вероятно утре ще бъде факт създаването на търговско дружество, което да поддържа язовирите, докато се прехвърли собствеността им"}
{"url": "http://www.focus-news.net/news/2018/03/20/2501477/a1on-makedoniya-spored-gratskiya-ministar-na-otbranata-makedoniya-e-edna-i-e-gratska.html", "text": "Председателят на партия „Независими гърци“ – младши коалиционен партньор в гръцкото правителство и министър на отбраната на страната Пасон Каменос заяви, че не приема „нито Северна, нито Южна, нито Източна, нито Западна Македония, защото Македония е една и гръцка“, предава македонската медия  A1oN .\r\n „Позицията на „Независими гърци“ е ясна по отношение на името на Македония. Не приемаме решение, което да съдържа името Македония. Нито Северна, нито Южна, нито Източна или Западна Македония. Македония е една и гръцка. Добре ще е в Скопие да се проведат конституционни промени. Гърция направи няколко стъпки. Разбира се, искаме решение, без да даваме термина \"Македония\". Промяната на Конституцията е предпоставка за всяко друго решение“, смята Каменос. Партийният лидер смята, че в гръцкото правителство „има теми, които публично са изяснени, че не може да променяте позициите нито на едната, нито на другата страна“. \r\nПанос Каменос  ще се срещне на 20 март с Алексис Ципрас. Срещата на двамата коалиционни партньори бе обявена от говорителя на гръцкото правителство Димитрис Санакополус, а основна тема ще бъде случаят с двамата гръцки войници арестувани край река Марица на турска територия. С оглед на това, че тази среща е само на няколко дни преди посещението на външният министър Никос Кодзиас в Скопие, остава загадка дали на срещата двамата коалиционни партньори ще споменат и въпросът за името. Виктор Турмаков", "date": "2018.03.20", "title": "A1oN (Македония): Според гръцкия министър на отбраната „Македония е една и е гръцка“"}
{"url": "http://www.focus-news.net/news/2018/03/20/2501466/dots-d-r-stefcho-stoynev-nyama-dvizhenie-po-osnovnata-puknatina-koyato-zastrashava-nova-aktivizatsiya-na-srutishtnite-protsesi-kray-selo-tikale.html", "text": "Няма движение по основната пукнатина, която застрашава нова активизация на срутищните процеси край село Тикале, Смолянско. Това каза в сутрешния блок „Добро утро, България“ на Радио „Фокус“ доц. Д-р Стефчо Стойнев – ръководител на експертната работна група по случая. Той допълни, че не са отчетени данни за увеличаване обхвата на срутищно-свлачищните процеси. \r\n„Това, което се е случило по-миналата нощ е свързано с локално обрушване на надвиснали скални късове и то в много малък обем, което няма общо с големия срутищен циркус, който се е развил и затрупал пътното платно. В района преминаха две дъждовни вълни. На този етап няма сериозна кризация на срутищните процеси. Това потвърждава и нашето становище, което изразихме първоначално, че на този етап е невъзможно отварянето на пътя, поради факта, че тези скалните маси в зоната на пътното платно играят задържаща роля“, обясни доц. Д-р Стефчо Стойнев. Той уточни, че при сегашната ситуация експертите препоръчват започването на инженерно-геоложки и хидрогеоложки проучвателни работи, както и проектни дейности за стабилизиране на критичния участък. Ръководителят на експертната работна група по случая допълни, че на базата на направената от тях експертиза са взети конкретни решения, които ще бъдат съобщени на съвместен брифинг с Агенция „Пътна инфраструктура“.", "date": "2018.03.20", "title": "Доц. д-р Стефчо Стойнев: Няма движение по основната пукнатина, която застрашава нова активизация на срутищните процеси край село Тикале"}
{"url": "http://www.focus-news.net/news/2018/03/20/2501475/ministar-emil-karanikolov-150-sa-yazovirite-v-stranata-koito-sa-v-po-tezhko-sastoyanie.html", "text": "Язовирите,които са в по-тежко състояние са около 150. Такава е първоначалната информация на Държавна агенция по метеорология и технически надзор. Това каза пред журналисти министърът на икономиката Емил Караниколов за плануваните от правителството законови промени, свързани със състоянието на язовирите преди конференция на тема „Цифровата икономика-какви са ползите за потребителите“ по повод Европейския ден на потребителите, предаде репортер на Агенция „Фокус“. „С прехвърлянето на собствеността на язовирите и създаването на търговско дружество веднага ще започнат действия по отстраняване на всички нередности“, изтъкна той. Попитан колко средства ще бъдат необходими за отстраняване на нередностите министърът посочи: „Като сума не мога да кажа- нека да видим кои от всички язовири ще бъдат прехвърлени към нас. За всеки сумата е различна. За язовир „Бели Искър“ се говори за сума между 30 и 60 млн.“. „Нямаме точна справка, но така или иначе действия трябва да се предприемат“, коментира Емил Караниколов. \r\nПо повод предложението за държавен фонд, в който собствениците на язовири да внасят определена сума от приходите си той поясни: „Това ще е някаква допълнителна такса от стопанската дейност на язовирите, най-общо казано от наема. Те плащат и такси за извършваните от тях дейности. Обмисляме вариант определен процент от наемите да е приход в този фонд“.\r\nБиляна ИВАНОВА", "date": "2018.03.20", "title": "Министър Емил Караниколов: 150 са язовирите в страната, които са в по-тежко състояние"}
{"url": "http://www.focus-news.net/news/2018/03/20/2501480/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Домашният патронаж в Свищов ще предоставя храна на потребители от четири нови села. Социалната услуга вече обслужва 13 от 15-те населени места в областта. От началото на септември миналата година патронажът се помещава в нова сграда, ремонтирана по проект със средства от Фонд „Социална закрила“. С тях бе закупено и ново оборудване. Повече за дейността му ще научим в предаването „Добре дошли в Свищов“ на Радио „Фокус“ – Велико Търново от директора Милена Дончева.\r\nВчера се проведе церемонията по награждаването с наградите „Достойните българи на годината“. Призове бяха връчени на трима доброволци от Кризисния център в село Овча могила. За какви заслуги те получиха отличията, ще ръководителят на Центъра и кмет на село Овча могила Нели Великова. Тя ще ни разкаже повече за дейността на доброволците от началото на година.\r\nВ последните минути на днешното издание на предаването ще Ви срещнем с Любомира Димитрова. Десетокласничката от СУ „Николай Катранов“ се завърна от Банкок Тайланд, където спече и бронзов медал във финала на Тайландската международна математическа олимпиада - възpаcтова гpyпа X-XII клас. Водещ на предаването е Надежда Кръстева. Номерът за връзка със студиото е 0885 303 375.", "date": "2018.03.20", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/03/20/2501482/reuters-nikola-sarkozi-e-zadarzhan-v-ramkite-na-razsledvaneto-na-finansiraneto-na-predizbornata-mu-kampaniya.html", "text": "Бившият президент на Франция Никола Саркози е задържан от полицията за разпит относно обвиненията, че неговата предизборна кампания през 2007 г. е била финансирана от либийското правителство , предава  Reuters \r\nПрез 2013 г. във Франция започна разследване по обвиненение, че успешната кампания на Саркози е била финансирана от покойния либийски диктатор Муамар Кадафи. Бившият министър и близък съюзник на Саркози Брисе Хортефю също е бил разпитан от полицията по случая. \r\nСаркози, който е президент между 2007 и 2012 г. винаги е отричал твърденията, че е бил финансиран от Либия, наричайки ги „гротеска“.  Виктор Турмаков", "date": "2018.03.20", "title": "Reuters:  Никола Саркози е задържан в рамките на разследването на финансирането на предизборната му кампания"}
{"url": "http://www.focus-news.net/news/2018/03/20/2501484/ministar-temenuzhka-petkova-shte-vrachi-nagrada-za-prinos-v-razvitieto-na-energiynata-infrastruktura.html", "text": "Министърът на енергетиката Теменужка Петкова ще връчи наградата за принос в развитието на енергийната инфраструктура в България. Това съобщиха от пресцентъра на Министерство на енергетиката. Инициативата, организирана от „Градът Медиа Груп“, е част от календара на събитията на българското председателство на Съвета на ЕС. По време на церемонията, която ще се проведе на 20 март от 19.30 часа в София Ивент център, бул. „Черни връх“ № 100, ще бъдат отличени проекти от транспортната, екологичната, индустриалната и енергийната инфраструктура. \r\nГодишните награди за развитието на инфраструктурата в България се връчват за втори път. Целта е да бъдат популяризирани добрите практики и постиженията на водещите компании и професионалисти при реализирането на отличените проекти, отбелязват организаторите.", "date": "2018.03.20", "title": "Министър Теменужка Петкова ще връчи награда за принос в развитието на енергийната инфраструктура"}
{"url": "http://www.focus-news.net/news/2018/03/20/2501483/stoyo-karagenski-zam-kmet-na-karlovo-snyag-e-natrupalo-v-selo-mrachenik-kalofer-i-klisura.html", "text": "Сняг е натрупало в село Мраченик, Калофер и Клисура. Това съобщи за Радио „Фокус” - Пловдив зам.-кметът на Карлово Стойо Карагенски. Една машина почиства пътя от Калофер, Куртово, Домлян и Мраченик. „В момента леко ръми и в Карлово”, каза Карагенски. „Всеки ден вали, времето все още не е подходящо за дейности по почистване, каквито се извършват всяка година напролет”, каза зам.-кметът. От приоритетните улици е започнало почистване на пясъка, натрупан при снегопочистването. След това ще се работи по второстепенните. „В момента на дневен ред са дупките по пътищата, създадена е организацията, ще изчакаме слънчеви дни”, каза още Карагенски.\r\nЦветана ТОНЧЕВА", "date": "2018.03.20", "title": "Стойо Карагенски, зам.-кмет на Карлово: Сняг е натрупало в село Мраченик, Калофер и Клисура"}
{"url": "http://www.focus-news.net/news/2018/03/20/2501479/desislava-kuzmanova-obshtina-blagoevgrad-mezhdunarodniyat-festival-blagoevgrad-blues-jazz-2018-e-posveten-na-80-godishninata-na-izvestniya-milcho-leviev.html", "text": "Международният фестивал „Blagoevgrad Blues & Jazz” 2018 събира, а не разделя и е посветен на 80-годишнината на известния Милчо Левиев. Това каза за сутрешния блок на Радио „Фокус“ управителят на дружеството Благоевградфест Десислава Кузманова. Фестивалът се организира от 2015 година от екипа на Община Благоевград и артистичния директор Васко Кръпката, като тази година ще се проведе на 30-31 март. Кузманова допълни, че събитието ще се състои в най-новата зала на Благоевград - „Орфей“, в парк „Македония“, а билета, който може да си закупи всеки желаещ, е на символична цена. „Тази година стартираме с 80-годишнината на Милчо Левиев и първата вечер е посветена на тази годишнина, миналата година той навърши 80 години. След това щафетата ще поеме Йълдъз Ибрахимова, която не се нуждае от представяне, тъй като е известна в цял свят. Тя ще гостува на Биг Бенд Благоевград. След нея ще излезе титана Милчо Левиев, който миналата година беше почетен гост, хареса му и тази година реши да участва. Продължава ме с Кели Рукър, една малка дама с голям талант, която идва от САЩ. Малката голяма хармоника, както я наричат, пристига специално за фестивала и ние сме изключително горди от този факт. Програмата ни е страхотна и очакваме хората да се забавляват много“, сподели Десислава Кузманова. Тя каза още, че всяка година програмата става все по-амбициозна и допълни, че гвоздеят на програмата на Международният фестивал-Благоевград Блус и Джаз 2018 година ще бъде Влатко Стефановски - легенда в македонската музика, един истински виртуоз китарист.", "date": "2018.03.20", "title": "Десислава Кузманова, Община Благоевград: Международният фестивал „Blagoevgrad Blues & Jazz” 2018 е посветен на 80-годишнината на известния Милчо Левиев"}
{"url": "http://www.focus-news.net/news/2018/03/20/2501485/evrodeputatat-ot-gerb-eva-maydel-ot-1-april-polzvame-svobodno-abonamentite-si-za-onlayn-sportni-predavaniya-filmi-i-muzika-dokato-patuvame-v-es.html", "text": "„От 1 април 2018 г. влиза в сила европейски регламент, който ще ни позволи да ползваме абонаментите си, закупени у дома, за онлайн услуги като спортни предавания, филми, електронни книги, музика докато пътуваме в други държави от ЕС. Като докладчик по Регламента от групата на ЕНП в Комисията по вътрешен пазар, работих за отпадането на още една бариера в дигитална Европа“. Това заяви българският евродепутат от ГЕРБ/ЕНП Ева Майдел по време на специално събитие в Европейския парламент, посветено на влизането в сила на регламента за преносимост на онлайн съдържание, съобщиха от пресцентъра на ПП ГЕРБ.  \r\nВ присъствието на зам.-председателя на ЕК за Единия Цифров Пазар Андрус Ансип, българският евродепутат допълни, че регламентът е пореден пример за проблем, който може да се реши най-добре на европейско ниво и който носи директни ползи за гражданите. „Европа не може да е лек за всичките ни проблеми, защото някои от тях се решават на местно или национално ниво. Но има много сектори, в които има полза да правим политики на европейско ниво, и дигитализацията е един от тях.“ \r\nПонастоящем достъпът до онлайн услуги като Amazon, Spotify, Netflix, HBO и др., често бива прекъсван при пътуване в рамките на ЕС заради геоблокиране и предпазване на авторските права. „При положение, че хората и стоките се движат свободно в Европа, не е логично закупени от тях легално услуги да не могат. Погрижили сме се авторските права на създателите да бъдат защитени“, добави Майдел.\r\nРегламентът за трансграничната преносимост на услугите за онлайн съдържание е част от Стратегията за единен цифров пазар на Европейската комисия, която има за цел да премахне бариерите пред разпространението на цифрови услуги в ЕС, да насърчи иновациите в дигиталния сектор, да улесни малкия и среден бизнес и да създаде благоприятна среда за развитие на стартиращи компании в Европа.", "date": "2018.03.20", "title": "Евродепутатът от ГЕРБ Ева Майдел: От 1 април ползваме свободно абонаментите си за онлайн спортни предавания, филми и музика, докато пътуваме в ЕС"}
{"url": "http://www.focus-news.net/news/2018/03/20/2501481/api-otpada-ogranichenieto-za-dvizhenieto-na-tovarni-avtomobili-nad-12-tona-prez-prohod-republika.html", "text": "Отпада ограничението за движението на товарни автомобили над 12 тона през проход „Република“. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.20", "title": "АПИ: Отпада ограничението за движението на товарни автомобили над 12 тона през проход „Република“"}
{"url": "http://www.focus-news.net/news/2018/03/20/2501487/varna-po-patya-varna-dobrich-ima-obledyavane-shofyorite-da-se-dvizhat-s-povisheno-vnimanie.html", "text": "Мокри са пътните настилки на територията на Варненска област. Това съобщиха за Радио „Фокус“ – Варна от Областно пътно управление – Варна. В повечето райони вали дъжд, на места и сняг. Пътищата са проходими без въведени ограничения, допълниха от пътното управление. По пътя Варна – Добрич има обледяване, шофьорите трябва да се движат с повишено внимание, уточниха от управлението. Работи се по обледените пътни участъци.\r\nМарияна ВАЛЕНТИНОВА", "date": "2018.03.20", "title": "Варна: По пътя Варна – Добрич има обледяване, шофьорите да се движат с повишено внимание"}
{"url": "http://www.focus-news.net/news/2018/03/20/2501491/varna-snyag-vali-v-grada-patnite-nastilki-sa-mokri-i-hlazgavi.html", "text": "Слаб сняг вали в града, пътните настилки са мокри и хлъзгави, предаде репортер на Радио „Фокус“ – Варна. Движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  С цел облекчаване на трафика за двупосочно движение е отворена ул. „Бачо Киро“. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул. “Янко Славчев“. Временната организация на движение се въвежда до 15-ти май. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица. „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nМарияна ВАЛЕНТИНОВА", "date": "2018.03.20", "title": "Варна: Сняг вали в града, пътните настилки са мокри и хлъзгави"}
{"url": "http://www.focus-news.net/news/2018/03/20/2501490/targovishte-5-godishno-momche-e-blasnato-ot-lek-avtomobil-na-ul-nikola-simov.html", "text": "5-годишно момче е блъснато от лек автомобил  на ул. „Никола Симов“. Това съобщиха от ОДМВР - Търговище. На 19 март 2018 г. около 17.15 часа на ул. „Никола Симов“ в град Търговище правоспособният водач с инициали В.К., на 19 г., от същия град, управлявайки лек автомобил „Опел Корса“ с търговищка регистрация, е блъснал с предна дясна част на автомобила внезапно пресичащо пътното платно между паркирани автомобили 5-годишно момче от град Търговище. В резултат на настъпилия пътен инцидент детето е настанено за лечение в МБАЛ - Търговище с контузно-порезна рана на лицето и комоцио, без опасност за живота му. На водача е взета проба за евентуално наличие на алкохол в издишания от него въздух по надлежния ред – с техническо средство алкотест „Дрегер“, която е отрицателна. По случая е образувано досъдебно производство по описа на РУ - Търговище.", "date": "2018.03.20", "title": "Търговище: 5-годишно момче е блъснато от лек автомобил  на ул. „Никола Симов“"}
{"url": "http://www.focus-news.net/news/2018/03/20/2501488/prof-d-r-lalko-dulevski-iss-kato-potrebiteli-ni-zalivat-izklyuchitelno-golemi-predizvikatelstva-s-koito-ne-mozhem-da-se-spravim-bez-sistema-za-informatsiya-i-zashtita.html", "text": "Пред нас има изключително големи предизвикателства, които ни заливат. Не можем да се справим, ако няма достатъчно ясно изградена система за конкретна информация и защита. Това каза председателят на Икономическия и социален съвет (ИСС) проф.д-р Лалко Дулевски на конференция на тема „Цифровата икономика-какви са ползите за потребителите“ по повод Европейския ден на потребителите, предаде репортер на Агенция „Фокус“. „За първи път поставяме акцент върху потребителите. Това е много силен акцент. Аз съм потребител и като такъв се интересувам от промените, които ще настъпят. Много хора от моето поколение се адаптираме трудно към тези промени и това е факт“, посочи той. „Първо Българският съвет, а след това и Европейският комитет работиха и приеха становище по бъдещето на труда. В него естествено се очертаха предизвикателства, произтичащи от четвъртата индустриална революция, включително дигитализацията“, обясни Лалко Дулевски. „България е единствената страна от членките на ЕС, при която всички български членове на Европейския икономически и социален комитет са и членове на Българския икономически и социален съвет. Тази силна синергия на членовете на едната или другата институция създава добрата симбиоза между Националния съвет и Международния комитет“, изтъкна той.\r\nБиляна ИВАНОВА", "date": "2018.03.20", "title": "Проф. д-р Лалко Дулевски, ИСС: Като потребители ни заливат изключително големи предизвикателства, с които не можем да се справим без система за информация и защита"}
{"url": "http://www.focus-news.net/news/2018/03/20/2501489/sarajevo-times-domat-na-ivo-andrich-v-bosna-i-hertsegovina-privlicha-hilyadi-turisti-ezhegodno.html", "text": "Хиляди туристи посещават град Травник, за да видят родното място на нобеловия лауреат по литература Иво Андрич, да посетят неговата къща-музей и да открият символите, които писателят е споменавал в творбите си като „Травнишка хроника“ и  „Притча за слона на везира“, пише  Sarajevo Times.\r\nПостоянната изложба в регионалния музей „Родната къща на Иво Андрич“ представя живота и литературата на нобеловия лауреат и съдържа стаята, където е роден, стая, посветена на „Травнишка хроника“, както и снимки от церемонията, когато той получава Нобеловата награда. \r\nКураторът на музея Енес Скрго отбеляза, че миналогодишният туристически сезон е бил добър и че най-многобройните гости са били почитателите на трудовете на Андрич от Словения. Скрго отбеляза, че къщата-музей участват в различни литературни и културни програми ежегодно, с които искат да напомнят на обществото най-важните дати и събития от живота на Андрич.\r\nСъбитията тази година ще бъдат посветени на стихосбирката му „Екс Понту“, която е първата негова книга, издадена преди сто години.  Виктор Турмаков", "date": "2018.03.20", "title": "Sarajevo Times: Домът на Иво Андрич в Босна  и Херцеговина привлича хиляди туристи ежегодно"}
{"url": "http://www.focus-news.net/news/2018/03/20/2501493/sport-kristiano-ronaldo-e-obyaven-za-futbolist-na-godinata-v-portugaliya.html", "text": "Нападателят на португалския национален отбор по футбол, както и на Реал Мадрид Кристиано Роналдо получи награда за най-добър играч на Португалия.\r\nПрез 2017 г. в състава на испанския отбор португалецът стана победител в Шампионската лига, в испанското първенство, клубното световно първенство, както и в Суперкупата на Европа. Роналдо отбеляза 42 попадения в 46 мача. \r\nФутболистът на годината в Португалия се избира след гласуване сред треньори, играчи и фенове.  Виктор Турмаков", "date": "2018.03.20", "title": "Спорт: Кристиано Роналдо е обявен за футболист на годината в Португалия"}
{"url": "http://www.focus-news.net/news/2018/03/20/2501486/blagoevgrad-puknatini-s-razmer-10-15-sm-sa-se-poyavili-na-nyakolko-kashti-v-selo-osina-zaradi-aktiviziralo-se-svlachishte.html", "text": "Пукнатини с размер 10 - 15 см са се появили на няколко къщи в село Осина заради активизирало се свлачище във вътрешността на населеното място. Това каза за Радио „Фокус“ – Пирин кметът на Осина Славчо Хаджиев. Той припомни, че свлачището е действащо още от 2013 година. „В последната седмица наблюдавам, че размерът на свлачището се е увеличил, което показва, че то отново се е активизирало. В близките къщи има процепи, които са с размер 10 - 15 см“, каза още Хаджиев. Той предупреди, че ако не се вземат спешни мерки за овладяване на ситуацията и свлачището продължи да действа, ще се наложи евакуация на семействата, които живеят в къщите, намиращи се при свлачището. „Дори в момента къщите са доста опасни. Стените им са пропукани. Всъщност от 2013 година има заповед за евакуацията на трите семейства, които живеят в близост до свлачището, но те отказват да напуснат. Най-лошото е, че от тогава до днес ситуацията не се е променила. Въпреки това хората, които живеят в тези къщи все още имат надежда, че държавата и институциите ще помогнат, за да укрепим къщите“, добави Хаджиев. Той отбеляза, че в населеното място има и друго опасно свлачище, което се намира на единственият път от и за селото.„Фокус“ припомня:\r\nПървото свлачище в село Осина се образува през 2013 година. То е надвиснало над няколко къщи, които може да отнесе при по-сериозно активиране. В края на март 2015 година, заради поредното активизиране на свлачището, три семейства от сатовчанското село бяха евакуирани. Тогава от свлачищния процес бяха засегнати четири къщи, като три от тях бяха под голяма заплаха. С нормализирането на времето и временното спиране на действие на свлачището, хората се върнаха по домовете си. Второто свлачище се появи през 2015 година, като вследствие на него рухна половината шосе, което е единственият път към населеното място.\r\nЛивия НИНОВА", "date": "2018.03.20", "title": "Благоевград: Пукнатини с размер 10 - 15 см са се появили на няколко къщи в село Осина заради активизирало се свлачище"}
{"url": "http://www.focus-news.net/news/2018/03/20/2501492/burgas-nay-golyamo-kolichestvo-dazhd-v-oblastta-prez-izminaloto-denonoshtie-e-otcheteno-v-malko-tarnovo-29-lkv-m.html", "text": "Най-голямо количество дъжд в областта през изминалото денонощие е отчетено в Малко Търново - 29 л/кв. м, съобщиха за Радио „Фокус“ - Бургас от Метеорологичната станция в Бургас. В областния град валежите са 8 л/кв. м. В другите части на областта валежите са между 10 и 25 л/кв. м. През деня валежите ще спрат и облачността временно ще се разкъса. Температурата на въздуха в Бургас е между 5 и 12 градуса.\r\nМария РУСЕВА", "date": "2018.03.20", "title": "Бургас: Най-голямо количество дъжд в областта през изминалото денонощие е отчетено в Малко Търново - 29 л/кв. м"}
{"url": "http://www.focus-news.net/news/2018/03/20/2501494/prof-d-r-lalko-dulevski-iss-postavyame-silen-aktsent-varhu-vaprosa-za-podgotovkata-na-detsata-za-predizvikatelstvata-na-digitalna-era-oshte-v-uchilishte.html", "text": "Като Икономически и социален съвет поставяме силен акцент върху въпроса за подготовката на децата за предизвикателствата на дигитална ера още в училище. Това каза председателят на Икономическия и социален съвет (ИСС) проф.д-р Лалко Дулевски на конференция на тема „Цифровата икономика-какви са ползите за потребителите“ по повод Европейския ден на потребителите, предаде репортер на Агенция „Фокус“. „Искам да концентрирам вниманието върху една група потребители, за която си заслужава и да се говори отделно и самостоятелно- децата“, посочи той. „Нашето и следващото поколение по някакъв начин ще се справим с предизвикателствата, но обръщаме ли достатъчно внимание върху предизвикателствата, пред които се изправят децата ни. Те са по-умни от нас от гледна точка на това да усвояват по-експедитивно технологиите“, коментира Лалко Дулевски. „Свидетели сме на голямо разслоение, което за съжаление продължава и в България, и в Европа- в богатството. Това води до това, че бедните семейства възпроизвеждат бедни хора, социално изолирани и големи проблеми в обществото“, изтъкна той. „Големият въпрос е ако образованието не подготвя децата още в училище за предизвикателствата на дигиталната ера, дали новите елементи няма да внесат още по-голямо разслоение между децата, а след това и в обществото“, попита председателят на ИСС. „Какво ще се случи след 10-15 години, когато децата трябва да излязат на трудовия пазар. Работните места са други, а те са неподготвени - ще изпаднат във вечна социална изолация“, заяви той. „Нито в България, нито в другите страни има механизъм, който да гарантира, че правото на образование ще се реализира. Свидетели сме колко деца напускат училище, не завършват или изостават“, коментира Лалко Дулевски. „Нека да фокусираме вниманието си върху децата, защото там има нужда от силни политики“, призова той. „При демографската криза в България и в други страни в Европа ще бъде недопустимо прегрешение на поколението ни да оставим следващите поколения изолирани от пазара и икономиката“, каза още Лалко Дулевски.\r\nБиляна ИВАНОВА", "date": "2018.03.20", "title": "Проф. д-р Лалко Дулевски, ИСС: Поставяме силен акцент върху въпроса за подготовката на децата за предизвикателствата на дигитална ера още в училище"}
{"url": "http://www.focus-news.net/news/2018/03/20/2501495/api-otpada-ogranichenieto-za-dvizhenie-na-mps-nad-12-tona-po-pat--21-silistra-ruse.html", "text": "Отпада ограничението за движение на МПС над 12 тона по път II-21 Силистра – Русе. Това съобщиха от пресцентъра на Агенция \"Пътна инфраструктура\".", "date": "2018.03.20", "title": "АПИ: Отпада ограничението за движение на МПС над 12 тона по път II-21 Силистра – Русе"}
{"url": "http://www.focus-news.net/news/2018/03/20/2501496/razgrad-vazstanoveno-e-dvizhenieto-na-mps-nad-12-tona-po-pat-i-2-razgrad-ruse-v-posoka-ot-razgrad-kam-ruse.html", "text": "Възстановено е движението на МПС над 12 тона по път I-2 Разград - Русе в посока от Разград към Русе. Това съобщиха от пресцентъра на Агенция \"Пътна инфраструктура\".", "date": "2018.03.20", "title": "Разград: Възстановено е движението на МПС над 12 тона по път I-2 Разград - Русе в посока от Разград към Русе"}
{"url": "http://www.focus-news.net/news/2018/03/20/2501478/premierat-boyko-borisov-pozdravi-prezidenta-vladimir-putin-za-preizbiraneto-mu.html", "text": "Министър-председателят Бойко Борисов поздрави президента Владимир Путин за преизбирането му като държавен глава на Руската федерация. Това съобщиха от правителствената информационна служба.\r\n\"Като отчитам съществуващите добри традиции на българо-руското двустранно сътрудничество в различни области, изразявам своята лична готовност и готовността на ръководеното от мен правителство да продължим да развиваме отношенията и връзките между нашите две страни и народи на прагматична и взаимоизгодна основа\", посочва в поздравителната си телеграма премиерът Борисов.", "date": "2018.03.20", "title": "Премиерът Бойко Борисов поздрави президента Владимир Путин за преизбирането му"}
{"url": "http://www.focus-news.net/news/2018/03/20/2501498/burgas-nad-90-firmi-shte-vzemat-uchastie-v-traditsionnoto-tsvetno-izlozhenie-flora-na-tema-s-pogled-v-badeshteto.html", "text": "Над 90 фирми ще вземат участие в традиционното  за Бургас цветно изложение \"Флора\" на тема \"С поглед в бъдещето\". Това съобщиха от пресцентъра на Община Бургас. 28 от заявилите участие фирми са производители и търговци на цветя, с четири повече от миналата година. Новото издание на изложението ще се проведе в периода 28 април - 7 май и ще се разгърне в три зони:\r\n- Алеите около експоцентъра ще бъдат изпълнени с търговци и производители на цветя и паркова мебел. Посетителите ще имат възможността не само да купят цветя за своите градини и домове, но и да получат професионални съвети за тяхното отглеждане. Вече традиционна част от изложението са БИО и АРТ зоните, където се предлагат красиви и полезни предмети и продукти, съобразени с тематиката.\r\n- Залите на \"Флора\" ще се превърнат в изложбена площ за разгръщане на темата \"С поглед в бъдещето\". Своето въображение и талант ще демонстрират всички заявили участие фирми, флористи и творци. Очакваме от тях атрактивни футуристични аранжировки и инсталации.\r\n- Десетдневният цветен празник ще бъде допълнен от демонстрации, презентации, семинари, музика и куклен театър. Цялата съпътстваща програма ще се развива на специално изградена сцена на открито.\r\nТемата и идеята на цветното изложение бе вдъхновение и за млади творци на визуалното изкуство. Специално за \"Флора Бургас'2018\" студенти от Национална художествена академия нарисуваха модели за плакати, посветени на събитието. Стилната разработката на студентката Ивона Пейчева е избрана да стане част от рекламата на изложението.\r\nПодробности за участниците, информация за съпътстващата програма с демонстрации и всичко, свързано с Национална изложба на цветя \"Флора Бургас'2018\", във фейсбук страницата на експоцентър \"Флора\": https://www.facebook.com/floraburgas/, както и на специално създаденото за изложението събитие: https://www.facebook.com/events/287515925067177/?active_tab=discussion.", "date": "2018.03.20", "title": "Бургас: Над 90 фирми ще вземат участие в традиционното цветно изложение \"Флора\" на тема \"С поглед в бъдещето\""}
{"url": "http://www.focus-news.net/news/2018/03/20/2501500/kyustendil-poetichnata-kniga-shte-se-prevarna-v-stih-na-andrea-popdimitrova-shte-bade-predstavena-v-regionalna-biblioteka-emanuil-popdimitrov.html", "text": "Поетичната книга „Ще се превърна в стих“ на Андреа Попдимитрова ще бъде представена в Регионална библиотека „Емануил Попдимитров”. Това съобщи за Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. Представянето на книгата ще бъде от 17.30 часа в залата на отдел „Изкуство” към библиотеката. „Андреа Попдимитрова избира да изразява себе си чрез поезията. Тя е правнучка на небеизвестния писател Емануил Попдимитров, а баща ѝ е художник, чието дело са илюстрациите към първата ѝ стихосбирка”, каза София Пейчева.\r\nВенцеслав ИЛЧЕВ", "date": "2018.03.20", "title": "Кюстендил: Поетичната книга „Ще се превърна в стих“ на Андреа Попдимитрова ще бъде представена в Регионална библиотека „Емануил Попдимитров”"}
{"url": "http://www.focus-news.net/news/2018/03/20/2501501/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за санирането на фамилни и обществени сгради в Пещера по Програмата за енергийна ефективност. Колко са санираните до момента и колко предстои да бъдат ще научим от Стоян Йовчев от Общината. Колко души са настанени в Кризисния център в Пещера, какви са техните проблеми и какви грижи се полагат за тях ще коментираме с Валентина Гешена, директор на Центъра. В предаването ще ви разкажем и за дейността на читалище ”Сергей Румянцев - 1909” в село Капитан Димитриево“ и постиженията на неговите самодейни състави. Събеседник по темата ще бъде Мери Илиева, председател на културната институция. Телефоните за връзка със студиото са 0885 606692 и 034 420020.", "date": "2018.03.20", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/03/20/2501499/pregled-na-osnovnite-temi-vav-varnenskiya-pechat.html", "text": "„Електрически велосипеди облекчават трафика“ е заглавие от първа страница в днешния брой на варненския вестник „Черно море“. Все още във вид на проект, но с идеята да помогне на непосилния трафик в морската столица е системата за алтернативно придвижване изцяло с помощта на електрически велосипеди, интегрирана в транспортната система. Варна да стане първата община в Европа с подобно придвижване е и основната концепция  на европроект “Електрически велосипеди за иновативно градско бъдеще“. Съветниците от „Европейски въпроси и международно сътрудничество“ дадоха съгласието си Общината да се включи в проекта по програма Urban Innovatiove Actions, финансирана от Европейски фонд за регионално развитие. Една от целите на проектното предложение е Варна да стане първата община в страната с трайно решение за намаляване на вредните емисии в градските зони чрез иновативно транспортно решение. „Във Варна ще снимат тв сериал“, допълва изданието. Почти 80% от снимките на нов сериал с работното заглавие „Фалшив герой“ ще се правят във Варна. Това стана ясно на заседанието на комисията по финанси и бюджет към ОбС- Варна. Във връзка с това бе одобрено споразумение с продуцентска компания, която ще произведе филма. За това ще бъдат отпуснати 240 хиляди лева без ДДС. Целта е Варна да присъства в цялостната рекламна кампания на бъдещата продукция и да се възползва максимално от туристическите си забележителности. „Стартираха Национални дни на кариерата“ е друга тема в броя. 42 компании участват в ежегодните „Национални дни на кариерата – Добра Кариера, Добър живот“. Събитието се провежда в няколко града на страната. Във Варна форумът се състоя в Юнашкия салон. Целта е работодателите да се срещнат със своите бъдещи стажанти и служители, а студентите и младите специалисти да открият възможности за професионална реализация. „Общината увеличава капитала си в лечебниците“, информира изданието. Община Варна ще увеличава капитала си във всички лечебни заведения, които подпомага финансово. Това стана ясно на заседанието на постоянната комисия по здравеопазване към ОбС. Одобрено бе писмо за промени в решения на местния парламент,  отнасящи се до отпускане на средства на болници, диспансери и ДКЦ-та. в рубриката „Непознатата история“ изданието разказва за изграждането на улиците във Варна. С доброволен труд и лични средства гражданите на града участвали в създаването на европейски облик на морската ни столица.", "date": "2018.03.20", "title": "Преглед на основните теми във варненския печат"}
{"url": "http://www.focus-news.net/news/2018/03/20/2501508/gabrovo-17-mashini-obrabotvat-gradskata-patna-mrezha-11-pochistvat-patnite-uchastatsi-kam-selata.html", "text": "17 машини обработват градската пътна мрежа в Габрово, 11 почистват пътните участъци към селата, съобщиха от Община Габрово. Снеговалежът в града продължава. Времето е облачно. Височината на снежната покривка в централната градска част е 4-5 см. Температурата на въздуха е минус 3 градуса, а влажността – 90%.Основните дейности относно транспорт, водоснабдяване, снабдяване на населението с хранителни и други стоки от първа необходимост, сe изпълняват в рамките на нормалната дейност при зимни условия. Учениците, подлежащи на задължително обучение и живеещи в населени места, в които няма училища през учебната 2017/2018 година, са транспортирани до училищата и водят нормален учебен процес.\r\nПроходът Шипка е проходим при зимни условия, височината на снежната покривка е 5 см, температурата – минус 3 градуса. Пътното платно е обработено, почистено и опесъчено. Остава в сила забраната за движение на МПС с обща маса над 12 тона. Пътищата за градовете Севлиево, Трявна, Дряново са  почистени, проходими при зимни условия.\r\nСнежната покривка в курортен комплекс Узана е 4 см., минус 8 градуса, времето е облачно, вали сняг. Пътят е проходим при зимни условия.", "date": "2018.03.20", "title": "Габрово: 17 машини обработват градската пътна мрежа, 11 почистват пътните участъци към селата"}
{"url": "http://www.focus-news.net/news/2018/03/20/2501509/dimitar-nikolov-kmet-na-burgas-kam-sotsialnite-rabotnitsi-vashata-rabota-i-rolya-v-obshtestvoto-sa-vazhni-i-zasluzhavat-priznanie.html", "text": "Вашата работа и роля в обществото са важни и заслужават признание. Това казва кметът на Община Бургас Димитър Николов в поздравителен адрес към социалните работници по повод професионалния им празник, съобщиха от пресцентъра на Община Бургас. В поздравлението на кмета Николов се посочва още: „Уважаеми социални работници, Приемете най-сърдечните ми поздрави по повод Световния ден на социалната работа – 20 март. Мисията, с която сте се заели, е изключително високоотговорна и хуманна! Вашата работа и роля в обществото са важни и заслужават признание. На днешната дата приемете моето „Благодаря“, наред с благодарностите на всички бургазлии в неравностойно положение, на които сте помогнали. Благодарим ви за професионализма, усърдието и надеждата, която възвръщате. Желая ви здраве, оптимизъм и успех във всяко начинание“.", "date": "2018.03.20", "title": "Димитър Николов, кмет на Бургас към социалните работници: Вашата работа и роля в обществото са важни и заслужават признание"}
{"url": "http://www.focus-news.net/news/2018/03/20/2501510/24-vesti-makedoniya-varhovniyat-sad-shte-vzeme-reshenie-za-zadarzhanite-makedonski-deputati.html", "text": "Върховният съд на Македония  днес ще реши на публична сесия за задържането на обвиняемите от събитията в парламента в Скопие на 27 април 2017 г., предава македонската медия 24 Вести\" .\r\nДепутатите Кръсто Мукоски и Сашо Василевски са призовани на сесията, след което съдът се очаква да обяви дали е необходимо задържането им да бъде продължено.\r\nМукоски и Василевски са част от 35-те заподозрени в заплаха на конституционен ред и сигурност в страната. Сред тях е и бившият министър на вътрешните работи Митко Чавков.Агенция \"Фокус\" припомня:\r\nНа 27 април 2017 г. етническият албанец Талат Джафери бе избран за председател на македонския парламент. Протестиращи влязоха в законодателния орган на страната. При инцидента саранени над 100 души - депутати, служители на администрацията, полицаи, журналисти и граждани, а лидерът на СДСМ Зоран Заев получи тежки наранявания по главата. Виктор Турмаков", "date": "2018.03.20", "title": "\"24 Вести\" (Македония): Върховният съд ще вземе решение за задържаните македонски депутати"}
{"url": "http://www.focus-news.net/news/2018/03/20/2501512/veliko-tarnovo-v-stopanskata-akademiya-v-svishtov-se-provede-25-oto-izdanie-na-natsionalnite-uchenicheski-sastezaniya-po-ikonomika.html", "text": "Стопанска академия „Димитър А. Ценов” организира 25-ото поредно издание на Националните ученически състезания, което се проведе в направленията „Предприемачество” и „Проектиране на мобилно приложение”. Това съобщиха от пресцентъра на Стопанска академия „Димитър А. Ценов” - Свищов. В двете направления участваха общо 113 ученици от 18 средни училища от Белене, Враца, Гулянци, Дряново, Дупница, Козлодуй (2), Плевен, Провадия, Русе (2), Свищов (3), Севлиево, Славяново, Търговище и Червен бряг. От страна на домакините, в организацията и провеждането на средношколската надпревара участваха Академичен център за кариерно консултиране и връзки с обществеността, представители на катедрите „Индустриален бизнес и предприемачество” и „Бизнес информатика”. \r\nПри официалното откриване на състезанието, приветствие към учениците и техните учители от името на академичното ръководство поднесе зам.-ректорът по студентска политика и институционални комуникации – доц. д-р Николай Нинов. Той пожела на участниците успешно представяне и подчерта, че чрез проведените 25 национални ученически състезание, Стопанска академия подава ръка на средните училища в цяла България. „На територията на 81-годишното висше училище в Свищов вече няколко хиляди средношколци показват най-доброто от своите знания, придобити благодарение и на огромния труд на техните учители, завоюват челни позиции и печелят нови приятели”, каза още доц. Нинов. Участниците в състезанието бяха приветствани и от ръководителите на двете катедри-организатори – доц. д-р Искра Пантелеева (ИБП) и доц. д-р Веселин Попов (БИ). След официалното посрещане, учениците започнаха работа по зададените от катедрите казуси, разпределени в различни аудитории. По време на екипната работа, състезателите бяха подпомагани от ментори, в лицето на изявени студенти от съответните специалности, докторанти и асистенти. \r\nВ рамките на състезанието по предприемачество, средношколците генерираха идеи и оформиха предложения за стартиране на собствен малък бизнес. От екипите се изискваше да предложат на пазара продукт/услуга с иновативни характеристики. Казусът бе свързан с избор на: наименование, лого и правна форма за регистриране на фирмата; предмет на дейност и местоположение на предприятието; ресурси и източници на финансиране; характеристики на продуктите и на потенциалните потребители; заинтересовани страни; конкуренция; очакваните разходи и приходи; ценова политика и прогнозни продажби; потенциални рискове; очаквани резултати; добавена стойност и ефекти. Акцентът бе поставен върху оригиналното мислене, творческите способности, атрактивните и уникални идеи на учениците за откриване на незаети пазарни ниши, идентифициране на възможностите за развитие на идеята и концепцията за стартиране на собствен малък бизнес. Работата и представянето на участвалите в направлението 15 екипа оценява 7-членно жури с председател доц. Пантелеева и членове – академични преподаватели, представители на Община Свищов и на бизнеса. На първо място журито класира Екип 2 (фирма „Смакси” ООД) с идейно предложение за производство на смарт саксия, която индикира потребност от поливане, промяна на светлината и топлината в помещението, оборудвана със зарядно устройство. В състава на този екип, който получи наградата на академичното ръководство, бяха: Миглена Каменова – СУ „Христо Ботев”, Козлодуй; Виктория Велчева – ТГ „В. Априлов”, Червен бряг; Калоян Димитров – СУ „Димитър Благоев”, Провадия; Илияна Банкова и Кристияна Нанкова – ДФСГ „Интелект”, Плевен. Ментор на екипа бе Борислав Боев, докторант по „Икономика и управление” (индустрия). Наградите за първо, второ, трето място и присъдените специални награди връчиха зам.-ректорът доц. д-р Николай Нинов, проф. д-р Любчо Варамезов – декан на факултет „Производствен и търговски бизнес” и доц. д-р Искра Пантелеева. \r\nЕкипите от средношколци, които се състезаваха в направлението, организирано от катедра „Бизнес информатика”, трябваше да влязат в ролята на малка софтуерна фирма, получила поръчка за разработване на проект на мобилно приложение от тип електронен магазин, в който ще могат да се разглеждат и пазаруват компютри (стационарни и мобилни) и компютърни аксесоари. Според заданието, мобилното приложение трябва да предоставя информация за наличните продукти, както и да позволява тяхното закупуване с възможност за заплащане на момента. Възможностите на приложението трябва да са насочени към: работа с виртуална потребителска кошница за пазаруване; поддържане на различни изгледи на представяне на продуктите (списък или блокове/плочки); поддържане на списък с любими продукти; търсене на продукти, сортирани по цена, рейтинг и др.; показване на информация за сходни продукти при разглеждане на даден продукт; интеграция със социални мрежи. По своя преценка, учениците можеха и допълнително да разширят посочената функционалност с още полезни неща. Представянето на участвалите девет екипа оценяваше 4-членно жури от преподаватели към катедрата, председателствано от проф. д-р Виолета Краева – декан на факултет „Мениджмънт и маркетинг”. За класирането си на първо място, наградата на академичното ръководство получи екип „Мобайл Солюшънс”. В състава на отбора-победител бяха: Милена Петкова – СУ „Възраждане”, Русе; Преслав Кунов- СУ „Д. Дебелянов”, Белене; Виктор Владимиров и Лъчезар Богомилов – ПДТГ „Д. Хадживасилев, Свищов. Ментор на отбора беше четвъртокурсникът от спец. „Бизнес информатика”, Калоян Атанасов. Организаторите на състезанието в направление „Проектиране на мобилно приложение” отличиха участниците и със специални награди в категории като иновативно мобилно приложение, най-добра платформена съвместимост, мобилно приложение с интуитивен интерфейс и други.\r\nВ рамките на 25-ото Национално ученическо състезание се проведе и учебно-методическа работна среща, в която участваха учители от училищата-партньори, преподаватели от катедрите-организатори в отделните направления и представители на академичните центрове за следдипломно и факултативно обучение.", "date": "2018.03.20", "title": "Велико Търново: В Стопанската академия в Свищов се проведе 25-ото издание на Националните ученически състезания по икономика"}
{"url": "http://www.focus-news.net/news/2018/03/20/2501513/veliko-tarnovo-tir-se-obarnal-na-glavniya-pat-sofiya-varna-mezhdu-veliko-tarnovo-i-sevlievo-obrazuvalo-se-e-zadrastvane.html", "text": "ТИР се обърнал на главния път София – Варна в района между Велико Търново и Севлиево. Това съобщи слушател на Радио „Фокус“. Образувало се е огромно задръстване.", "date": "2018.03.20", "title": "Велико Търново: ТИР се обърнал на главния път София – Варна, между Велико Търново и Севлиево, образувало се е задръстване"}
{"url": "http://www.focus-news.net/news/2018/03/20/2501511/zam-ministar-krasimir-zhivkov-shte-napravi-parva-kopka-na-prechistvatelnata-stantsiya-v-dobrich-na-21-mart.html", "text": "Заместник-министърът на околната среда и водите Красимир Живков ще направи първа копка на пречиствателната станция за отпадъчни води на Добрич. Това съобщиха от пресцентъра на Министерството на околната среда и водите. Реконструкцията на ПСОВ е от дейностите по интегрирания проект за подобряване на водния сектор в Добрич, чието начало беше дадено през 2017 г. Над 100 хил. жители ще се възползват от модернизираното съоръжение. Общият размер на инвестицията е за над 114,9 млн. лв., като безвъзмездната финансова помощ, предоставена по ОПОС ‎2014-2020 е 86,2 млн. лв. Събитието ще се проведе на 21 март от 13.00 часа на площадката на пречиствателна станция за отпадъчни води с. Врачанци.", "date": "2018.03.20", "title": "Зам.-министър Красимир Живков ще направи първа копка на пречиствателната станция в Добрич на 21 март"}
{"url": "http://www.focus-news.net/news/2018/03/20/2501454/daily-sabah-spored-turskoto-pravitelstvo-sasht-ne-mogat-i-ne-iskat-da-razberat-sashtnostta-i-tselite-na-operatsiyata-v-afrin.html", "text": "Турското външно министерство заяви, че властите на САЩ все още не могат да разберат природата и целите на операцията на турските въоръжени сили в сирийския регион Африн, пише   Daily Sabah.\r\n„Операция „Маслинова клонка“ е операция срещу тероризма. Операцията със сигурност не цели гражданското население, а по-скоро цели да спаси цивилното население от потисническото на терористичните организации“, пише в официално заявление на министерството.  Посланието идва в отговор на заявлението на Държавния департамент на САЩ, че страната е „дълбоко загрижена“ относно хуманитарната ситуация в Африн.\r\nТурското министерство съобщава, че е предприело необходимите мерки, за да осигури защитата на цивилните, както и хуманитарна помощ за тях. \r\n„Последното изказване на САЩ демонстрира, че те вси още не могат или не искат да разберат причините, целите и природата на операция „Маслинова клонка“, на свой ред коментира турският вицепремиер Бекир Боздаг.  Виктор Турмаков", "date": "2018.03.20", "title": "Daily Sabah: Според турското правителство САЩ „не могат и не искат“ да разберат същността и целите на операцията в Африн"}
{"url": "http://www.focus-news.net/news/2018/03/20/2501497/inzh-doncho-atanasov-api-nadyavame-se-drugata-sedmitsa-da-asfaltirame-i-obezopasim-patya-koyto-shte-zaobikoli-srutishteto-na-patya-smolyan-madan.html", "text": "Надяваме се другата седмица да асфалтираме и обезопасим пътя, който ще заобиколи срутището на пътя Смолян-Мадан. Това каза на брифинг председателят на УС на Агенция „Пътна инфраструктура“ инж. Дончо Атанасов във връзка със срутището на път ІІ-86 Смолян – Мадан, предаде репортер на Агенция „Фокус“. „Срутището внезапно тръгна на 6 март, на 9 март бях там с няколко цели. Първо да огледам цялото срутище. Решихме няколко важни проблема. Изпълнението на водопровода е над стария, който не е демонтиран и играе ролята на дренаж. Това е на около 200 м над пътя. Засега по тези комуникации функционирането на водопровода и 110-киловолтовия енергиен системен оператор нямат никакви проблеми“, заяви Атанасов. Той уточни, че са започнали прокарването на нов път. „Работим го доста усилено. Утре пътят ще бъде пробит и отворен. Надяваме се в рамките на другата седмица да асфалтираме пътя и да го обезопасим, така че да бъде нормален за преминаването на бусове и лекотоварни автомобили. Осигурили сме достатъчно автобуси за връзка с областния център. Днес областният управител и кметът на Смолян ще проведат среща с кметовете на всички села, засегнати от затварянето на главния път. Засега няма напрежение“, допълни той и добави, че от днес върви геодезично заснемане, а от утре допълнителна геология, която трябва да се извърши в този участък. „Най-важното нещо е, че всички институции работим в пълен синхрон“, подчерта още той. \r\nЛюба АЛЕКСИЕВА", "date": "2018.03.20", "title": "Инж. Дончо Атанасов, АПИ: Надяваме се другата седмица да асфалтираме и обезопасим пътя, който ще заобиколи срутището на пътя Смолян-Мадан"}
{"url": "http://www.focus-news.net/news/2018/03/20/2501514/nimh-nay-golyamo-kolichestvo-valezhi-sa-padnali-v-karnobat-19-l-kv-m-a-nay-golyama-e-snezhnata-pokrivka-v-razgrad-8-sm.html", "text": "Най-голямо количество валежи са паднали в Карнобат – 19 л/ кв. м., а най-голяма е снежната покривка в Разград – 8см. Това съобщиха за Агенция „Фокус“ от Националния институт по метеорология и хидрология (НИМХ) при БАН. През изминалата нощ снежна покривка се е образувала предимно в северна и североизточна България. В Силистра снежната покривка е достигнала 5 см.; Русе – 4 см.; Лом, Монтана, Видин и Враца – 7 см. По-големи количества валежи са паднали в Благоевград – 18 л/ кв. м., в Сливен и Елхово – 17 л/ кв. м.", "date": "2018.03.20", "title": "НИМХ: Най-голямо количество валежи са паднали в Карнобат – 19 л/ кв. м., а най-голяма е снежната покривка в Разград – 8 см"}
{"url": "http://www.focus-news.net/news/2018/03/20/2501518/blagoevgrad-dots-d-r-binka-dobreva-shte-iznese-publichna-lektsiya-v-yuzu-neofit-rilski.html", "text": "Доц. д-р Бинка Добрева ще изнесе публична лекция на тема „Световно признание на българската народна песен – фолклорни посланици“ в ЮЗУ „Неофит Рилски“ от 13.00 часа, съобщиха от висшето учебно заведение. Срещата на доц. Добрева със студенти, преподаватели и гости ще се проведе в зала 114, Учебен корпус 1. По време на лекцията студенти от специалностите „Изпълнителско изкуство (народни инструменти или народно пеене)“ и „Педагогика на музикалното изкуство“ ще демонстрират уменията си като изпълнят някои български народни песни, станали известни в цял свят.", "date": "2018.03.20", "title": "Благоевград: Доц. д-р Бинка Добрева ще изнесе публична лекция в ЮЗУ „Неофит Рилски“"}
{"url": "http://www.focus-news.net/news/2018/03/20/2501519/angela-merkel-nyama-prichina-za-sanktsii-sreshtu-gerhard-shryoder-zaradi-podkrepata-mu-kam-rusiya.html", "text": "Германският канцлер Ангела Меркел заяви, че „не вижда причина“ да наказва своя предшественик Герхард Шрьодер заради това, че е заел високи постове в руски компании, предава EUObserver.\r\nТова бе предадено от говорителя на Меркел Щефан Зайберт.\r\n„Това е лично решение на Шрьодер, но политически това е бедствие“, коментира бившият датски министър председател и генерален секретар на НАТО Андерс Фог Расмусен.  Виктор Турмаков", "date": "2018.03.20", "title": "Ангела Меркел: Няма причина за санкции срещу Герхард Шрьодер заради подкрепата му към Русия"}
{"url": "http://www.focus-news.net/news/2018/03/20/2501502/sitel-makedoniya-gratskiyat-vanshen-ministar-pristiga-na-22-mart-v-skopie-s-dokument-ot-20-stranitsi-i-55-tochki-makedonskiyat-ministar-predsedatel-e-optimist-za-reshavaneto-na-spora-za-imeto.html", "text": "Македонският министър-председател Зоран Заев е оптимист, че ще намери решение на спора за името, ако вземе предвид достойнството и идентичността на страната. Той изрази надежда относно посещението на гръцкия външен министър Никос Кодзиас в Скопие през следващите дни, както и за преговорите с пратеника на ООН Матю Нимиц, които могат да направят крачка напред в решаването на проблема. За него е от решаващо значение как решението ще бъде прието от гръцката общественост и от гръцките институции, предава македонската медия  “Сител“.\r\nСпоред гръцките медии  външният министър ще представи на 23 март проектоспоразумение, изготвено от тяхното МВнР  и  обсъдено подробно от гръцкия министър-председател Алексис Ципрас и Кодзиас. Документът съдържа около 55 параграфа  на 20 страници. Според „Hellasjournall“ източници от САЩ посочват, че в пакета са предложени пет имена, включително Нова Македония и Горна Македония, написани на славянски език.\r\n„То Vimа“ твърди, че гръцкото правителство предпочита „Горна Македония“ и че международното споразумение ще стигне до гръцкия парламент след Великден, може би в началото на май. Източниците на вестника посочват, че в гръцкия пакет промяната на конституцията на Македония  ще бъде условие за решение на спора.\r\nМедиите са осъдили, че на 27 март ще се състои нова среща на външните министри с Нимиц, но за това засега няма официално потвърждение нито от Скопие, нито от Атина. Виктор Турмаков", "date": "2018.03.20", "title": "“Сител“ (Македония) : Гръцкият външен министър пристига на 22 март в Скопие с документ от 20 страници и 55 точки – македонският министър председател е оптимист за решаването на спора за името"}
{"url": "http://www.focus-news.net/news/2018/03/20/2501522/veliko-tarnovo-vtoro-natsionalno-uchenichesko-sastezanie-po-mitnicheski-i-danachen-kontrol-za-plovdivskite-srednoshkoltsi-provede-stopanskata-akademiya-v-svishtov.html", "text": "За втора поредна година Националната търговска гимназия в гр. Пловдив бе домакин на Национално ученическо състезание по „Митнически и данъчен контрол”. Това съобщиха от пресцентъра на Стопанска академия „Димитър А. Ценов” – Свищов. Организатор на средношколската надпревара бе катедра „Контрол и анализ на стопанската дейност” към Стопанска академия „Димитър А. Ценов” – Свищов, подкрепена от Академичния център за кариерно консултиране и връзки с обществеността. В състезанието се включиха общо 57 ученици от училището домакин и от Професионална гимназия по икономика и мениджмънт в гр. Пазарджик, всички обучаващи се в специалност „Митническа и данъчна администрация”. Тази година броят на участниците е с над 40% по-голям от миналогодишния, което може да се разглежда като завишен интерес към възможността за продължаване на обучението им в областта на финансовия контрол.\r\nПриветствие към участниците отправи доц. д-р Момчил Антов, представител на катедрата-организатор на състезанието. Той апелира към средношколците да покажат придобитите от тях знания по изучаваната специалност и да демонстрират такива умения и креативност при решаване на състезателния казус, с които максимално да затруднят журито при определяне на най-добрите. Доц. Антов благодари на домакините за създадената организация и осигурени условия за провеждане на националното състезание.\r\nУчастващите в ученическата надпревара средношколци бяха разпределени в 14 отбора, сформирани на случаен принцип, като във всеки отбор имаше представители и от двете участващи училища. Регламентът и подготвеният за състезанието казус разясни доц. Антов, а в качеството на ментори на всички екипи бяха ас. Жельо Желев и две студентки от 3-ти курс на специалност „Стопански и финансов контрол” в свищовската академия – Гергана Бауренска и Ивана Димова.\r\nУчениците бяха поставени в работна среда, максимално близка до реалната и се превъплътиха в ролите на митнически и данъчни инспектори. В предоставеното им задание те трябваше да направят проверка на извършените външнотърговски сделки от страна на конкретна българска фирма. Въз основа на предприетите от тях контролни действия, екипите установиха редица несъответствия в оформените документи. Част от тях класифицираха като технически грешки, а останалите като нарушения на митническото или данъчното законодателство, за които определиха вида и размерите на наложените административни санкции на проверяваната фирма.\r\nЖурито на състезанието бе съставено от академичните преподаватели доц. д-р Момчил Антов и ас. Жельо Желев, и Славейка Иванова – директор на Националната търговска гимназия в гр. Пловдив. Най-добре представилите се три отбора бяха отличени със специалните награди на: Ректора на Стопанска академия „Димитър А. Ценов” – Свищов; катедра „Контрол и анализ на стопанската дейност” при Стопанска академия; Националната организация на митническите агенти (НОМА).\r\nОбщото впечатление, което сподели журито бе, че обучението и подготовката на учениците по митнически и данъчен контрол е на високо ниво, което е предпоставка за бъдещото им добро професионално развитие в областта на финансовия контрол. Участвалите в състезанието 15 ученици от 11-ти клас на НТГ – Пловдив изразиха желание и интерес за участие в подобно мероприятие и през следващата година, когато се предполага, че ще бъдат още по-добре подготвени и ще могат по-уверено да атакуват призовите места в състезанието.\r\nСлед състезанието, доц. д-р Момчил Антов представи пред всички участници образователното портфолио на Стопанска академия. Говорейки за начините и сроковете за кандидатстване в свищовското висше училище, той подчерта, че с получения от състезанието сертификат, всеки ученик може да бъде приет за студент по първа желана специалност и форма на обучение. Средношколците зададоха и допълнителни въпроси относно развиваните в Стопанска академия специалности в ОКС „бакалавър”, което е доказателство за проявения от тяхна страна интерес за продължаване на обучението им в свищовската Алма матер.\r\nВ рамките на състезанието се проведе и поредната работна среща между учители от профилирани средни училища, в които се преподава митнически и данъчен контрол, и академични преподаватели от Стопанска академия. На нея се коментира разработения от екип на катедра „Контрол и анализ на стопанската дейност” и утвърден от НАПОО към Министерство на образованието и науката нов Държавен образователен стандарт за придобиване на квалификация по професията „Данъчен и митнически посредник”. Обсъдени бяха и конкретни предложения до МОН за промяна и актуализиране на учебните програми и планове за преподаваните в профилираните гимназии дисциплини от това направление.", "date": "2018.03.20", "title": "Велико Търново: Второ национално ученическо състезание по „Митнически и данъчен контрол” за пловдивските средношколци проведе Стопанската академия в Свищов"}
{"url": "http://www.focus-news.net/news/2018/03/20/2501516/v-tsentara-za-gradska-mobilnost-shte-badat-otvoreni-podadenite-oferti-za-uchastie-v-obshtestvenata-porachka-za-izgrazhdane-na-tiket-sistemata.html", "text": "Днес в 14.00 часа ще бъдат отворени подадените оферти за участие в обществената поръчка за изграждане на тикет системата. Това съобщиха от Центъра за градска мобилност. Процедурата ще се проведе в сградата на ЦГМ на бул. \"Т. Александров\". Оферти са подали 10 фирми. \r\nЗащо е важна тикет система:\r\n- Дава повече удобства на пътниците. С един превозен документ ще може да се ползва цялата мрежа на градския транспорт, включително и метрото, за което сега трябва да купувате отделно билет. Освен това картите за пътуване ще могат да се зареждат от удобно за всеки място - през телефон или от домашния компютър. Няма да се налага хората да се редят на опашка.\r\n- Ще се монтират камери във всички превозни средства и ще се повиши сигурността и безопасността в градския транспорт.\r\n- Системата ще ни позволи да управляваме по-добре ресурсите ни - както работата на контрольорите, така и самите линии. Тя ще ни показва кои са най-натоварените линии, а това ще позволи да скъсяваме интервала на движение и да осигуряваме по-честото им обслужване.\r\n- Борбата с гратиса ще е по-ефективна.\r\nИзпълнителят ще трябва да изгради системата в 1300 превозни средства, които трябва да се оборудват и депата, да се направи връзка със системата на метрото, да се включат пунктовете за продажба на карти, да се обучат служителите.", "date": "2018.03.20", "title": "В Центъра за градска мобилност ще бъдат отворени подадените оферти за участие в обществената поръчка за изграждане на тикет системата"}
{"url": "http://www.focus-news.net/news/2018/03/20/2501521/api-otpadat-vsichki-ogranicheniya-za-dvizhenie-na-mps-nad-12-t-za-oblastite-shumen-targovishte-razgrad-ruse-i-silistra.html", "text": "Отпадат всички ограничения за движение на МПС над 12 т за областите Шумен, Търговище, Разград, Русе и Силистра. Това съобщиха от пресцентъра на Агенция \"Пътна инфраструктура\".", "date": "2018.03.20", "title": "АПИ: Отпадат всички ограничения за движение на МПС над 12 т за областите Шумен, Търговище, Разград, Русе и Силистра"}
{"url": "http://www.focus-news.net/news/2018/03/20/2501520/slavcho-hadzhiev-kmet-na-selo-osina-neobhodimi-sa-speshni-deystviya-za-ukrepvane-na-svlachishteto-na-edinstveniya-pat-ot-i-za-seloto.html", "text": "Необходими са спешни действия за укрепване на свлачището на единствения път от и за село Осина. Това каза за Радио „Фокус“ – Пирин Славчо Хаджиев, кмет на населеното място. По думите му към момента то не е силно активно, но въпреки това притеснява жителите на Осина. „Преди година направихме отводнителни канавки и насипи, в които да отива дъждовната вода, а не върху само свлачището, за да го подрива и подронва. Засега тези мерки вършат някаква работа, но това не ни успокоява напълно“, каза още Хаджиев. Той добави, че селото няма друг път и ако се случи нещо с него, то Осина ще остане откъсната от другите населени места. „Този път ни свързва с останалият свят, ако мога да се изразя така. Само по него можем да стигнем до Община Сатовча, Доспат, Гоце Делчев и така нататък. Тоест това е единственият изход, но и вход за селото“, подчерта Хаджиев. Той добави, че по този път всеки делничен ден в 07.15 часа преминава и училищен автобус, който извозва ученици от 5 до 12 клас към близките училище. Хаджиев добави, че за укрепването на пътя са необходими над 700 хил. лева. Той отбеляза, че Община Сатовча е изготвила проект за целта, който е бил представен на институциите, като към момента се чака финансиране за неговото реализиране. За упрекването на другото свлачище, което застрашава къщи във вътрешността на село Осина пък са необходими около 162 хил. лева, като и за него има готов проект.\r\nХаджиев прибави, че в Община Сатовча има и друго опасно свлачище, което се е активизирало. То се намира в село Плетена.„Фокус“ припомня:\r\nПървото свлачище в село Осина се образува през 2013 година. То е надвиснало над няколко къщи, които може да отнесе при по-сериозно активиране. В края на март 2015 година, заради поредното активизиране на свлачището три семейства от сатовчанското село бяха евакуирани. Тогава от свлачищния процес бяха засегнати четири къщи, като три от тях бяха под голяма заплаха. С нормализирането на времето и временното спиране на действие на свлачището, хората се върнаха по домовете си. Второто свлачище се появи през 2015 година, като вследствие на него рухна половината шосе, което е единственият път към населеното място.\r\nЛивия НИНОВА", "date": "2018.03.20", "title": "Славчо Хаджиев, кмет на село Осина: Необходими са спешни действия за укрепване на свлачището на единствения път от и за селото"}
{"url": "http://www.focus-news.net/news/2018/03/20/2501526/vasil-vasilev-direktor-eksploatatsiya-i-poddarzhane-v-chez-razpredelenie-balgariya-nyama-opasnost-za-mrezhata-vapreki-vloshavaneto-na-meteorologichnite-usloviya.html", "text": "Няма опасност за мрежата, въпреки влошаването на метеорологичните условия. Това каза Васил Василев, директор „Експлоатация и поддържане“ в ЧЕЗ Разпределение България,  в интервю за Агенция „Фокус“  във връзка с влошаването на метеорологичните условия. „Аварийната обстановка на територията, на която оперира компанията, е в рамките на обичайното, няма населени места без електрозахранване в резултат на метеорологичната обстановка. В Западна България няма никакви аварии, всички временни прекъсвания са планирани, с цел подобряване на услугата, за което клиентите са уведомени по установения ред“, обясни Василев. По думите му от дружеството са готови да реагират незабавно във всеки един момент при евентуални смущения в електрозахранването. „В момента на разположение са 300 екипа. Разполагаме с необходимите материали, инструменти, високо проходими автомобили и други специализирани транспортни средства. Възможностите ни са при извънредни ситуации да изпратим на терен до 400 екипа, каквито вярвам, че вече няма да се случват, тъй като, както казахте, астрономическата пролет дойде“, добави Василев.\r\nТой отбеляза, че подготовката на мрежата за зимния сезон и превантивните дейности се провеждат в продължение на цялата година. „Ние извършихме мащабна профилактика в рамките на тази подготовка, реализирахме рекорден обем инвестиции. Монтирахме автоматизирани съоръжения на много места, което спомага за многократно по-бързата ни реакция. Подготвихме мрежата добре и това стана видно тази зима - дори при силния ураганен вятър, който ни сполетя няколко пъти, или при обилните дъждове и снеговалежи, ние нямахме населени места без електрозахранване за дълъг период от време. Усилията, които положихме дадоха резултат“, каза още Василев.", "date": "2018.03.20", "title": "Васил Василев, директор „Експлоатация и поддържане“ в ЧЕЗ Разпределение България: Няма опасност за мрежата, въпреки влошаването на метеорологичните условия"}
{"url": "http://www.focus-news.net/news/2018/03/20/2501527/blagoevgrad-obshtinata-organizira-proletno-pochistvane-i-kampaniya-za-razdelno-sabirane-na-otpadatsite.html", "text": "Общината организира пролетно почистване ведно с кампания за разделно събиране на отпадъците. Това съобщиха от пресцентъра на Община Благоевград. Тази година традиционното почистване ще се проведе в рамките на два дни - 28 и 29 април (събота и неделя). Всички жителите могат да се включат в инициативата като почистят разделно отпадъците в районите около домовете си. Събраните отпадъци може да бъдат изнесени до най-близките съдове за разделно събиране. Ангажиментът за извозване на разделно събрания боклук е на  Екопартнърс АД.  Община Благоевград ще осигури цветни чували за смет и ръкавици, за да улесни работата на доброволците.  \r\nРазделното събиране на отпадъци е съществена предпоставка за оползотворяването им. Това може да означава възстановяване, повторна употреба, рециклиране. Почти всички стоки, които се употребяват в ежедневието се предлагат в опаковка. Повечето от тях са направени от материалите пластмаса, стъкло, хартия и картон, метали. За производството им се използват природни ресурси: вода, въздух, дървен материал, петрол, метални руди и др., които не могат да се възстановяват от само себе си със скоростта, с която ги употребяваме, т.е. те се изчерпват. След като опаковките вече са изпълнили своето предназначение, ако не се оползотворяват правилно, се натрупват огромни количества отпадък, който в по-голямата си част е много трудно разградим в природата, също така опасен и застрашаващ здравето и живота на хората и другите живи организми. Чрез оползотворяването на отпадъците се цели да се подпомогне разрешаването на тези проблеми. \r\nОбщина Благоевград призовава жителите да бъдат отговорни към опазване на околната среда и да подкрепят активно кампанията за разделно събиране.", "date": "2018.03.20", "title": "Благоевград: Общината организира пролетно почистване и кампания за разделно събиране на отпадъците"}
{"url": "http://www.focus-news.net/news/2018/03/20/2501523/api-dvizhenieto-se-osashtestvyava-v-edna-lenta-po-pat-i-2-ruse-razgrad-predi-vlizaneto-v-tsar-kaloyan-v-posoka-razgrad-poradi-patnotransportno-proizshestvie.html", "text": "Движението се осъществява в една лента по път I-2 Русе - Разград, в участъка село Писанец - Цар Калоян преди влизането в Цар Калоян в посока Разград, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от служители на МВР.", "date": "2018.03.20", "title": "АПИ: Движението се осъществява в една лента по път I-2 Русе - Разград, преди влизането в Цар Калоян в посока Разград, поради пътнотранспортно произшествие"}
{"url": "http://www.focus-news.net/news/2018/03/20/2501525/rumen-petkov-i-tsvetan-antov-dariha-knigi-i-patriotichen-kalendar-na-dve-chitalishta-v-pleven.html", "text": "Като част от традиционната инициатива на ПП АБВ за подкрепа на просветната дейност, Румен Петков и Цветан Антов дариха книги и патриотичен календар на две читалища в Плевен. Това съобщиха от пресцентъра на ПП АБВ. По време на събитието в читалище „Съгласие“ те посочиха, че в календара специално е отбелязана датата четвърти март, на която през 1887 г. в Плевен е роден един от видните български културни дейци Ячо Стоянов Хлебаров - учител, публицист, издател, преводач и адвокат. Личност с огромен принос за развитието на библиотечната и читалищна дейност. \r\nОт ръководството на читалище „Съгласие“ са направили подарък на Цветан Антов и Румен Петков - издание на „Библиографски указател на Ячо Хлебаров“, изготвен и публикуван по повод 145-годишнината на учреждението от проф. Мария Младенова. Книгата вече е част от библиотеката на ПП АБВ. \r\nДарение от книги и календар получи и читалище „Никола Ракитин“ в областния град. В патриотичното издание е отбелязана датата на рождението на Ракитин - шести юни 1885 г. Първоначално той работи като учител в град Плевен, а впоследствие става и директор на Военно-историческия музей. Занимава се с публицистика, автор е на стихосбирки. През годините е сътрудник на редица печатни издания в България.", "date": "2018.03.20", "title": "Румен Петков и Цветан Антов дариха книги и патриотичен календар на две читалища в Плевен"}
{"url": "http://www.focus-news.net/news/2018/03/20/2501528/api-vremenno-e-ogranicheno-dvizhenieto-po-pat-ii-49-targovishte-ragrad-i-pat-iii-204-razgrad-popovo-za-mps-nad-12-t.html", "text": "Временно е  ограничено движението по път II-49 Търговище - Раград и път III-204 Разград - Попово за МПС над 12 т. Това съобщиха от пресцентъра на Агенция \"Пътна инфраструктура\".", "date": "2018.03.20", "title": "АПИ: Временно е ограничено движението по път II-49 Търговище - Раград и път III-204 Разград - Попово за МПС над 12 т"}
{"url": "http://www.focus-news.net/news/2018/03/20/2501529/burgas-elektricheski-stalb-v-tsentara-na-grada-se-e-vazplamenil-zaradi-kaso-saedinenie-nyama-postradali.html", "text": "Електрически стълб в центъра на града се е възпламенил вследствие на влагата през изминалото денонощие. Това съобщи за Радио „Фокус“ - Бургас гл. инспектор Николай Николаев, началник на РСПБЗН - Бургас. По думите му най-вероятната причина е късо съединение. Няма пострадали хора. Общо 12 сигнала за пожари, спасителна дейност и техническа помощ са постъпили през денонощието. Не са постъпвали сигнали за отводняване. Екипи от Общината са реагирали на сигнали за отпушване на шахти на канализацията в двор и улица около Бургас.\r\nМария РУСЕВА", "date": "2018.03.20", "title": "Бургас: Електрически стълб в центъра на града се е възпламенил заради късо съединение, няма пострадали"}
{"url": "http://www.focus-news.net/news/2018/03/20/2501530/sofiyska-rayonna-prokuratura-vnese-obvinitelen-akt-za-litse-opitalo-se-da-vnese-v-stranata-blizo-40-000-shtatski-dolara-bez-da-gi-deklarira-pred-mitnicheskite-vlasti.html", "text": "Софийска районна прокуратура внесе обвинителен акт за лице, опитало се да внесе в страната близо 40 000 щатски долара, без да ги декларира пред митническите власти. Това съобщиха от пресцентъра на Прокуратурата. С внесения днес акт Владимир Павлов е обвинен в това, че на 19 декември 2016 г. на Терминал 2 на летище „София“ в салона за пътници „Пристигане”, не е изпълнил задължението си да декларира пред митническите органи – писмено, във валутна митническа декларация, парични средства, пренасяни през границата на страната – при влизане в Република България  от Турция, която граница е външна граница на Европейския съюз; като стойността на предмета на престъплението е в особено големи размери, а именно –сумата от  40 900 щатски долара с левова равностойност 76 754,58 лева. Описаното деяние съставлява престъпление по чл.251, ал.1 НК.\r\nПредстои делото срещу  Павлов да бъде насрочено за разглеждане в Софийски районен съд.", "date": "2018.03.20", "title": "Софийска районна прокуратура внесе обвинителен акт за лице, опитало се да внесе в страната близо 40 000 щатски долара, без да ги декларира пред митническите власти"}
{"url": "http://www.focus-news.net/news/2018/03/20/2501532/kyustendil-kachestvoto-na-piteynata-voda-e-provereno-v-12-naseleni-mesta-ot-oblastta-v-dve-ot-tyah-probite-sa-imali-otkloneniya-ot-standartite.html", "text": "Качеството на питейната вода е проверено в 12 населени места в областта, в две от тях пробите са имали отклонения от стандартите. Това съобщиха за Радио „Фокус” – Кюстендил от Регионална здравна инспекция – Кюстендил. През изминалия месец са взети 18 проби питейна вода при консуматорите от централно водоснабдени населени места по показателите, включени в постоянния мониторинг. Установено е, че две от пробите не отговарят на Наредбата за качеството на водата, предназначена за питейно-битови цели. В тази връзка са издадени предписания за предприемане на мерки за възстановяване на качеството на водата в населеното място, където в изследваната проба е установено отклонение от нормативно допустимите стойности за съответните показатели. След извършен анализ на взети повторни проби вода от пунктове, е установено, че водата съответства по изследваните показатели, с което е констатирано, че издадените предписания до ВиК операторите за възстановяване качеството на  водата за питейно-битови цели, са изпълнени в указания срок.\r\nВенцеслав ИЛЧЕВ", "date": "2018.03.20", "title": "Кюстендил: Качеството на питейната вода е проверено в 12 населени места от областта, в две от тях пробите са имали отклонения от стандартите"}
{"url": "http://www.focus-news.net/news/2018/03/20/2501538/kyustendil-udalzhen-e-srokat-za-sformirane-na-rabotna-grupa-za-aktualizirane-na-investitsionnata-programa-na-obshtinata.html", "text": "Удължен е срокът за сформиране на работна група за актуализиране на Инвестиционната програма на Общината. Това съобщи за Радио „Фокус” – Кюстендил зам.-кметът на Община Кюстендил Надя Каратова. По думите ѝ срокът за подаване на документи за участие в работната група е до 3 април, включително. Общината сформира нова работна група за оценка на проектни фишове за актуализиране на Инвестиционната ѝ програма по Оперативна програма „Региони в растеж“. В нея могат да участват представители само на заинтересованите страни – юридически лица и сдружения на собствениците, регистрирани или извършващи дейност на територията на общината Кюстендил. Работната група е с постоянен характер и се председателства от ръководителя на междинното звено по оперативната програма – Надя Каратова. „Целта е оценяване на проектни фишове, с които да се актуализира инвестиционната програма на община Кюстендил. Съставът на работната група следва да бъде между 5 и 25 лица. Колкото по-бързо се сформира тази работна група, толкова по-рано ще започне работа по приемане на проектни фишове”, каза Надя Каратова.\r\nВенцеслав ИЛЧЕВ", "date": "2018.03.20", "title": "Кюстендил: Удължен е срокът за сформиране на работна група за актуализиране на Инвестиционната програма на Общината"}
{"url": "http://www.focus-news.net/news/2018/03/20/2501535/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.03.20", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/20/2501540/api-otpadat-ogranicheniyata-po-pat--49-targovishte-razgrad-i-pat--204-razgrad-popovo-za-avtomobili-nad-12-t.html", "text": "Отпадат ограниченията по път II-49 Търговище - Разград и път III-204 Разград - Попово за автомобили над 12 т. Това съобщиха от пресцентъра на Агенция \"Пътна инфраструктура\".", "date": "2018.03.20", "title": "АПИ: Отпадат ограниченията по път II-49 Търговище - Разград и път III-204 Разград - Попово за автомобили над 12 т"}
{"url": "http://www.focus-news.net/news/2018/03/20/2501539/afp-oon-razkritikuva-masovite-narusheniya-na-choveshkite-prava-v-turtsiya.html", "text": "ООН предупреди, че продължаващото в Турция състояние на извънредно положение, наложено след опита за преврат в страната през лятото на 2016 г., е виновно за сериозни нарушения на човешките права срещу стотици хиляди души, включващи изпитания и неправомерни задържания под стража, предава  AFP.\r\n„Постоянните удължавания на състоянието на извънредно положения в Турция са довели до дълбоки нарушения на човешките права за стотици хиляди души“, съобщава ООН в свой доклад за ситуацията след опита за преврат.  Виктор Турмаков", "date": "2018.03.20", "title": "AFP: ООН разкритикува масовите нарушения на човешките права в Турция"}
{"url": "http://www.focus-news.net/news/2018/03/20/2501534/kyustendil-proletna-izlozhba-beshe-otkrita-vav-foayeto-na-chitalishte-bratstvo.html", "text": "Пролетна изложба беше открита във фоайето на читалище „Братство”, предаде репортер на Радио „Фокус” – Кюстендил. На откриването присъстваха председателят на читалището Иван Андонов, ръководителят на класа по изобразително изкуство Силвия Каралийска, възпитаници на кръжока и техните родители. „Особено ми е приятно, че броени часове преди настъпването на пролетта и преди официалния празник на града – „Кюстендилска пролет”, откриваме традиционната ни пролетна изложба. Поздравявам младите таланти за упорития им труд, който те полагат. Поздравявам родителите им за грижите и усилията, с които възпитават децата, на знания и умения, с тези усилия ние развиваме техния потенциал, за да може Кюстендил да остане един от големите художествени центрове”, каза Иван Андонов. В изложбата се включиха над 30 млади художници на възраст от 7 до 16 години. Следващият месец ще бъде открита и великденска изложба.\r\nВенцеслав ИЛЧЕВ", "date": "2018.03.20", "title": "Кюстендил: Пролетна изложба беше открита във фоайето на читалище „Братство”"}
{"url": "http://www.focus-news.net/news/2018/03/20/2501531/ria-novosti-prezidentat-na-polsha-nyama-da-pozdravyava-vladimir-putin-sa-pobedata-na-izborite.html", "text": "Президентът на Полша Анджей Дуда няма да  поздравява Владимир Путин с победата на изборите за държавен глава на Русия, предава  РИА Новости, позовавайки се на местни медии.\r\nСпоред началникът на канцеларията на полското президентско Кшиштоф Щерски „Дуда не смята, че това е добър момент за поздрави“. Той не изключи, че полският президент ще изпрати „формални, дипломатически поздравления“ по случай встъпването в длъжност. \r\nПрезидентските избори в Русия преминаха на 18 март. Путин победи с с76,68% при 99,94% от обработените бюлетини. Избирателната активност е 67,4%.  Виктор Турмаков", "date": "2018.03.20", "title": "РИА Новости: Президентът на Полша няма да поздравява Владимир Путин са победата на изборите"}
{"url": "http://www.focus-news.net/news/2018/03/20/2501541/razgrad-dva-leki-avtomobila-sa-se-sblaskali-chelno-po-patya-ruse-razgrad-predi-vlizaneto-v-tsar-kaloyan.html", "text": "Два леки автомобила („Дачия“ и „Мерцедес МЛ“) са се сблъскали челно по пътя Русе-Разград, преди влизането в град Цар Калоян. Това съобщиха за Агенция „Фокус“ от ОДМВР-Разград. По първоначална информация става въпрос за сериозен сблъсък между автомобилите. Причините и обстоятелствата по катастрофата предстои да се изяснят. \r\nОчаквайте подробности!", "date": "2018.03.20", "title": "Разград: Два леки автомобила са се сблъскали челно по пътя Русе-Разград, преди влизането в Цар Калоян"}
{"url": "http://www.focus-news.net/news/2018/03/20/2501533/inzh-doncho-atanasov-api-nay-vazhnoto-neshto-e-da-nyama-sotsialno-naprezhenie-pri-tezhki-situatsii-kato-srutishteto-na-patya-smolyan-madan.html", "text": "Най-важното нещо е да няма социално напрежение при такива тежки ситуации. Имаме стегната организация. Това каза на брифинг председателят на УС на Агенция „Пътна инфраструктура“ инж. Дончо Атанасов във връзка със срутището на път ІІ-86 Смолян – Мадан, предаде репортер на Агенция „Фокус“. „За хората ще бъдат осигурени колкото е необходимо транспортни средства, за да имат връзка с областния град. Имаме алтернативни маршрути. Всичко е свързано и с метеорологичните условия, които очакваме в следващите 2-3 дни с ниски температури. Ще набелязваме план как ще укрепваме това огромно нещо. Работата си продължава денонощно и молбата ни е за търпение на хората, които не бива да се чувстват изолирани. Всички мероприятия, които ще извършваме, не са безопасни за хората, които ще ги правят. Хората, които ще работят там също са изложени на нещо, което не е никак леко. Старият път, докато не започнат укрепителни мероприятия на масива, няма как да отговоря кога ще бъде пуснат“, коментира инж. Атанасов. По думите му ще направят и невъзможното това да се случи в най-кратки срокове. „Пътят трябва да бъде безопасен, няма кой да поеме тази отговорност и да пусне пътя в такова състояние. На този етап, докато не видим дълбочинното обследване на масива, няма как да кажем кога ще бъде извършено. Утре успеем ли да пробием, няма да има проблем. Ще продължим с огромна енергия да помагаме на хората да не се чувстват откъснати“, каза той. \r\nИнж. Светослав Глосов - член на УС на Агенция „Пътна инфраструктура“, допълни, че на 18 декември 2017 г. е бил получен сигнал от гражданин, който преминава от този участък, за това, че има падане на камъни и има опасност от аварии или да пострадат хора. „Същия ден сме поискали от нашето ОПУ да бъде направен оглед на мястото и да бъде докладвано за състоянието. Това е участък, който касае 150 метра. Това, което се случва в последствие не е на този участък. Падали са отделни камъни, но това, което в момента се прави за срутището, ще се предвиди и укрепването на този скат. Отговорът, който сме дали на 2 януари е бил съвсем точно. Говорим за зимен период, в който има снегонавявания и снежна покрива. Тогава не могат да се извършват такива работи“, обясни инж. Глосов. \r\nЛюба АЛЕКСИЕВА", "date": "2018.03.20", "title": "Инж. Дончо Атанасов, АПИ: Най-важното нещо е да няма социално напрежение при тежки ситуации като срутището на пътя Смолян-Мадан"}
{"url": "http://www.focus-news.net/news/2018/03/20/2501543/veliko-tarnovo-krizistniyat-tsentar-v-selo-ovcha-mogila-razpolaga-s-dostatachno-inertni-materiali-za-pochistvane-na-obshtinskite-patishta.html", "text": "Кризистният център в свищовското село Овча могила разполага с достатъчно инертни материали за почистване на пътните отсечки Драгомирово – Овча могила, Овча могила – Морава и Овча могила – гл. път Плевен – Русе. Това съобщи в предаването „Добре дошли в Свищов“ на Радио „Фокус“ – Велико Търново Нели Великова, ръководител на Центъра и кмет на селото. Тя посочи, че на склад има достатъчни количества пясък и сол. Екипите дават денонощни дежурства. Метеорологичната обстановка се следи постоянно. Нели Великова добави, че доброволните екипи от Кризисния център са участвали в снегопочистване през целия сезон. Най-голямо е било количеството на снежната покривка преди около две седмици. „Тогава се наложи един от доброволците да участва като помощник по време на разчистването на главните общински пътища. Този наш доброволец беше с екипите с почистващата техника“, каза още Великова. Тя добави, че на спешния телефон 0700 10 176 денонощно има дежурен, който следи пътната обстановка и метеорологичните условия. Екипите на Кризисния център и доброволците, заедно със служителите от кметството са доставяли продукти от първа необходимост и лекарства на възрастни самотноживеещи хора. „Изключително голяма е ползата от това звено. Смятам, че многократно, вече повече от година, откакто съществува този Кризисен център, той се доказа като необходимост за населените места, които са по-отдалечени от общинския център“, посочи Нели Великова.\r\nНадежда КРЪСТЕВА", "date": "2018.03.20", "title": "Велико Търново: Кризистният център в село Овча могила разполага с достатъчно инертни материали за почистване на общинските пътища"}
{"url": "http://www.focus-news.net/news/2018/03/20/2501546/shumen-v-rayonnite-punktove-na-bchk-v-shumen-i-novi-pazar-zapochna-razdavaneto-na-hranitelni-pomoshti.html", "text": "Днес в Районните пунктове на БЧК в Шумен и Нови Пазар стартира раздаването на храни от втория транш на ОПХОМП 2016 от ФЕПНЛ. Това съобщиха от Областния съвет на БЧК - Шумен. Всеки от правоимащите ще получи както лютеница 4 бр, доматено пюре 2 бр, грах стерилизиран 4 бр, рибни консерви 7 бр, леща 7 бр, мед 2 бр, бисквити 6 бр, брошура „Какво да правим преди, по време и след бедствието?“, така и консултация по съпътстващите мерки на оперативната програма. Правоимащите от град Шумен са 2035, от Нови Пазар - 1130, от Каолиново - 1531, от Върбица - 1091. Поради неблагоприятните метеорологични условия програмата все още не е стартирала във Върбица и Каолиново. В останалите 6 общини на Шуменска област раздаването ще започне на 23 април след доставката на продукта лютеница.", "date": "2018.03.20", "title": "Шумен: В Районните пунктове на БЧК в Шумен и Нови Пазар започна раздаването на хранителни помощи"}
{"url": "http://www.focus-news.net/news/2018/03/20/2501545/dots-margarita-bakracheva-psiholog-humorat-e-nay-drevnata-strategiya-za-spravyane-sas-stres.html", "text": "Хуморът е най-древната стратегия за справяне със стрес. Това каза психологът доц. Маргарита Бакрачева в интервю за Агенция „Фокус“ по повод Световния ден на щастието, който отбелязваме на 20 март. По думите ѝ трябва да се усмихваме повече. \r\nПо отношение на пролетната умора, доц. Бакрачева препоръча да отделим малко време на себе си, тъй като това е период на адаптация. „Не трябва да се притесняваме и да не се стресираме. Да оставим ден-два, ако не се чувстваме достатъчно във форма, да поседим повече навън, на слънце, да се видим с приятели“, посъветва психоложката.\r\n„Усмихвайте се, формулата на щастието е за всяка негативна емоция ,която преживяваме да имаме няколко положителни“, посъветва психологът. \r\nДеница КИТАНОВА", "date": "2018.03.20", "title": "Доц. Маргарита Бакрачева, психолог: Хуморът е най-древната стратегия за справяне със стрес"}
{"url": "http://www.focus-news.net/news/2018/03/20/2501547/nsi-prez-chetvartoto-trimesechie-na-2017-g-obshtite-razhodi-na-rabotodatelite-za-edin-otraboten-chas-ot-naetite-ot-tyah-litsa-narastvat-s-122-spryamo-sashtiya-period-na-2016-g.html", "text": "По предварителни данни на Националния статистически институт през четвъртото тримесечие на 2017 г. общите разходи на работодателите за един отработен час от наетите от тях лица нарастват с 12.2% спрямо четвъртото тримесечие на 2016 година. Това сочи статистика на Националния статистически институт (НСИ). Увеличението в индустрията е с 11.7%, в услугите - с 11.8%, и в строителството - с 11.9%.\r\nПо икономически дейности през четвъртото тримесечие на 2017 г. най-висок ръст на общите разходи за труд спрямо същия период на предходната година е регистриран в икономическите сектори „Образование“ - с 20.2%, „Други дейности“ - с 19.1%, и „Административни и спомагателни дейности“ - с 15.0%. Най-нисък ръст на общите разходи за труд е регистриран в икономическите сектори „Култура, спорт и развлечения“ - с 1.1%, „Производство и разпределение на електрическа и топлинна енергия и на газообразни горива“ - с 3.7%, и „Финансови и застрахователни дейности“ - с 6.9%. \r\nПрез четвъртото тримесечие на 2017 г. спрямо четвъртото тримесечие на 2016 г. разходите за възнаграждение за един отработен час се увеличават с 12.0%, а другите разходи (извън тези за възнаграждения) - с 13.2%. По икономически сектори изменението на разходите за възнаграждения спрямо същия период на предходната година варира от 1.0% за „Култура, спорт и развлечения“ до 20.1% за „Образование“.", "date": "2018.03.20", "title": "НСИ: През четвъртото тримесечие на 2017 г. общите разходи на работодателите за един отработен час от наетите от тях лица нарастват с 12.2% спрямо същия период на 2016 г."}
{"url": "http://www.focus-news.net/news/2018/03/20/2501544/targovishte-spokoyna-e-zimnata-obstanovka-na-teritoriyata-na-obshtinata.html", "text": "Спокойна е зимната обстановка на територията на община Търговище към 10.30 часа. Това съобщиха от пресцентъра на общината. Всички пътища от общинската пътна мрежа са проходими. Няма населени места без ток и вода. Силен вятър е регистриран в районите на селата Буйново, Цветница и Маково. 8 машини на общинското предприятие БКС почистват общинската пътна мрежа, а на територията на града работят 9. Ръчно се опесъчават районите на улиците „Трайко Китанчев“, „Паисий“, както и всички големи кръстовища. С предимство се обработват площите около спирките на градския транспорт, детските заведения и училищата. Поради очакваното повишаване на температурите през деня, общинското предприятие БКС е в готовност за последваща обработка на улиците с луга и соли.", "date": "2018.03.20", "title": "Търговище: Спокойна е зимната обстановка на територията на общината"}
{"url": "http://www.focus-news.net/news/2018/03/20/2501515/alsat-m-makedoniya-nikos-kodzias-zayavi-che-gratskite-predlozheniya-za-spora-s-imeto-sa-izprateni-do-skopie.html", "text": "Гръцкият министър на външните работи Никос Кодзиас заяви, че до Скопие е изпратен текст, който съдържа предложенията на страната му относно бъдещото сътрудничество между Гърция и Македония, пише македонската медия „Алсат-М“.\r\nНа въпрос от местни медии дали при посещението си тази седмица в Скопие той ще представи гръцкия проект на споразумението, Кодзиас заяви, че предложенията на Атина са вече изпратени.\r\n„Изработихме текст с нашите предложения, както по отношение на откритите проблеми, които имаме с БЮРМ, така и за бъдещия дневен ред на сътрудничеството, което ще донесе полза и на двете страни. Изпратих този текст преди няколко дни в Скопие“, заяви гръцкият външен министър. Очаква се Никос Кодзиас да пристигне в  Скопие в четвъртък. Виктор Турмаков", "date": "2018.03.20", "title": "„Алсат-М“ (Македония): Никос Кодзиас заяви, че гръцките предложения за спора с името са изпратени до Скопие"}
{"url": "http://www.focus-news.net/news/2018/03/20/2501549/snezhana-kaneva-obshtina-sliven-nyama-naseleni-mesta-bez-tok-i-voda.html", "text": "Падналото количество дъжд за последното денонощие на територията на Сливен е 24 л/кв.м.  Това съобщи за Радио \"Фокус\"-Сливен инж. Снежана Кънева, началник – отдел „Сигурност и управление при кризи“ в Общината. Няма сигнали за възникнали ситуации. Навсякъде има ток и вода. Постоянно се обменя информация с кметовете на населените места. Сутринта валежите на територията на общината са били от дъжд и сняг. Вятърът е със скорост около 40 км/ч и е с посока северозапад.\r\nПътищата в община Сливен са проходими при зимни условия. Снежната покривка в равнинната част на общината е 2-3 см. В планинската част снегът е от 7 до 10 см. Там е налице необходимата техника и при спиране на валежите ще се предприеме почистване на пътищата от снега. От Общината призоват гражданите да следят обстановката и да се съобразяват с нея.", "date": "2018.03.20", "title": "Снежана Кънева, община Сливен: Няма населени места без ток и вода"}
{"url": "http://www.focus-news.net/news/2018/03/20/2501550/regnum-ispanskiyat-ministar-predsedatel-shte-boykotira-sreshtata-es-zapadni-balkani-zaradi-prisastvieto-na-kosovo.html", "text": "Испанският министър-председател Мариано Рахой няма да участва на планираната през април среща на високо равнище ЕС-Западни Балкани, предава  Regnum.\r\nСпоред местните медии Рахой няма намерение да участва на събитието, защото не иска да присъства в един кадър с президента на Косово Хашим Тачи. В Мадрид се опасяват, че каталунските сепаратисти могат да използват това като аргумент в полза на признаването на автономната област. \r\nИспания е една от петте страни от ЕС (редов с Гърция, Кипър, Румъния и Словакия), които отказват да признаят независимостта на Косово. Властите на кралството не желаят да създадат така прецедент за каталунците и баските. Мадрид зае още по-твърда позиция по въпроса, след като през октомври 2017 г. в Каталуния бе проведен референдум за независимост, признат за незаконен. \r\nВ началото на тази година бе съобщено, че испанските власти са против Стратегията за разширяването на ЕС в страните от Западните Балкани, отказвайки да подкрепят всяка инициатива, в рамките на която Косово ще се разглежда като суверенна държава.  Виктор Турмаков", "date": "2018.03.20", "title": "Regnum: Испанският министър-председател ще бойкотира срещата ЕС-Западни Балкани заради присъствието на Косово"}
{"url": "http://www.focus-news.net/news/2018/03/20/2501551/varna-mesets-na-frankofoniyata-se-provezhda-za-poredna-godina-v-grada.html", "text": "Месец на франкофонията се провежда във Варна за поредна година. Това съобщиха за Радио „Фокус“ – Варна от Франкофонския център на Варна. Програмата започна още в началото на март и продължава през целия месец. Поводът е 20 март – Международен ден на Франкофонията – празник на френския език и култура, празник на ценностите мир, демокрация, права на човека, толерантност, солидарност, езиково и културно разнообразие. Международният ден на Франкофонията се отбелязва в 70 страни по света – в 56-те държави, членуващи в Международната организация на Франкофонията и в 14-те страни наблюдателки. Те представляват над една трета от държавите членки на ООН с над 890 млн. души население по целия свят, от които над 200 милиона говорят френски. В основата на международната институционална Франкофония е създадената на 20 март 1970 г. Агенция за културно и техническо сътрудничество, прераснала по-късно в Междуправителствена Агенция по Франкофония, а понастоящем, след реформите, преминала в Международна организация на Франкофонията.\r\nБългария се присъединява като пълноправен член към Франкофонската общност през 1993 г. по време на V-та франкофонска среща на върха на остров Мавриций. Цялостната франкофонска дейност у нас се координира на един първи етап от Министерството на културата, а в последствие от 1995 г. насам от МВнР в качеството му на Национален координатор по Франкофония.\r\nТази година екипът на Франкофонски център Варна и неговите партньори са подготвили различни събития, посветени на франкофонията, сред които конкурси, Хайку в гимназиите, тематични срещи, кинопрограма, караоке събития, както и франкофонско рали за учениците от 8 клас.\r\nМарияна ВАЛЕНТИНОВА", "date": "2018.03.20", "title": "Варна: Месец на франкофонията се провежда за поредна година в града"}
{"url": "http://www.focus-news.net/news/2018/03/20/2501542/igor-dodon-moldova-ostava-nadezhden-partnyor-na-rusiya.html", "text": "Президентът на Молдова Игор Додон съобщи, че на среща с посланика на Русия Фарит Мухаметшин го е уверил, че Кишинев остава надежден партньор на Москва във всички области на сътрудничеството, предава РИА Новости.\r\n„Русия е гарант за осигуряването на мира в различните части на света, а Молдова е и остава надежден партньор на Русия във всички области на сътрудничеството: икономическата, политическата и социалната, независимо от действията на някои политици в Кишинев. Уверих, че Русия както и преди остава стратегически партньор на нашата страна“, пише в официално съобщение от пресслужбата на молдавското президентство. \r\nПредадени са и официални поздравления във връзка с победата на Владимир Путин на президентските избори в Русия. Виктор Турмаков", "date": "2018.03.20", "title": "Игор Додон: Молдова остава надежден партньор на Русия"}
{"url": "http://www.focus-news.net/news/2018/03/20/2501554/mvr-paten-intsident-na-bul-slivnitsa-e-dovel-do-samorazprava-mezhdu-vodachite-na-avtomobilite.html", "text": "Пътен инцидент на бул. „Сливница“ е довел до саморазправа между водачите на автомобилите. Това съобщиха за Агенция „Фокус“ от МВР. При инцидента няма пострадали, нанесени са само материални щети. Всеки от участниците ще бъде заведен в районното управление, където ще дадат показания по случая.", "date": "2018.03.20", "title": "МВР: Пътен инцидент на бул. „Сливница“ е довел до саморазправа между водачите на автомобилите"}
{"url": "http://www.focus-news.net/news/2018/03/20/2501548/desislava-slavova-riosv-sofiya-riskovo-e-da-pooshtryavame-horata-da-zadarzhat-bedstvashti-shtarkeli-v-kashtite-zashtoto-te-mozhe-da-zastrashavat-zdraveto-im.html", "text": "Рисково е да поощряваме хората да задържат бедстващите щъркели в къщите си, да ги хранят, да им оказват много грижи, защото това все пак са диви животни и не можем да кажем дали не са болни и не застрашават здравето им. Това каза за Агенция „Фокус“ Десислава Славова – началник отдел „Защита на природата“ в РИОСВ-София, във връзка с все по-зачестилите сигнали за бедстващи бели щъркели в страната заради ниските температури.\r\nСлавова уточни, че прекалената грижа може да доведе до одомашняване на птиците, а това са диви животни и трябва много умело да се подхожда към тях. „Това, което хората трябва да направят, когато видят бедстващ щъркел, е да пуснат сигнал до съответната Регионална инспекция по околната среда и водите и във възможно най-кратък срок да се прецени състоянието на птицата – дали да се остави на място или да се изпрати във ветеринарна клиника за лечение. Тоест, прекалената грижа по някой път може да има обратен ефект за птиците“, коментира още тя и уточни, че при получаване на сигнали РИСОВ – София работи много добре с ветеринарна клиника „Добро хрумване“ и с „ЧЕЗ Разпределение България“.\r\n„С ЧЕЗ имаме вече разработена програма, при която правим съвместни проверки например на щъркели в щъркелови гнезда и използваме тяхна техника, ако се наложи качване. Работим много добре съответно и с доброволци, които оказват помощ, тъй като не винаги имаме възможност да осигурим експерти за проверки на място. За това ни оказват съдействие и от фондация „Дивите животни““, коментира Славова.\r\nЦветилена СИМЕОНОВА", "date": "2018.03.20", "title": "Десислава Славова, РИОСВ-София: Рисково е да поощряваме хората да задържат бедстващи щъркели в къщите, защото те може да застрашават здравето им"}
{"url": "http://www.focus-news.net/news/2018/03/20/2501552/blagoevgrad-bez-problemi-se-izvarshva-preminavaneto-na-motorni-prevozni-sredstva-prez-gkpp-ilinden-i-gkpp-kulata.html", "text": "Без проблеми се извършва  преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварен е трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.03.20", "title": "Благоевград: Без проблеми се извършва преминаването на моторни превозни средства през ГКПП „Илинден“ и ГКПП „Кулата“"}
{"url": "http://www.focus-news.net/news/2018/03/20/2501555/plovdiv-okrazhnata-prokuratura-predade-na-sad-bivshiya-nachalnik-na-ru-asenovgrad-sluzhitel-v-rayonnoto-upravlenie-i-shofyor-v-chastno-druzhestvo-za-7-prestapleniya.html", "text": "Окръжната прокуратура предаде на съд бившия началник на РУ – Асеновград, служител в Районното управление и шофьор в частно дружество за 7 престъпления. Това съобщиха от пресцентъра на Апелативна прокуратура - Пловдив. Окръжна прокуратура - Пловдив внесе в съда обвинителен акт спрямо Димчо Т., на 46 г.,  за това, че на 14 август 2015 г., в гр. Асеновград, област Пловдив, като началник на РУ на МВР - Асеновград, е спомогнал пет лица, извършили кражба, да избегнат спрямо тях наказателно преследване, без да се е споразумял с тях, преди да са извършили самото престъпление (след като лицата са били задържани от полицейски патрул е наредил да бъдат освободени, като не са им отнети, придобитите чрез кражбата вещи).\r\nДимчо Т. е предаден на съд и за това, че на 29 август 2015 г., в гр. Асеновград, обл. Пловдив, е приел предложение от друго лице за дар – „да почерпи“, за да упражни влияние върху длъжностно лице – разследващ полицай от РУ на МВР - Асеновград да освободи задържано лице от гр. Асеновград.\r\nДимчо Т. е предаден на съд и за това, че през периода от 13 март 2014 г. до 13 юли 2015 г. в гр. Асеновград, обл.Пловдив, при условията на продължавано престъпление, в качеството си на длъжностно лице, което заема отговорно служебно положение – Началник на РУ „Полиция“ – гр. Асеновград, не е изпълнил задълженията си и е превишил правата си, като в 16 случая не е регистрирал съобщение до РУ на МВР - Асеновград за извършени престъпления от общ характер по заявления на различни лица, не е провел оперативно-издирвателна дейност, не е извършил проверка по постъпилото съобщение и не е докладвал материалите в Районна прокуратура - Асеновград, като е приел, че не са налице достатъчно данни за извършено престъпление и въпреки наличието на такива данни е прекратил преписката, а в други 11 случая  получените сигнали за извършени престъпления не са били регистрирани и по тях не е извършвана проверка, нито като заявителски материал, нито като преписка, и не ги е докладвал в Районна прокуратура - Асеновград, като горните деяния е извършил с цел да набави за себе си облага – повишаване на оценката му като ръководител на РУ на МВР -\r\n Асеновград, кариерно израстване и получаване на поощрения и награди, и от тях е могло да настъпят вредни последици за МВР- уронване на авторитете и намаляване на доверието към работата на ораните на полицията. \r\nДимчо Т. е предаден на съд и за това, че през периода от 24 януари 2015 г. до 3 юли 2015 г. в гр. Асеновград, обл. Пловдив, при условията на продължавано престъпление, в качеството си на длъжностно лице и в кръга на службата е съставил официални документи, касаещи дейността на служителите на РУ на МВР - Асеновград, в които е удостоверил неверни обстоятелства, че в отчетния период са били получени по-малко от действителния брой сигнали за извършени престъпления от общ характер, с цел да бъдат използвани документите пред ръководството на ОД на МВР - Пловдив. \r\nПо делото на съд са предадени и:  \r\nАнгел Ч., на 46 г., за това, че на 14 септември 2015 г., в качеството си на длъжностно лице – шофьор на товарен камион в „КМД“ ЕООД-Пловдив, противозаконно е присвоил чужди вещи – 21 литра гориво, собственост на „КМД“ ЕООД - Пловдив, връчени му в това качество да ги пази и управлява  - престъпление по чл. 201 във връзка с чл.93 т.1 буква „б“ от Наказателния кодекс,  както и\r\nИван Б., 49 г., за това, че в периода от 1 март 2015 г. до 14 септември 2015 г. в гр. Пловдив и гр. Асеновград, като служител в сектор „Криминална полиция“ към РУ на МВР-Асеновград, е пропуснал да изпълни своевременно длъжностите, които му налага службата, като не е извършил първоначални действия по разследване, относно наказателно преследване по чл.201 във връзка с чл.93 т.1 буква „б“ от НК, с цел да избави другиго –Ангел Ч. от наказание.\r\nИван Б.  е предаден на съд и за това, че на 14 септември 2015 г. с цел да набави за себе си и за другиго – Ангел Ч., имотна облага е придобил и спомогнал да бъдат отчуждени чужди движими вещи - 21 литра дизелово гориво, за които знаел, че са придобити от Ангел Ч. чрез престъпление по чл. 201 във връзка с чл. 93 т. 1 б. „б“ от НК.\r\nПо делото са разпитани 128 свидетели, назначени експертизи, иззети веществени доказателства и др.   \r\nНай тежкото, предвидено от закона, наказание за престъпленията, в които Димчо Т. е обвинен е лишаване от свобода от две до осем години, като за част от деянията се предвижда и наказание лишаване от права. \r\nПредвиденото от закона наказание за престъплението, в което Ангел Ч. е обвинен, е лишаване от свобода до осем години, както и лишаване от права. Най-тежкото, предвидено от закона, наказание за престъпленията,  в които е обвинен Иван Б. е лишаване от свобода от една до шест години, както и лишаване от права.", "date": "2018.03.20", "title": "Пловдив: Окръжната прокуратура предаде на съд бившия началник на РУ – Асеновград, служител в Районното управление и шофьор в частно дружество за 7 престъпления"}
{"url": "http://www.focus-news.net/news/2018/03/20/2501558/sofiyska-rayonna-prokuratura-vnese-obvinitelen-akt-za-poreden-sluchay-na-proyavena-agresiya-pri-shofirane-v-stolitsata-dovela-do-prichinyavane-na-telesna-povreda.html", "text": "Софийска районна прокуратура внесе обвинителен акт за пореден случай на проявена агресия при шофиране в столицата, довела до причиняване на телесна повреда. Това съобщиха от пресцентъра на Прокуратура на Република България. На 22 май 2017 г. около 17.00 часа в София мъж с инициали С. Д. управлявал лек автомобил марка „Тойота“, модел „Айго“, движейки се по бул. „Свети Наум“. Зад него се придвижвал лек автомобил марка „Фолксваген“, модел „Голф“, управляван от обвиняемия Николай Георгиев, заедно с който пътувал и обвиняемият Димитър Вуновски. Обвиняемият Георгиев се движел плътно зад автомобила, управляван от Д., „форсирайки“ двигателя на колата. Д., притеснен от агресивното поведение на обвиняемия Георгиев на пътя, рязко натиснал спирачките на автомобила. В резултата на това, поради неспазена дистанция, автомобилът, управляван от обвиняемия. Георгиев, се ударил в този на Д. Последният предложил на обвиняемите Вуновски и Георгиев да съставят протокол за настъпилото ПТП, вместо да сигнализират органите на реда. В отговор, обвиняемия Вуновски се обърнал към него с обидни и нецензурни реплики, изказани на висок глас, след което двамата обвиняеми се приближили към Д., повалили го земята и започнали да му нанасят удари с крака в областта на тялото и главата. В резултат на ударите, Д. получил травматични увреждания, изразяващи се в сътресение на главния мозък и навяхване на шията, както и множество охлузвания по главата и тялото. Свидетел на случилото се станал намиращият се в близост А., който веднага се приближил, като се опитал да преустанови действията на Вуновски и Георгиев. Обв. Вуновски нанесъл удар с юмрук в областта на лявата част на лицето - окото и скулата - на А., в резултат на което му причинил травматични увреждания. Непосредствено след това, двамата обвиняеми се отдалечили с управлявания от Вуновски автомобил в неизвестна посока.\r\nПо случая е образувано досъдебно производство под ръководството и надзора на СРП. В хода на производството Вуновски и Георгиев са установени, като им е повдигнато обвинение по чл. 131, ал. 1, т. 12, пр. 1, вр. чл. 130, ал. 1, вр. чл. 20, ал. 2, вр. ал. 1 НК. Разследването е приключено, като на 20.03.2018 г. е внесен обвинителен акт срещу тях за описаните по-горе деяния.\r\nПредстои делото да бъде насрочено за разглеждане в Софийски районен съд.", "date": "2018.03.20", "title": "Софийска районна прокуратура внесе обвинителен акт за пореден случай на проявена агресия при шофиране в столицата, довела до причиняване на телесна повреда"}
{"url": "http://www.focus-news.net/news/2018/03/20/2501559/dobrich-v-darzhavno-lovno-stopanstvo-tervel-e-razkrita-nezakonnata-sech-na-20-kub-m-darva-za-ogrev.html", "text": "В Държавно ловно стопанство (ДЛС) „Тервел” е разкрита незаконната сеч на 20 куб. м дърва за огрев. Това съобщи Мина Сарова, специалист “Връзки с обществеността“ в Североизточно държавно предприятие - Шумен , предаде кореспондент на Радио „Фокус” – Варна. Горските стражари в ДЛС „Тервел” са разкрили незаконната сеч. Нерегламентирано добитата дървесина е задържана, а на нарушителите са съставени 5 акта, отчитат от стопанството. През изминалата седмица на територията на всички 13 горски и 5 ловни стопанства към Североизточно държавно предприятие са извършени 545 проверки. 206 от тях са на обекти за добив на дървесина, 201 – на превозни средства, 20 – на ловци, а 118 – на други физически лица. От съставените общо 51 акта само един е за нарушение при лов - в обхвата на ДГС „Нови Пазар”, а останалите са по Закона за горите.\r\nЖулиета НИКОЛОВА", "date": "2018.03.20", "title": "Добрич: В Държавно ловно стопанство „Тервел” е разкрита незаконната сеч на 20 куб. м дърва за огрев"}
{"url": "http://www.focus-news.net/news/2018/03/20/2501557/dots-margarita-bakracheva-psiholog-na-balgarite-ne-ni-prechi-da-badem-shtastlivi-vapreki-che-ne-sme-udovletvoreni-ot-zhivota.html", "text": "На българите не ни пречи да бъдем щастливи, въпреки че не сме удовлетворени от живота. Това каза психологът доц. Маргарита Бакрачева в интервю за Агенция „Фокус“ по повод Световния ден на щастието, който отбелязваме на 20 март. Тя отбеляза, че в народопсихологията на българина е да оценява щастието с думите „горе-долу“ и „бива“. „Ако ни накарат да се оценяваме от 1 до 10, не сме много склонни да се оценяваме добре, особено като се има предвид качеството на живот.  Една количествена оценка е свързана с начина, по който оценяваме това, което имаме. Така че няма как да бъде по-високо в скалата. От друга страна питаме хората дали са щастливи или какво ги кара да се чувстват щастливи и те отговарят съвсем искрено като посочват не материални неща, а здраве, любов, щастие, пътуване. \r\nПсихологът посочи, че и двата пола се смятат за щастливи в противовес на това, че са много неудовлетворени от живота си. „Това е статистика, която се наблюдава в България, но феноменът, който наблюдаваме е, че въпреки че не сме удовлетворени, не ни пречи да бъдем щастливи. Това е нещо много важно“, каза доц. Бакрачева. \r\nДеница КИТАНОВА", "date": "2018.03.20", "title": "Доц. Маргарита Бакрачева, психолог: На българите не ни пречи да бъдем щастливи, въпреки че не сме удовлетворени от живота"}
{"url": "http://www.focus-news.net/news/2018/03/20/2501524/a1on-makedoniya-skopie-ochakva-poseshtenieto-na-nikos-kodzias.html", "text": "Скопие очаква посещението на гръцкия външен министър Никос Кодзиас, който, както съобщават медиите от страната му, „ ще представи споразумение за решаване на спора между Гърция и Македония“, предава македонската медия  „A1oN“.\r\nДокументът ще съдържа около 55 члена, с всички отворени въпроси и от 20 страници. Предложението е  подготвено от гръцкото МВнР, подробно разгледано от премиера Алексис Ципрас и Никос Кодзиас и съдържа точките, обявени от външния министър\r\nПосещението на Кодзиас вероятно ще бъде на 22 март, но то не е потвърдено нито от македонското, нито от гръцкото външни министерства.\r\nГръцкият алтернативен министър на отбраната Фотис Кувелис по рано заяви  в интервю, че решението на въпроса „е в полза на Гърция, що се отнася до иредентизма, сигурността на границите и сложното име за обща употреба (erga omnes).“ Според него решението трябва да бъде с международно споразумение, но придружено от конституционни промени.\r\nПремиерът на Македония Зоран Заев съобщи вчера за посещението на Кодзиас . „Смятам, че е възможно да се намери решение и съм оптимист, ако се грижим за достойнството и идентичността“, заяви Заев. Той посочи, че хората, които преговарят, са само индивиди и в крайна сметка институциите на Македония и Гърция са тези, които решават.\r\nС позиция за преговорите вчера излезе и посланикът на ЕС в Скопие Самуел Жбогар, който заяви, че преговорите, които се водят с южната съседка и спора за името на Република Македония вървят в добра посока, а ЕС няма да се ангажират пряко върху този процес. Виктор Турмаков", "date": "2018.03.20", "title": "„A1oN“ (Македония): Скопие очаква посещението на Никос Кодзиас"}
{"url": "http://www.focus-news.net/news/2018/03/20/2501560/ria-novosti-pred-ukrainskoto-posolstvo-vav-varshava-sa-paleni-portreti-na-stepan-bandera-i-na-roman-shuhevich.html", "text": "Полски националисти по време на протест пред украинското посолство са изгорили портретите на Степан Бандера и на Роман Шухевич, предава РИА Новости.\r\nСпоред украинския журналист Евгений Приходко депутатът от полския Сейм Роберт Виницкий също така е разкъсал червено-черния флаг на „Организацията на украинските националисти“. Приходко изрази надежда, че украинската страна няма да отговори по такъв начин и че полското правителство ще осъди „толкова радикален начин да се декларират възгледите пред стените на украинското посолство“. \r\nСъбитието бе отразено и от полските медии. Според тях протестиращите са скандирали „Бандеровци – убийци“, „Киев, свободен от фашизма“ и са държали плакати с надпис „Бандеровецът не ми е брат“. \r\nВиницкий по време на акцията заяви, че Украйна „почита съучастници на Хитлер, потича убийци и хора преследващи не само поляците“. \r\nПо-рано министърът на външните работи на Украйна Павло Климкин заяви пред полския вестник „Речпосполита“, че Полша дискредитира национално-освободителната борба на украинците. От полското МВнР заявиха, че неговите думи „по никакъв начин не съответстват на действителността“.  Виктор Турмаков", "date": "2018.03.20", "title": "РИА Новости: Пред украинското посолство във Варшава са палени портрети на Степан Бандера и на Роман Шухевич"}
{"url": "http://www.focus-news.net/news/2018/03/20/2501562/iliyan-yanchev-kmet-na-malko-tarnovo-normalna-e-obstanovkata-v-obshtinata-vapreki-che-tam-padnaha-nay-golemite-vazheli-za-oblastta.html", "text": "Нормална е обстановката в Община Малко Търново, въпреки че там паднаха най-големите количества валежи за Бургаска област – 30л/кв.м., съобщи за Радио „Фокус“ - Бургас кметът  на общината Илиян Янчев. “Нивото на река Младежка е леко повишено, но не е в рискови норми и нямаме оплаквания от селата и от кметските наместници“, каза още Янчев.\r\nМария РУСЕВА", "date": "2018.03.20", "title": "Илиян Янчев, кмет на Малко Търново: Нормална е обстановката в Общината, въпреки че там паднаха най-големите важели за областта"}
{"url": "http://www.focus-news.net/news/2018/03/20/2501561/haskovo-obshtinata-sklyuchi-dogovori-za-izgrazhdaneto-a-8-detski-ploshtadki-v-grada.html", "text": "Общината сключи договорите с четири фирми определени след обществена поръчка за изграждане на 8 детски площадки. Това съобщиха от пресцентъра на Община Хасково. Някои от площадките ще са на мястото на вече съществуващи. Заедно с поставянето на съоръженията за игра на децата ще се облагородява и пространството около тях. \r\nДетски площадки ще бъдат изградени в кв. „Болярово“, където стойността на проекта е за над 64 хиляди лева. Там ще се облагороди изцяло мястото между улиците „Св. “, „Априлско въстание“ и „Хан Пресиян“. Втората позиция е за площадка между улиците „Поройна“, „Сливница“, „Ген.Радецки“ и „Мадара”. Изпълнителят е подписал договор за ремонт на стойност 67 214 лева. Трета обособена позиция е детска площадка между улиците „Червена стена“ и „Панорама“, за която са отделени 46 372  хиляди лева. Ще се облагороди и мястото между улиците „Добруджа“, „Веслец“ и „Епископ Софроний“ .Там съоръженията за игра са предвидени така, че да могат да се използват и от деца с увреждания сумата за това благоустрояване е 36 743 лв. Ще се обнови и детската площадка между улиците „Ангел Войвода“, и „Люлин“ южно от гаражите на улица „Родопи“, като за там са предвидени 29 486 хиляди лева. Площадката в квартал „Хисаря“ е в края на улица „Пещера“ до блока. Освен съоръжения за игра на децата ще има кош за стрийтбол и тенис маса. Там е предвидено и цялостно озеленяване с храсти и дървета. Сумата за този ремонт е 95 409 хиляди лева. Нови съоръжения за игра на децата ще има и в междублоковото пространство на улиците „Витоша“, „Цар Калоян“ бул. „Стефан Стамболов“ за там са предвидени 29 510  хиляди лева. Планирано е облагородяване и на пространство между улиците „Каменна“,  „Охрид“ и „Стоян Заимов“, освен нови стълби от южната страна там ще има фитнес уреди на открито върху специална настилка, там ще се подменя час от настилката и ще се изградят и три паркоместа. Стойността на този проект е 13 516 лв.\r\nПрогнозтата цена на обществената поръчка за осемте площадки бе 524 378 лева. Сключените договори са на обща стойност 373 155 лв. Средствата са от бюджета на Общината. Срокът на изпълнение на договорите е между 60 и 180 дни.", "date": "2018.03.20", "title": "Хасково: Общината сключи договори за изграждането а 8 детски площадки в града"}
{"url": "http://www.focus-news.net/news/2018/03/20/2501553/burgas-grazhdanite-mogat-da-podavat-signali-za-bedstvashti-ptitsi-na-zeleniya-telefon-na-riosv.html", "text": "Във връзка с намирането на бедстващи птици от вида „Бял щъркел“ МОСВ съветва гражданите, намерили птица в безпомощно състояние в населените места или около тях, да потърсят помощ на „зеления“ телефон на съответната Регионална инспекция по околна среда и води (РИОСВ), да сигнализират в горските стопанства или в съответната община. Това съобщиха от РИОСВ - Бургас.\r\nВ страната има няколко спасителни центъра за диви животни и РИОСВ може да потърси съдействие за настаняването на намерените бедстващи птици. Това се извършва по определен законов ред. Птиците се настанява с протокол и след възстановяването им се връщат в природата на мястото на намиране или на подходящо място в близост до него. Щъркелите не бягат от студеното време. Важно е да се знае, че щъркелите, както повечето птици, мигрират на юг не заради студеното време, а заради оскъдната храна. Всъщност те извършват хранителна миграция. Те се хранят с дребни влечуги, гризачи и насекоми. Въпреки по-студеното време в последните дни достъпът до храна не е проблем за тях, водоемите не са замръзнали и като цяло няма съществена опасност за птиците. Опасно е, ако птицата е с обледенени и замръзнали крила. В този случай има нужда от помощ.\r\nБелият щъркел (Ciconia ciconia), e защитен вид, включен в Приложение №3 към чл. 37 на Закона за биологичното разнообразие. Важно е да се знае, че щъркелите, както повечето птици мигрират на юг не заради студеното време, а заради липсата на храна и извършват хранителна миграция. Те се хранят с дребни влечуги, гризачи и насекоми. Въпреки по-студеното време в последните дни, достъпът до храна не е проблем, водоемите не са замръзнали и като цяло няма съществена опасност за птиците. Опасно би било само, ако птицата е с обледенени и замръзнали крила. В този случай има нужда от помощ.", "date": "2018.03.20", "title": "Бургас: Гражданите могат да подават сигнали за бедстващи птици на „зеления телефон“ на РИОСВ"}
{"url": "http://www.focus-news.net/news/2018/03/20/2501517/dots-d-r-stefcho-stoynev-nedopustimo-e-razchistvaneto-na-patya-smolan-madan-na-tozi-etap.html", "text": "На базата механизма на развитие на срутищниня процес нашето предложение към АПИ е, че на този етап не е допустимо разчистването на пътя и осигуряването на преминаването през него. Причините са, че срутените скални маси играят контрафорсна роля. Това каза на брифинг ръководителят на експертната работна група по случая със срутището на път ІІ-86 Смолян – Мадан доц. д-р Стефчо Стойнев, предаде репортер на Агенция „Фокус“. „Ако си позволим да отнемем част от тези скални маси, това ще наруши равновесието на блока отгоре и рискуваме цялото скално количество да се озове на пътя или в долината на река Черна. Смятаме, че взетото решение за обходен път е много навременно и правилно, тъй като дори и да се тръгне към разчистване на тези скални маси, ремонтирането или възстановяването на пътя, също изисква затварянето му от порядъка на 4-6 месеца“, допълни той. По думите му трябва да се премине към проучвателни дейности и възстановяване на пътя без да се отваря аварийно, особено сега. „Проучвателните проекти могат да се извършват и в това състояние, но самите възстановителните работи трябва да изчакат стабилизацията на процеса и затихването му“, допълни той. \r\n„Отварянето на всяка цена не е най-важното, много по-важни са строителните процеси, свързани с безопасността. Препоръчваме да се изградят укрепителни зони. Зоната на стария водопровод трябва да се ремонтира и обезопаси. Задължително трябва де се тампонират пукнатините. Има все още неравности, където водата може да пропадне. Препоръчваме да продължи изпълнението на мониторинга “, каза още доц. д-р Стефчо Стойнев. \r\nЛюба АЛЕКСИЕВА", "date": "2018.03.20", "title": "Доц. д-р Стефчо Стойнев: Недопустимо е разчистването на пътя Смолан-Мадан на този етап"}
{"url": "http://www.focus-news.net/news/2018/03/20/2501564/russkaya-vesna-zashto-vladimir-putin-podpisa-ukaz-za-priziv-na-zapasnyatsite-na-voenni-sborovei.html", "text": "Президентът на Русия Владимир Путин подписа указ за призив на военните сборове на гражданите, намиращи се в запас. Според документа ученията ще се провеждат не повече от два месеца. Експертите смятат, че като правило се призовават специалистите от тези военни професии, които са нужни според настоящия момент за преобучение и повишаване на квалификацията, предава Русская Весна.\r\nРуският президент Владимир Путин подписа указа, призоваващ на военна служба през 2018 г. гражданите, намиращи се в запаса. Съответният документ е публикуван на официалния интернет портал за правна информация.\r\n„През 2018 г. се призовават гражданите на Русия, които са в запас, за провеждането на военни сборове със срок от до два месеца във Въоръжените сили на Русия, в органите за държавна охрана и в органите на федералната служба за сигурност“, следва в указа.\r\nТрябва да се отбележи, че руският президент подписва този указ всяка година. Миналата година подобен документ беше приет през април.\r\nКакто обясняват експертите, само военнослужещите от резерва се подлагат на призива за обучение. Техният брой обикновено не надвишава пет хиляди души.\r\nПо принцип експертите се наемат от онези военни професии, които са необходими в момента, за преквалификация или за напреднало обучение.\r\n\"За да се гарантира, че резервният военен персонал е актуализиран и потвърдил своите умения във военната специалност: механика - танкови шофьори, мерачи, сигнализатори и други. Всяка година се отделя определена сума за събирането. За да се отделят тези пари, е издаден президентски указ“, заяви пенсионираният военен експерт полковник Виктор Литовски.\r\nТрябва да се отбележи, че днес руските въоръжени сили активно се модернизират. По-специално, в края на февруари тази година бе подписана нова държавна програма за въоръжение  за следващите десет години. Виктор Турмаков", "date": "2018.03.20", "title": "Русская Весна: Защо Владимир Путин подписа указ за призив на запасняците на военни сборове?"}
{"url": "http://www.focus-news.net/news/2018/03/20/2501556/ruse-shofyorite-da-se-dvizhat-s-povisheno-vnimanie-po-pat-i-5-ruse-byala-v-uchastaka-ot-razklon-za-s-ivanovo-do-razklon-za-s-trastenik-poradi-ptp.html", "text": "Шофьорите да се движат с повишено внимание по път I-5 Русе - Бяла в участъка от разклон за с. Иваново до разклон за с. Тръстеник, поради ПТП. Това съобщиха от пресцентъра на Агенция \"Пътна инфраструктура\". Движението се регулира от пътна полиция.", "date": "2018.03.20", "title": "Русе: Шофьорите да се движат с повишено внимание по път I-5 Русе - Бяла в участъка от разклон за с. Иваново до разклон за с. Тръстеник, поради ПТП"}
{"url": "http://www.focus-news.net/news/2018/03/20/2501563/ruse-vazstanoveno-e-dvizhenieto-po-pat-i-5-ruse-byala-v-uchastaka-ot-razklon-za-s-ivanovo-do-razklon-za-s-trastenik.html", "text": "Напълно е възстановено движението по път I-5 Русе - Бяла в участъка от разклон за с. Иваново до разклон за с. Тръстеник, съобщиха от пресцентъра на Агенция \"Пътна инфраструктура\".", "date": "2018.03.20", "title": "Русе: Възстановено е движението по път I-5 Русе - Бяла в участъка от разклон за с. Иваново до разклон за с. Тръстеник."}
{"url": "http://www.focus-news.net/news/2018/03/20/2501565/smolyan-traditsionno-proletno-pochistvane-se-provezhda-v-obshtina-zlatograd.html", "text": "Традиционно пролетно почистване се провежда в община Златоград в периода от 15 март до 15 април, във връзка с предстоящите Великденски празници, Седмицата на гората, Международния ден на Земята и Майските празници. Това съобщиха от пресцентъра на Общината. В рамките на кампанията Общината Златоград е организирала мероприятия за почистване от отпадъци на общинската пътна мрежа, речно корито, дерета, междублокови пространства и нерегламентирани сметища. Оттам призовават всички жители на община Златоград, учреждения и институции, фирми и предприятия да организират почистване на прилежащите площи около домовете си, стопанисваните от тях обекти и сгради, както и да се включат в организираните общински мероприятия.\r\nВъв връзка с участие в организираните мероприятия, както и за своевременното събиране и извозване на отпадъци от почистването по време на кампанията, Община Златоград обявява телефони за връзка – 0895272282; 0884 600 191 и 0884 600 172.", "date": "2018.03.20", "title": "Смолян: Традиционно пролетно почистване се провежда в община Златоград"}
{"url": "http://www.focus-news.net/news/2018/03/20/2501567/sofiya-tazi-godina-sofiya-film-fest-predlaga-filmi-spetsialno-adaptirani-za-hora-sas-zritelni-uvrezhdaniya.html", "text": "Тази година София Филм Фест предлага филми, специално адаптирани за хора със зрителни увреждания. Това съобщиха от пресцентъра на Столична община. XX-ят София Филм Фест продължава своята социална кауза - всички хора да имат равен достъп до прожекциите на фестивала. Инициативата се провежда за втори път в България.\r\nНай-новата творба на режисьора Вим Вендерс - филмът „Потапяне“, ще бъде представен с дублаж на живо за хора с нарушено зрение в Дома на киното на 26 март от 16.00 часа. Главните роли във филма са поверени на носителката на Оскар Алисия Викандер и обичания, чаровен и талантлив Джеймс Макавой. „Потапяне“ е любовна история, която представя напълно различните светове на двамата главни персонажи Даниел и Джеймс. Те се срещат случайно в отдалечен хотел в Нормандия, където и двамата се подготвят за своите опасни мисии.\r\nПредвидено е и специално допълнително събитие след прожекцията. Платформата за фотокниги ПУК! ще представи три книги, които изследват слепотата по различен начин. Акцентът на събитието ще бъде книгата на френскят концептуален артист Sophie Calle - Blind (изд. Actes Sud, 2012). След края на филма публиката ще има възможност да се докосне до историите на незрящи хора, описващи визуалните им спомени и заснети от Софи Кал. Хората, които владеят брайловата азбука на английски, ще прочетат историите директно от книгата, която ще бъде на разположение във фоайето на Дома на киното. Някои от най-интригуващите истории ще бъдат изчетени на глас на незрящата публика.\r\nФилмът ,,Потапяне“ е адаптиран благодарение на Вериги оптики Joy Optics & Grand Optics, г-жа Мария Константинова - административен директор на Easy Pay и Доли медия студио.\r\nКучета водачи са добре дошли в Дома на киното на 26 март. Билетите за хора с увреждания са на преференциална цена от 5 лв. За останалите зрители важат стандартните цени в рамките на София Филм Фест – 9/7 лв.\r\nСофия Филм Фест е част от Календара на културните събития на Столична община.", "date": "2018.03.20", "title": "София: Тази година София Филм Фест предлага филми, специално адаптирани за хора със зрителни увреждания"}
{"url": "http://www.focus-news.net/news/2018/03/20/2501566/ria-novosti-voennosluzheshtite-ot-ruskiya-iztochen-voenen-ograg-sa-proveli-antiteroristichni-ucheniya-v-habarovsk.html", "text": "Антитерористична група от мотострелковото съединение на руския Източен военен окръг (ИВО) са отразили нападение на група условни терористи срещу военна болница в Хабаровск. Уточнява се, че за създаването на реална обстановка, ученията са се провеждали на територията на военната клинична болница в града, предава РИА Новости.\r\n„Военнослужещите от подразделението за борба срещу тероризма от мотосрелковото съединение след получено съобщение за заплаха за завземането на болницата са пристигнали на място, заели са отбранителни позиции и са провели разузнаване. „Терористите“ са се опитвали да проникнат в болницата по различен начин, но всички опити са отразени. Отработени са различни сценарии за развитие на ситуацията“, пише в съобщение на ИВО.\r\nОтбелязва се, че по време на учебния бой „нападателите на унищожени, като освен това сапьорите са открили и обезвредили няколко заложени „взривни устройства“. Освен това антитерористите са евакуирали група условно ранени военнослужещи и е проверила територията за наличие на отровни и опасни вещества.  Виктор Турмаков", "date": "2018.03.20", "title": "РИА Новости: Военнослужещите от руския Източен военен огръг са провели антитерористични учения в Хабаровск"}
{"url": "http://www.focus-news.net/news/2018/03/20/2501568/stara-zagora-zapochvat-nominatsiite-za-nagradi-stara-zagora-i-mlada-zagora.html", "text": "В Община Стара Загора вече се приемат мотивирани предложения за удостояване с наградата „Стара Загора“ и „Млада Загора“, съобщиха от пресцентъра на Общината. Предложения за присъждане на наградата могат да бъдат направени от държавни и общински органи, обществени и професионални организации и творчески сдружения, както и от граждани на Община Стара Загора. Предложенията се подават до кмета на Общината в писмен вид не по-късно от 15 април. Подадените след тази дата предложения не се разглеждат.\r\nНаградите се присъждат в две направления - наука и образование и култура и изкуство, като могат да бъдат индивидуални и колективни. Те се присъждат в съответствие с принципите за публичност и прозрачност, свободна и честна конкуренция и равнопоставеност на всички кандидати. \r\nС наградата „Стара Загора“ се удостояват български и чуждестранни пълнолетни граждани приживе или посмъртно за високи художествено-творчески постижения в духовния живот и сферата на образованието и науката в Община Стара Загора.\r\nНаграда „Млада Загора“ се присъжда на учащи за изключителни постижения и извоювани награди от национални и международни състезания, олимпиади и конкурси. \r\nСлед изтичане на срока за подаване на предложенията, те се публикуват в интернет страницата на Общината и в местната преса. Специално назначена от кмета комисия разглежда всички постъпили материали по направените предложения, като има право да изисква допълнителни данни по тях; организира публични дискусии; прави допитване до гражданството чрез интернет страницата на Общината, средствата за масово осведомяване, анкети, поставяне на нарочни кутии в сградата на общината и на други общодостъпни места за набиране на мнения; извършва и други дейности в тази връзка по собствена преценка.\r\nВ срок до 30 април комисията разглежда и обсъжда предложените кандидатури с всички постъпили материали и внася мотивирано становище до кмета.\r\nНаградата се присъжда по решение на кмета на Община Стара Загора, след предоставено му становище от Комисията. Наградите - специална грамота и парична премия в размер на 1000 лв., се връчват на тържествена церемония по повод 24-ти май – Ден на българската просвета и култура и на славянската писменост.", "date": "2018.03.20", "title": "Стара Загора: Започват номинациите за награди „Стара Загора“ и „Млада Загора“"}
{"url": "http://www.focus-news.net/news/2018/03/20/2501573/dobrich-regionalnata-biblioteka-dora-gabe-se-vklyuchva-v-initsiativata-tsifrova-sedmitsa-2018.html", "text": "Регионалната библиотека „Дора Габе“ в Добрич се включва в инициативата „Цифрова Седмица 2018“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондент на Радио „Фокус” – Варна. Инициативата официално започна на 19 март и ще продължи до 25 март 2018 г. В Центъра за информация и справочно-библиографско обслужване на библиотеката ще се състои презентация на тема „Безопасен интернет”. Желаещите да се запознаят с нея, могат да заявят удобен за тях час. В библиотеката вече се раздават флаери с Правила за сигурност и безопасност в интернет и съвети как да се разпознават фалшивите новини. В Центъра за информация и справочно-библиографско обслужване посетителите имат възможност да се научат как да работят с компютър, да получат консултантска помощ и индивидуално обучение за търсене на информация в интернет и за ползване на средства за комуникация – имейл, Скайп, Фейсбук и други социални мрежи, също да четат онлайн вестници и бюлетини, да получат информация и достъп до административни електронни услуги (така нареченото електронно правителство). На уебсайта на в рубриката „Полезно за вас“ е възможно да бъдат посетени сайтове на държавни институции, образователни портали, услуги на електронното здравеопазване  за проверка на личен лекар, търсене на лекарства, заплащани от НЗОК, справка за здравноосигурителен статус, онлайн ресурси за търсене на работа, както и за помощ при кандидатстване за работа, на свободните работни места в Добрич и областта, за връзки към местни, национални и световни културни институти, актуални културни новини от Добрич и страната, безплатно културно съдържание и онлайн издания за култура и изкуство. „Тази година Цифровата седмица е фокусирана върху изграждане на доверие в технологиите чрез развиване на критично мислене и медийна грамотност, включително осъзнаване и борба с фалшиви новините, речта на омразата и злоупотребата със социални медии и разработване на подходи за учене през целия живот за подобряване на цифровите умения в непрекъснато променящата се и все по-цифрово ориентирана икономика. Цифровата седмица има за цел да изпрати ясно послание към гражданите на Европа, че те трябва да предприемат активни стъпки, за да разберат и да се възползват от възможностите, които им носи цифровата трансформация. Кампанията цели да запознае гражданите с инструменти и подходи за повишаване на техните цифрови умения и да им помогне да бъдат по-адаптивни по отношение на техните работни умения“, посочи Галя Маринова.\r\nЖулиета НИКОЛОВА", "date": "2018.03.20", "title": "Добрич: Регионалната библиотека „Дора Габе“ се включва в инициативата „Цифрова Седмица 2018“"}
{"url": "http://www.focus-news.net/news/2018/03/20/2501569/afp-spored-turtsiya-dokladat-na-oon-za-pravata-e-pristrasten-i-nepriemliv.html", "text": "Турското правителство осъди като „пристрастен“ и „неприемлив“ докладът на ООН, в който се съобщава, че наложеният в страната режим на извънредно положение след опита за преврат през юли 2016 г. е предизвикал сериозни нарушения на човешките права, предава  AFP.\r\n„Докладът, който съдържа изкривена, пристрастна и фалшива информация е неприемлив за Турция“, пише в официално заявление на турското министерство на външната работа. Турция е в състояние на извънредно положение от юли 2016 г. насам. Виктор Турмаков", "date": "2018.03.20", "title": "AFP: Според Турция докладът на ООН за правата е „пристрастен“ и „неприемлив“"}
{"url": "http://www.focus-news.net/news/2018/03/20/2501574/sport-islandskite-polititsi-mozhe-da-boykotirat-svetovnoto-parvenstvo-po-futbol-v-rusiya-v-znak-na-solidarnost-s-velikobritaniya.html", "text": "Исландските политици допускат бойкот на Световното първенство по футбол в Русия в знак на солидарност с Великобритания.\r\nСпоред външния министър на Исландия Гудлаугур Тор Тордарсон окончателното решение все още не е взето, но при всеки случай националният отбор ще участва в мачовете.\r\nПо-рано британският външен министър Тереза Мей заяви, че страната ѝ ще понижи равнището на делегацията на турнира във връзка с обвиненията, че Русия стои зад отравянето на бившия служител на руските специални служби Сергей Скрипал, който бе отровен в Южна Англия.  Виктор Турмаков", "date": "2018.03.20", "title": "Спорт: Исландските политици може да бойкотират Световното първенство по футбол в Русия в знак на солидарност с Великобритания"}
{"url": "http://www.focus-news.net/news/2018/03/20/2501572/plovdiv-32-godishen-mazh-e-bil-naragan-v-garba-ot-negov-sased-v-krichim.html", "text": "32-годишен мъж е бил наръган в гърба от негов 39-годишен съсед в Кричим. Това съобщиха от ОДМВР-Пловдив. Половин час след полунощ na 20 март, служителите на реда се отзовали на сигнал, че в поликлиника в град Кричим се явил 32-годишния местен жител с прободна рана в гърба. В хода на полицейските действия било изяснено, че телесната повреда на мъжа е нанесена от съседа му,  при скарване помежду им.  На пострадалия е оказана медицинска помощ и няма опасност за живота му. Извършителят е задържан за срок до 24 часа в РУ – Стамболийски. Образувано е досъдебно производство по чл. 129, ал.2 от НК.", "date": "2018.03.20", "title": "Пловдив: 32-годишен мъж е бил наръган в гърба от негов съсед в Кричим"}
{"url": "http://www.focus-news.net/news/2018/03/20/2501576/dots-margarita-bakracheva-psiholog-shokoladat-birata-i-bananite-mogat-da-ni-nakarat-da-se-chuvstvame-po-dobre.html", "text": "Шоколадът, бирата и бананите могат да ни накарат да се чувстваме по-добре. Това каза психологът доц. Маргарита Бакрачева в интервю за Агенция „Фокус“ по повод Световния ден на щастието, който отбелязваме на 20 март.\r\nПо думите ѝ щастието зависи от хормоните. „Слънцето е най-силният антидепресант, който кара хората да се чувстват щастливи. Ние малко или много сме подвластни на тези биологически процеси, които протичат в нас“, каза доц. Бакрачева. Тя посочи, че по отношение на храненето също като антидепресанти са всепризнати шоколадът, бирата, бананите. Доц. Бакрачева обърна внимание, че те трябва да са в умерени количества. На въпрос как може да се задържи щастието, психологът поясни, че е необходимо да го забелязваме. „Абсолютно е доказано, че хубава мила дума, усмивка и SMS карат човек да се чувства щастлив, като при физическо преживяване. Аналогично негативните думи и обидите се приемат по като физическа болка. Най-лесният вариант, който много често пропускаме, понеже трябва да свършим нещо, е да отделим няколко секунди за един разговор или да изпратим нещо весело и да обърнем внимание на съобщение, което получаваме“, каза доц. Бакрачева. \r\nДеница КИТАНОВА", "date": "2018.03.20", "title": "Доц. Маргарита Бакрачева, психолог: Шоколадът, бирата и бананите могат да ни накарат да се чувстваме по-добре"}
{"url": "http://www.focus-news.net/news/2018/03/20/2501580/vidin-zamestnik-oblastniyat-upravitel-elka-georgieva-e-pochinala-tazi-nosht.html", "text": "Заместник областният управител на Видин Елка Георгиева е починала тази нощ, съобщават от ГЕРБ - Видин. „Загубихме нашата Ели! Тази нощ почина областният ръководител на Жени ГЕРБ и заместник областен управител на Видин Елка Георгиева. Отиде си още един прекрасен човек. Лек и светъл да е пътят на душата ти, приятелко!“, се посочва в съобщението на ГЕРБ.\r\nЕлка Георгиева е родена на 25 юли 1959 г. Заместник областен управител на Видин е в периода 2009 - 2013 г. и от 2015 г. до своята кончина. Близо 30 години е преподавала история и география във видински училища, оглавявала е  отдел „Инспектиране и организационно методическа дейност“ в Регионалния инспекторат по образованието. Била е помощник директор по административно – стопанска дейност в Професионална гимназия по туризъм „Михалаки Георгиев“. Защитила е магистърска степен по „История и география и учител в средните училища“ от Великотърновския университет „Св. св. Кирил и Методий“.", "date": "2018.03.20", "title": "Видин: Заместник областният управител Елка Георгиева е починала тази нощ"}
{"url": "http://www.focus-news.net/news/2018/03/20/2501578/ria-novosti-v-tihiya-okean-sa-otkriti-ostankite-ot-amerikanski-kraytser-ot-vremenata-na-vtorata-svetovna-voyna.html", "text": "Американска изследователска експедиция е открила в южната част на Тихия океан останките на американския лек крайцер  USS Juneau („Джуно“), потънал по време на битката за Гуадалканал по време на Втората световна война, предава РИА Новости.\r\nОстанките на кораба са открити на 17 март на дълбочина от 4200 метра, недалеч от крайбрежието на Соломоновите острови. След като автономното подводно устройство на борда на кораба „РВ Петрел“ открива останките на крайцера, изпратеният в района издирвателен дистанционно-управляем апарат е потвърдил, че те са потъналият кораб. \r\nАмериканският боен кораб потъва по време на битката за Гуадалканал на 13 ноември 1943 г. след като е ударен от японско торпедо. Загиват на практика всички моряци на борда, включително и петимата братя Съливан, служещи на него. След това министерството на отбраната става привърженик на т.нар. политика на „последния оцелял“, според която членовете на семействата , чиито роднини са загинали във военна служба, са освободени от набор.  Виктор Турмаков", "date": "2018.03.20", "title": "РИА Новости: В Тихия океан са открити останките от американски крайцер от времената на Втората световна война"}
{"url": "http://www.focus-news.net/news/2018/03/20/2501579/dha-turski-banker-ograbi-80-hil-dushi-s-nad-500-mln-liri-prosledyavat-se-vrazkite-mu-v-severen-kipar-i-v-urugvay.html", "text": "Главният изпълнителен директор на „Фермерската банка” 27-годишният Мехмет Айдън завлече над 80 хиляди клиенти с 511 милиона турски лири (около 130 млн. ЩД) и забягна зад граница, предаде информационната агенция Догу хабер ажансъ (ДХА). \r\nПоявиха се съобщения, че собственикът на банката е имал фирма и влиятелни връзки в т.нар. Северно-кипърска турска република (СКТР), призната единствено от Турция. По този повод министърът на финансите на т.нар. СКТР Сердар Денкташ направи категорично опровержение на подобна информация и я определи като „клевета”. Независимо от това Комитетът за предотвратяване на престъпните доходи в т.нар. СКТР е започнал разследване на случая. Също така в турски медии се тиражират снимки на къща в Уругвай, за която се твърди, че живее скандалният банкер. Георги Димов", "date": "2018.03.20", "title": "ДХА: Турски банкер ограби 80 хил. души с над 500 млн. лири – проследяват се връзките му в Северен Кипър и в Уругвай"}
{"url": "http://www.focus-news.net/news/2018/03/20/2501571/desislava-slavova-risov-sofiya-do-momenta-sme-poluchili-samo-edin-signal-za-bedstvasht-shtarkel-v-selo-trudovets.html", "text": "До момента сме получили само един сигнал за бедстващ щъркел в село Трудовец. Това каза за Агенция „Фокус“ Десислава Славова – началник отдел „Защита на природата“ в РИОСВ-София, във връзка с все по-зачестилите сигнали за бедстващи бели щъркели в страната заради ниските температури.\r\n„Във връзка със застудяванията, които настъпиха през тези дни, сме получили само един сигнал на тел. 112 във връзка с щъркел в село Трудовец. Направихме сутринта контакт с кметството и разбрахме от кмета, че животното вече е добре. Тоест, вчера е изглеждало омърлушено, било е отрупано със сняг, но според кмета сега е добре. Други сигнали за щъркели към момента не сме получавали. Иначе при възможност след получаване на такъв сигнал експерти от инспекцията отиват на място, прави се констативен протокол и по преценка на експерта има няколко опции – ако птицата е добре, се оставя на място, а ако се налага лечение, се изпраща в специален център или се настанява във ветеринарна клиника за първа помощ. Или ако птицата е починала, се оставя на мястото, където е намерена“, каза още Славова.\r\nТя уточни, че това, което трябва да направят хората, когато видят бедстващ щъркел, е разписано в Закона за биологичното разнообразие. „Трябва да се информира съответната Регионална инспекция по околната среда и водите, като се посочи точното местоположение, където се намира щъркелът – важно е хората да бъдат наблюдателни и да опишат дали е в полето, дали е в щъркеловото си гнездо и т.н. Колкото повече информация ни се предостави, толкова по-добре, за да знаем и ние след това накъде да препратим сигнала. Защото понякога, ако се получи сигнал, че е в щъркелово гнездо и не лети, трябва да се наблюдава известно време – ако се установи, че се държи нормално, това означава, че си все пак си набавя отнякъде храна и всъщност не е бедстващ“, обясни Славова.\r\nЦветилена СИМЕОНОВА", "date": "2018.03.20", "title": "Десислава Славова, РИСОВ-София: До момента сме получили само един сигнал за бедстващ щъркел в село Трудовец"}
{"url": "http://www.focus-news.net/news/2018/03/20/2501581/dobrich-uslozhnena-e-patnata-obstanovka-v-oblastta-zaradi-snega.html", "text": "Усложнена е пътната обстановка в областта заради обилния снеговалеж, предаде кореспондент на Радио „Фокус” – Варна. От тази сутрин е ограничено движението на МПС над 12 тона по направлението Силистра – Добрич. По-рано днес молдовски ТИР е закъсал в началото на село Владимирово. Към този час снеговалежът в Добрич е спрял, духа слаб до умерен вятър. Пътните платна в по-малки улици и междублокови пространства в града са заледени и заснежени. Температурата на въздуха е минус 2 градуса. По информация на дежурния в Областния съвет за сигурност 14 машини почистват и опесъчават по различни пътни направления. Пътищата в областта са проходими при зимни условия. Няма данни за населени места с нарушено водоподаване или електрозахранване към този час.  \r\nЖулиета НИКОЛОВА", "date": "2018.03.20", "title": "Добрич: Усложнена е пътната обстановка в областта заради снега"}
{"url": "http://www.focus-news.net/news/2018/03/20/2501585/varna-rekite-provadiyska-i-ana-dere-na-teritoriyata-na-oblastta-sa-v-koritata-si-slabo-pokachvane-e-otcheteno-na-nivoto-na-reka-kamchiya.html", "text": "Реките Провадийска и Ана дере на територията на област Варна са в коритата си, слабо покачване е отчетено на нивото на река Камчия. Това съобщи за Радио „Фокус“ – Варна дежурният оперативен при Областна администрация – Варна. Според оперативните данни обстановката в областта към момента е нормална и няма сведения за аварии или проблемни места при водоемите. Наблюдението на водните нива на реките и язовирите на територията на областта продължава.\r\nЯзовир „Цонево“ на територията на община Дългопол е с кота 63 метра, в момента е на 59.71 метра, изпуска се с 40 куб. м/сек., има свободен обем 3.3 метра. Язовир „Елешница“, който също е на територията на община Дългопол, е с кота 59.7 метра, в момента е 59.67 метра, изпуска се с 4.8 кубически сантиметра. Язовир „Камчия“ прелива с 40 кубика в секунда. Язовир „Тича“, който е с кота 186 метра, в момента е 186.20 метра, прелива с 9.7 кубика в секунда, изпуска се с 18 кубика в секунда. Река Камчия е вдигнала нивото си с 10 сантиметра, замерът е направен при село Партизани.\r\nМарияна ВАЛЕНТИНОВА", "date": "2018.03.20", "title": "Варна: Реките Провадийска и Ана дере на територията на областта са в коритата си, слабо покачване е отчетено на нивото на река Камчия"}
{"url": "http://www.focus-news.net/news/2018/03/20/2501577/blagoevgrad-vik-zapochva-kampaniya-bezlihveno-plashtane-za-stari-zadalzheniya-na-grazhdani.html", "text": "„Водоснабдяване и канализация“ ЕООД – Благоевград започва кампания „Безлихвено плащане“ за стари задължения на граждани, без да се включват дължимите лихви за забавените плащания. Това каза за Радио „Фокус“ - Пирин Зоя Драгова, технически секретар към водното дружество.\r\nБезлихвеното плащане ще се извършва от днес до 13 април 2018 година, като инициативата обхваща сектор „Население“ и в нея не могат да участват държавни, общински и частни юридически лица. „За потребители, сключили споразумителни протоколи за разсрочено плащане, кампанията е в сила при условие, че бъде заплатен целия размер на задължението по протокола“, каза още Драгова. Задължения, за които са предприети съдебни действия по принудително събиране, не попадат в обхвата на настоящата кампания.\r\nКристина МИТКОВА", "date": "2018.03.20", "title": "Благоевград: ВиК започва кампания „Безлихвено плащане“ за стари задължения на граждани"}
{"url": "http://www.focus-news.net/news/2018/03/20/2501584/veliko-tarnovo-na-tri-pozhara-sa-reagirali-ekipite-na-krizisniya-tsentar-v-selo-ovcha-mogila-ot-nachaloto-na-godinata.html", "text": "На три пожара са реагирали екипите на Кризисния център в свищовското село Овча могила от началото на годината. Това съобщи в предаването „Добре дошли в Свищов“ на Радио „Фокус“ – Велико Търново Нели Великова, ръководител на Центъра и кмет на селото. При пожарите са засегнати жилищни сгради и второстепенни постройки. В следствие на обилното снеготопене, доброволците са се отзовали на сигнали за отводняване на къщи и дворове в две от населените места, обслужвани от Кризисния център. Нели Велико припомни, че към звеното работи и медицински екип, който е на разположение на населението 24 часа. Помощ от медиците е потърсена от хора в нужда седем пъти от началото на годината.\r\nКризисният център в Овча могила обслужва пет отдалечени от общинския център населени места – Драгомирово, Морава, Червена, Деляновци и Горна Студена. В доброволното формирование, създадено към Община Свищов, са вписани 29 доброволеца от всички населени места в общината. Към Кризисния център в Овча могила работят пет от тях. „Когато има подаден сигнал на спешния телефон, дежурният в Кризисния център уведомява всички доброволци и в зависимост от нуждата се отзовават на случая с пожарния автомобил или с линейката. Разполагаме и със служебен автомобил към кметството, който извозва доброволците до мястото, където е произшествието. По този начин трябва много бързо да се действа, за да можем да покрием функциите, които имат специализираните служби – пожарни и медицински екипи, които идват от общинския център. Целта е докато пристигнат те, ние да сме овладели частично ситуацията“, обясни Нели Великова. Тя посочи, че двама човека са на денонощно разположение на спешния телефон в Кризисния център.\r\nНадежда КРЪСТЕВА", "date": "2018.03.20", "title": "Велико Търново: На три пожара са реагирали екипите на Кризисния център в село Овча могила от началото на годината"}
{"url": "http://www.focus-news.net/news/2018/03/20/2501570/silistra-shtarkeli-sa-priyuteni-v-sgradata-na-obshtina-dulovo.html", "text": "Щъркели са приютени в сградата на Община Дулово. Това съобщи за Радио „Фокус“ - Шумен Ваня Петрова, гл. експерт „Връзки с обществеността“ в Общината. От рано сутринта служители и работници от община Дулово са обходили мястото край околовръстното шосе, в което има голям брой щъркели, замръзнали от ледения дъжд. В гаража в сградата на Общината са прибрани 14 птици в по-тежко състояние, осигурена им е храна. Много от жителите на общината са проявили самоинициатива и загриженост за премръзналите щъркели и са ги прибрали на топло по къщите и стопанските си постройки. Собственици на кооперации и частни фирми излязоха на полето и разхвърлиха храна в нивите. Ловните дружинки по места са се организирали да обхождат землищата за бедстващи птици. От Община Дулово служители ще правят оглед край пътищата за премръзнали птици и такива в по-тежко състояние. Има и готовност за закупуване на риба за изхранването им. Още вчера д-р Юксел Ахмед, кмет на Общината, лично се ангажира с обхождането на района и пое ангажимент за наблюдаване на птиците и за предприемане на адекватни мерки за спасяване на застрашени екземпляри. Движението по общинските пътища в района на Дулово е при зимни условия, няма затворени участъци. Опесъчени са конфликтни пътни отсечки. Авария остави без ток села по линията Поройно – Чернолик – Златоклас. Заради това учебните занятия в училището в Чернолик са с намалено времетраене. Работи се по отстраняване на възникналите проблеми. От полицията предупреждават да не се предприемат пътувания, ако не е крайно наложително.\r\nИвелина ИВАНОВА", "date": "2018.03.20", "title": "Силистра: Щъркели са приютени в сградата на Община Дулово"}
{"url": "http://www.focus-news.net/news/2018/03/20/2501583/pregled-na-mezhdunarodnite-novini-do-13-chasa-agentsiya-fokus.html", "text": "Бившият президент на Франция Никола Саркози е задържан от полицията за разпит относно обвиненията, че неговата предизборна кампания през 2007 г. е била финансирана от либийското правителство.\r\nПрез 2013 г. във Франция започна разследване по обвиненение, че успешната кампания на Саркози е била финансирана от покойния либийски диктатор Муамар Кадафи. Бившият министър и близък съюзник на Саркози Брисе Хортефю също е бил разпитан от полицията по случая. \r\nСаркози, който е президент между 2007 и 2012 г. винаги е отричал твърденията, че е бил финансиран от Либия, наричайки ги „гротеска“. \r\n***Върховният съд на Македония  днес ще реши на публична сесия за задържането на обвиняемите от събитията в парламента в Скопие на 27 април 2017 г.\r\nДепутатите Кръсто Мукоски и Сашо Василевски са призовани на сесията, след което съдът се очаква да обяви дали е необходимо задържането им да бъде продължено.\r\nМукоски и Василевски са част от 35-те заподозрени в заплаха на конституционен ред и сигурност в страната. Сред тях е и бившият министър на вътрешните работи Митко Чавков.\r\n*** Председателят на парламента на Гърция  Николаос Вуцис разкритикува някои пан-македонски организации, които са изпратили до всичките депутати електронно  по отношение на спора за името с Македония, в което са заплашвали с доживотен затвор или екзекуции, ако гласуват в полза на название на страната, включващо думата „Македония“.\r\n„Някои вече са отишли твърде далеч и нямам предвид единствено ръководството на „Златна зора“. Някои са отишли твърде далеч, защото са разпространили сред депутатите от гръцкия парламент послание от представители на пан-македонските организации, които ни обвиняват в предателство и казват, че ще ни осъдят на смърт или доживотен затвор, ако посмеем да гласуваме в полза на предложението на гръцките правителство и външно министерство, когато въпросът за компромисното име с Македония достигне до парламента“, заяви Вуцис. Агенция „Фокус“ припомня: \r\nТази година, включително миналата седмица, гръцкият външен министър Никос Кодзиас получи писмо, съдържащо куршум заради спора за името между Атина и Скопие. \r\n*** Турското правителство осъди като „пристрастен“ и „неприемлив“ докладът на ООН, в който се съобщава, че наложеният в страната режим на извънредно положение след опита за преврат през юли 2016 г. е предизвикал сериозни нарушения на човешките права, предава  AFP.\r\n„Докладът, който съдържа изкривена, пристрастна и фалшива информация е неприемлив за Турция“, пише в официално заявление на турското министерство на външната работа. Турция е в състояние на извънредно положение от юли 2016 г. насам.\r\n*** Съвместните военни учения, които САЩ и Южна Корея ще започнат в началото на април, ще продължат само един месец. Това съобщиха във вторник от Министерството на отбраната на Сеул.\r\nПо-рано във вторник Южна Корея и САЩ заявиха, че ще възобновят съвместните военни учения, която бяха отложени с цел избягване на сблъсъци със Северна Корея по време на Зимните олимпийски игри в Пьончан.\r\n„Очаква се упражненията да бъдат възобновени на 1 април, в мащаб, подобен на този от предходните години\", поясни говорителят на Министерството на отбраната на Сеул.\r\n***", "date": "2018.03.20", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/20/2501582/v-tsentralnoto-upravlenie-na-holding-bdzh-ead-shte-se-provede-preskonferentsiya.html", "text": "Днес заместник-министърът на транспорта, информационните технологии и съобщенията Велик Занчев, изпълнителният директор на ИА „Железопътна администрация“ Веселин Василев и ръководството на „БДЖ – Пътнически превози” ЕООД ще дадат пресконференция. Това съобщиха от пресцентъра на БДЖ. Събитието ще се състои от 14.00 часа в приемната зала на втория етаж в сградата на Централно управление на „Холдинг БДЖ” ЕАД на ул. „Иван Вазов” № 3.", "date": "2018.03.20", "title": "В Централното управление на „Холдинг БДЖ” ЕАД ще се проведе пресконференция"}
{"url": "http://www.focus-news.net/news/2018/03/20/2501575/konstitutsionniyat-sad-reshi-da-obrazuva-delo-za-istanbulskata-konventsiya.html", "text": "Конституционният съд реши да образува дело за Истанбулската конвенция. Това съобщиха от пресцентъра на Конституционния съд. Конституционният съд единодушно допусна за разглеждане по същество конституционно дело № 3/2018 г., образувано по искане на 75 народни представители от 44-то Народно събрание на основание на чл. 149, ал. 1, т. 4 от Конституцията на Република България за произнасяне за съответствие на сключената от Република България Конвенция на Съвета на Европа за превенция и борба с насилието над жени и домашното насилие с Конституцията на Република България преди ратификацията ѝ.\r\nДокладчик по делото е съдия Анастас Анастасов.", "date": "2018.03.20", "title": "Конституционният съд реши да образува дело за Истанбулската конвенция"}
{"url": "http://www.focus-news.net/news/2018/03/20/2501589/plamen-stoilov-kmet-na-ruse-nyakolko-sela-v-obshtinata-sa-bez-tok-zaradi-skasani-elektroprovodi.html", "text": "Няколко села в общината са без ток заради скъсани електропроводи. Това съобщи за Агенция „Фокус“ кметът на община Русе Пламен Стоилов. „Към момента се работи по авариите и се очаква те да бъдат отстранени до края на деня. Няма данни за прекъснато водоснабдяване в общината“, обясни Стоилов.\r\nТой добави, че снежната покривка в общината е около 6,7 см, но към момента тя се топи поради подобряване на метеорологичните условия. Няма образували се поледици. Пътната мрежа в цялата община е проходима.\r\nЦветелин ДИМИТРОВ", "date": "2018.03.20", "title": "Пламен Стоилов, кмет на Русе: Няколко села в общината са без ток заради скъсани електропроводи"}
{"url": "http://www.focus-news.net/news/2018/03/20/2501588/burgas-chetvarta-oblastna-olimpiada-po-informatika-i-informatsionni-tehnologii-shte-se-provede-v-burgaskiya-svoboden-universitet-na-24-mart.html", "text": "„Успехът идва с правилния избор. Инвестирай в бъдещето ти!“ е мотото на четвъртата Областна олимпиада по информатика и информационни технологии. Това съобщиха от Община Бургас. Тя ще се проведе на 24 март от 09.00 часа в Бургаския свободен университет. Форумът е иницииран от Фондация „Шанс за децата на България“ и се осъществява със съдействието на Центъра за млади таланти и Центъра за технически науки на БСУ. Олимпиадата има за цел да стимулира интереса към високите технологии и тяхното значение за съвременното образование. В три възрастови групи деца от различни средни и основни училища от Бургас и региона ще премерят сили и умения в сферата на ИТ технологиите – един от най-динамичните и перспективни сектори на икономиката. Участието в олимпиадата е безплатно, организаторите канят всички деца и младежи от Бургас и региона с интереси в сферата да се включат в събитието.", "date": "2018.03.20", "title": "Бургас: Четвърта областна олимпиада по информатика и информационни технологии ще се проведе в Бургаския свободен университет на 24 март"}
{"url": "http://www.focus-news.net/news/2018/03/20/2501591/shumen-na-teritoriyata-na-oblastta-prelivat-yazovirite-ticha-i-kalnovo.html", "text": "На територията на област Шумен преливат язовирите „Тича“ и „Кълново“. Това сочат данните на сайта на Байсенова дирекция „Черноморски район“ към 10.00 часа. Яз. „Тича“ прелива през преливник с 9.7 куб.м/сек., през основен изпускател –  13 куб.м/сек. + 5 куб.м/с през ВЕЦ.В  община Смядово яз. „Кълново“ прелива с 0,5 куб.м/сек. и се източва през основен изпускате с 0,4 куб.м/сек. В  община Нови Пазар яз. „Нови Пазар 1“ е 82 % запълнен, контролирано се изпуска през основен изпускател с 0,9 куб.м/сек. Не преливат и не се изпускат яз.“Шумен“, който е на 70% запълнен, яз. „Фисек“- 43% запълнен, в община Търговище – яз. „Пресиян“, който е 2,6 м. под кота преливен ръб, яз. „Лиляк“– 4,7 м. под кота преливен ръб.", "date": "2018.03.20", "title": "Шумен: На територията на областта преливат язовирите „Тича“ и „Кълново“"}
{"url": "http://www.focus-news.net/news/2018/03/20/2501592/sliven-vsichki-mashini-za-poddrazhka-na-republikanskata-mrezha-obrabotvat-nastilkite-v-oblastta-nyama-zatvoreni-patishta.html", "text": "Почти цялата територия на Сливенска област е под сняг след падналите валежи през нощта срещу 20 март, съобщиха от Областното пътно управление - Сливен. Най-дебела е снежната покривка по високите места в община Твърдица – 10 - 20 см и в община Нова Загора – 7 - 12 см. Снеговалежът продължава на повечето места, в Твърдица и Котел е съпроводен със силен вятър. Към момента всички машини за поддръжка на републиканската мрежа обработват настилките. Засега няма затворени пътища. Остават ограниченията за движение на товарни автомобили над 12 тона по пътя Котел - Омуртаг и за товарни автомобили над 10 тона през Твърдишкия проход.", "date": "2018.03.20", "title": "Сливен: Всички машини за поддръжка на републиканската мрежа обработват настилките в областта, няма затворени пътища"}
{"url": "http://www.focus-news.net/news/2018/03/20/2501590/silistra-nyama-registrirani-previsheniya-na-finite-prahovi-chastitsi-v-grada-prez-tozi-otoplitelen-sezon.html", "text": "През активния отоплителен сезон в град Силистра няма регистрирани превишения на средно денонощната норма на фините прахови частици до 10 микрона. Това съобщиха от  Регионалната инспекция по околната среда и водите - Русе. Това показват данните за периода от декември 2017 до февруари 2018 г. от автоматичния пункт ДОАС „Профсъюзи“, разположен в центъра на града. Не са отчетени превишения и при останалите следени атмосферни замърсители. Единични дни с превишения са регистрирани в месеците октомври и ноември миналата година. Данните за нивата на фините прахови частици от този пункт се събират и обобщават в месечна справка, която се изпраща в Изпълнителна агенция по околната среда и се публикуват ежемесечно  на интернет страницата на инспекцията. Община Силистра изпълнява Програма за намаляване нивата на атмосферните замърсители, за чието изпълнение РИОСВ - Русе осъществява строг контрол. Тече интензивна газификация на всички обществени сгради. Прилагането на мерките по тази програма и дисциплината на населението оказват благоприятен ефект върху качеството на атмосферния въздух в града.", "date": "2018.03.20", "title": "Силистра: Няма регистрирани превишения на фините прахови частици в града през този отоплителен сезон"}
{"url": "http://www.focus-news.net/news/2018/03/20/2501586/mvnr-na-rusiya-moskva-predupredi-za-negativnite-posledstviya-ot-prisaedinyavaneto-na-makedoniya-kam-nato.html", "text": "Русия предупреди Македония за негативните последствия от присъединяването на страната към НАТО за регионалната сигурност и за двустранните отношения. Това бе съобщено от МВнР на Русия след срещата между заместник-външния министър на Русия Александър Грушко и посланика на Македония в Москва Гоце Караянов, предава ТАСС.\r\n„Състоя се обмен на мнения по ситуацията на Балканите“, пише в официално заявление на министерството. От руска страна са подчертани негативните последствия за регионалната сигурност и двустранните отношения от плановете за присъединяване на Македония в НАТО“.\r\nДвамата събеседници са потвърдили готовността си да продължат взаимодействията в сферите, представящи взаимен интерес. „Отбелязано е важното значение на възобновяването на дейността на междуправителствената комисия по търговско-икономическо и научно-техническо сътрудничество“, подчертават в руското външно министерство.  Виктор Турмаков", "date": "2018.03.20", "title": "МВнР на Русия: Москва предупреди за негативните последствия от присъединяването на Македония  към НАТО"}
{"url": "http://www.focus-news.net/news/2018/03/20/2501593/ria-novosti-ruskata-shturmova-aviatsiya-e-provela-ucheniya-v-tadzhikistan.html", "text": "Руски щурмови изтребители Су-25СМ от оперативно-тактическата авиация на Централния военен окръг във взаимодействие с ВВС на Таджикистан са нанесли ракетни удари по скупчване на условни незаконни военни формирования по време на съвместни учения в района на таджикистанско-афганистанската граница, предава  РИА Новости.\r\nПо-рано шест щурмови изтребителя Су-25СМ и два разузнавателни самолета Су-24 РМ са прехвърлени на летище „Айни“ край Душанбе от Челябинска област и от руската въздушна база „Кант“ в Киргизстан. \r\n„Оперативно-тактическата авиация на ЦВО съвместно с подразделенията на ВВС на Таджикистан осигуриха поддръжка от въздух на подразделенията на сухопътните войски на двете армии, които изпълниха учебно-бойни задачи по блокирането и унищожаването на условни престъпни групи по време на съвместни командно-щабни учения на полигон „Харбмайдон“ в Хатлонска област на Таджикистан“, заяви помощник-командващият на войските на ЦВО полк. Ярослав Рошупкин.  Виктор Турмаков", "date": "2018.03.20", "title": "РИА Новости: Руската щурмова авиация е провела учения в Таджикистан"}
{"url": "http://www.focus-news.net/news/2018/03/20/2501587/shumen-nad-10-miliona-leva-shte-badat-vlozheni-v-infrastruktura-v-obshtinata-prez-tazi-godina.html", "text": "Над 10 милиона лева ще бъдат вложени в инфраструктура в община Шумен през тази година. Предвидените ремонти на улици и тротоари представи на брифинг инж. Боян Тодоров, заместник-кмет „Строителство и екология“, предаде репортер на Радио „Фокус“ - Шумен. Общинското предприятие е започнало аварийно изкърпване на зейналите след зимата дупки по градските улици, но то е временно прекратено заради метеорологичните условия. Работа ще бъде подновена веднага щом времето позволи. В бюджета на общинското строително предприятие са заложени около 180 000 лв. за изкърпване и аварийни ремонти в града и по селата. Плануван е ремонт на 74 улици в град Шумен, като за преасфалтиране ще бъдат дадени 925 000 лв. без ДДС. Заделени са средства и за ремонт на тротоари по 54 улици - 400 000 лв. за асфалтиране на тротоари и 250 000 лв. за подмяна на плочки и бордюри. \r\nИнж. Тодоров обобщи, че за ремонт на улици и тротоари ще бъдат дадени 2 300 000 лв. общински средства. Обществените поръчки за изкърпване и ремонт на улици са минали, очаква се подходящо време за започване на дейностите. Започнала е подготовка и за ремонт на участъка Друмево - Овчарово, като за цялостно преасфалтиране и ремонт на канавки са заделени 458 000 лв. Около 120 000 лв. ще бъдат вложени в ремонт на  ул. „Цар Освободител“ пред възрожденските къщи. Предвижда се направа на осветление, подмяна на паветата, монтиране на пейки. \r\nИнж. Тодоров посочи, че започналите дейности по ОП „Региони в растеж“ са на стойност 7 800 000 лв. За изграждане и ремонт на детски площадки в различни зони на Шумен Общината ще даде 600 000 лв. Минала е обществената поръчка и активната дейност се очаква в периода април - май. Предвижда се направа на две площадки за свободно разхождане на кучета - в района над храм „Св. Възнесение“, а втората - в кв. \"Боян Българанов\".\r\nИвелина ИВАНОВА", "date": "2018.03.20", "title": "Шумен: Над 10 милиона лева ще бъдат вложени в инфраструктура в общината през тази година"}
{"url": "http://www.focus-news.net/news/2018/03/20/2501597/vidin-ulitsite-i-patishtata-na-teritoriyata-na-obshtinata-sa-pochisteni-i-prohodimi.html", "text": "Към 9.00 ч. на 20 март снежната покривка в гр. Видин е била около 5-6 см, а в останалите населени места на общината – от 5 до 8 см. Всички улици са почистени и проходими, както и районите около училищата, детските градини, здравните заведения и обществени иннституции, съобщиха от пресцентъра на Община Видин. Поддържа се постоянна връзка с кметовете и кметските наместници по места. Снегопочистващите фирми са в готовност да  реагират при необходимост.", "date": "2018.03.20", "title": "Видин: Улиците и пътищата на територията на общината са почистени и проходими"}
{"url": "http://www.focus-news.net/news/2018/03/20/2501598/sliven-kradets-na-zhitsi-ostavi-bez-tok-chast-ot-planinskoto-selo-ichera-v-ponedelnik.html", "text": "Крадец на жици остави част от планинското село Ичера без ток, съобщиха от ОДМВР – Сливен. На 19 март в РУ-Сливен е заявена кражба на ел. проводници от електроразпределителната мрежа на село Ичера. Неизвестен извършител е откраднал кабел от шест междустълбия на две улици, северно от кметството. По случая е образувано досъдебно производство. Работата продължава от служители на участък „Петолъчка“ към РУ-Сливен.", "date": "2018.03.20", "title": "Сливен: Крадец на жици остави без ток част от планинското село Ичера в понеделник"}
{"url": "http://www.focus-news.net/news/2018/03/20/2501599/tass-v-ruskata-voennomorska-baza-v-kronshtat-za-uchenie-sa-mobilizirani-poveche-ot-deset-boyni-koraba.html", "text": "Около 500 военнослужещи и десетина кораба и катера от военноморската база в Кронщат край Санкт Петербург са мобилизирани в учения по извънредна подготовка за бой и отразяване на въздушно нападение, предава ТАСС.\r\n„Проведено е специално учение „Застъпване на бойно дежурство на кораб“. На него са привлечени около 500 военнослужещи, задействани са повече от десет надводни кораби и катери. Екипажите са отработили действия при обявяване на тревога на кораба по извънредно приготовление към поход и бой, отразяване на атаки на средства за въздушно нападение на условен противник“, пише в съобщение на пресслужбата на руския Западен военен район. \r\nСъщевременно във Финския залив са проведени учения на разузнавачите от специалните сили в окръга. Повече от 50 десантници с хеликоптери са отработили на островите Гогланд и Тютерс блокиране на важни обекти на условен противник и водене на разузнаване с помощта на безпилотни летателни апарати.  Виктор Турмаков", "date": "2018.03.20", "title": "ТАСС: В руската военноморска база в Кронщат за учение са мобилизирани повече от десет бойни кораба"}
{"url": "http://www.focus-news.net/news/2018/03/20/2501602/ministar-neno-dimov-i-kmetat-na-bansko-georgi-ikonomov-shte-otkriyat-prechistvatelna-stantsiya-za-otpadni-vodi-v-grada-na-22-mart.html", "text": "Министърът на околната среда и водите Нено Димов и кметът Георги Икономов ще открият пречиствателна станция за отпадни води в Банско на 22 март от 10.30 часа. Това съобщиха от пресцентъра на Община Банско. Станцията е реализирана по проект „Втора фаза на проект „Рехабилитация на водоснабдителната и канализационна мрежа на гр. Банско с изграждане на ПСОВ” с номер BG16M1OP002-1.005-0003, финансиран по ОП „Околна среда 2014-2020”. След официалното откриване на обекта се предвижда провеждането на заключителна конференция от 11.30 часа в Посетителския информационен център в Банско.", "date": "2018.03.20", "title": "Министър Нено Димов и кметът на Банско Георги Икономов ще открият пречиствателна станция за отпадни води в града на 22 март"}
{"url": "http://www.focus-news.net/news/2018/03/20/2501601/dobrich-obshtinata-organizira-obshtinski-etap-na-mezhdunarodniya-konkurs-za-detska-risunka-s-ochite-si-vidyah-bedata.html", "text": "Община град Добрич организира общински етап на Международния конкурс за детска рисунка „С очите си видях бедата“, съобщиха от пресцентъра на Общината. Целта на конкурса е със средствата на изобразителното изкуство да се пресъздадат познанията на децата и учениците за бедствията в световен мащаб, начините на поведение и действие в критични ситуации, дейностите на екипите от Единната спасителна система, както и да се създаде интерес към професията на пожарникаря и спасителя.\r\nДо 3 април 2018 г. в Дирекция „Хуманитарни дейности“, ул. „Независимост“ №7, ет., 8 стая 811, се приемат рисунки на деца от 7 до 18 гoдини. Рисунките трябва да бъдат с размер 35/50 см, без паспарту. На гърба на рисунките се посочват трите имена, възраст, точен адрес, училище, ръководител и телефон за връзка. Всяка рисунка трябва да е придружена с кратко описание, което да е прикрепено на гърба ѝ.\r\nС отличените рисунки ще бъде експонирана изложба в ОМЦ „Захари Стоянов“, която ще бъде открита  на 26 април 2018 г. от 10.00 ч. \r\nПредвидени са награди, осигурени от Община град Добрич за класираните на първо, второ и трето място, както и поощрителни награди във всяка възрастова група – 7-10 години, 11-13 години, 14-18 години.", "date": "2018.03.20", "title": "Добрич: Общината организира общински етап на Международния конкурс за детска рисунка „С очите си видях бедата“"}
{"url": "http://www.focus-news.net/news/2018/03/20/2501596/ruse-dva-avtomobila-sa-katastrofirali-na-patya-ruse-byala-v-rayona-na-mestnostta-indiyskata-koliba.html", "text": "Два автомобила са катастрофирали на пътя Русе-Бяла в района на местността Индийската колиба. Това съобщиха за Агенция „Фокус“ от ОДМВР-Русе. Няма пострадали при инцидента, нанесени са материални щети. Поради катастрофата, движението е било временно затруднено до изтеглянето на автомобилите на безопасно място, но към този етап то е напълно възстановено.", "date": "2018.03.20", "title": "Русе: Два автомобила са катастрофирали на пътя Русе – Бяла в района на местността Индийската колиба"}
{"url": "http://www.focus-news.net/news/2018/03/20/2501595/hristina-kraeva-psiholog-ruskata-igra-siniya-kit-nabirashta-populyarnost-i-v-balgariya-vazdeystva-pagubno-na-psihikata-na-detsata.html", "text": "Руската игра „Синия кит“, набираща популярност и в България, въздейства пагубно на психиката на децата. Това каза за Радио „Фокус“ – Пирин Христина Краева, психолог. По думите ѝ играта, разпространяваща се в социалните мрежи, е агресивна, но чрез нея децата задоволяват базовите си потребности за внимание и принадлежност. „Така наречената „игра“ дава усещане за значимост и по този начин децата се чувстват забелязани, но за съжаление по един разрушителен начин“, коментира тя. Психологът отбеляза, че играта се внушава на деца чрез  сугестия. „По такъв начин децата приемат много по-лесно идеите за подвеждащо поведение – това от една страна е проява на интерес, любопитство, но и много опасно поради предизвикателство водещо до самоубийство и имащо фатален край за детето“, коментира тя. Краева обясни, че най-често предразполагащите фактори за развиване на тази опасна игра са: занижен или завишен родителски контрол, липса на социална среда и социална активност, неблагоприятна семейна атмосфера, презадоволяване, липса на контрол или свръх контролна родителя. Краева добави, че най разпространеният родителски стил, даващ благоприятна почва за възникването и развитието на подобни игри е разрешаващо-опрощаващия стил. „При този родителски стил детското поведение е изпълнено с много съпротива и неговото подчинение на изискванията на възрастните, ниска самоувереност, загуба на самоконтрол, агресивност, импулсивност, безделност и стремеж към доминиране“, каза още психологът. Христина Краева добави, че играта влияе по биохимичен път на мозъка на подрастващите и така стимулира отделянето на адреналин и серотонин.  „Това кара децата да изпитват удоволствие от стимулите на играта, които разбира се са увреждащи и ги кара да правят безумни неща“, добави тя. Психологът подчерта, че стремежът към удоволствие е водещ при децата, но това не трябва да довежда до такъв фатален край, какъвто има тази игра наречена „Синя кит“.\r\nКристина МИТКОВА", "date": "2018.03.20", "title": "Христина Краева, психолог: Руската игра „Синия кит“, набираща популярност и в България, въздейства пагубно на психиката на децата"}
{"url": "http://www.focus-news.net/news/2018/03/20/2501603/smolyan-vodata-v-obshtina-chepelare-ne-e-godna-za-piteyno-bitovi-nuzhdi-zaradi-zamatvane-ot-dazhdovete.html", "text": "Водата в община Чепеларе не е годна за питейно-битови нужди, става ясно от информация на водоснабдителното дружество в Смолян. Директорът на дружеството инж. Мариян Николов каза за Радио „Фокус“ – Смолян, че причината е замътване на извора „Свети Дух“ в Чепеларе, вследствие на обилните дъждове от неделя. По думите му останалите показатели на водата са в норма, но е замътена. Инж. Николов каза още, че всяка година при обилни валежи се случва така, тъй като изворът е карстов и като се вдигне нивото на водата се получава замътване, което се нормализира до два - три дни след спиране на валежите и стабилизиране на времето.\r\nКметът на Чепеларе Славка Чакърова заяви, че замътването на водата при обилни валежи е проблем от години. „Препоръчваме на гражданите да ползват бутилирана вода, докато твърдите частици се утаят“, добави Чакърова. Тя отбеляза, че от миналата година работят с водоснабдителното дружество за разрешаване на проблема. Вече е подготвен проект за пречиствателно съоръжение на питейната вода и сега се изготвя  писмо за кандидатстване към МРРБ за целево финансиране.\r\nНели ГЕРГЬОВСКА", "date": "2018.03.20", "title": "Смолян: Водата в община Чепеларе не е годна за питейно-битови нужди заради замътване от дъждовете"}
{"url": "http://www.focus-news.net/news/2018/03/20/2501604/oblastniyat-upravitel-na-plovdiv-zdravko-dimitrov-patyat-plovdiv-asenovgrad-shte-bade-priklyuchen-predsrochno.html", "text": "Множество надлъжни пукнатини и фуги има по старото платно на Асеновградско шосе, което се ремонтира в момента. Това бе съобщено по време на инспекцията на строителството на пътя днес, предаде репортер на Радио „Фокус” - Пловдив. „Очаква се до края на седмицата специална комисия да даде становище как да се процедура с тях”, каза областният управител Здравко Димитров. Няма забавяне на ремонта на пътя. След като бе изградено новото платно, започна рехабилитация на съществуващото платно до КЦМ. Отнема се от слоя, след това ще се възстанови. Готови са вече и проектите за локалите с малки корекции. Те трябваше да бъдат направени от общините. По думите на Димитров няма много земи за отчуждаване и този процес няма да забави изпълнението на проекта за пътя. „За съжаление, общините нямат предвидено финансиране и затова се очаква то да е целево и да бъде отпуснато от МС”, каза още Димитров.\r\nПо думите му АПИ има грижата за кръговото на КПП /при Караулката/ и трябва да кажат на какъв етап са с отчуждаванията и с обявяването на поръчката. „Реално строителите ги забавяме ние, защото нямаме готовност с проектната документация”, добави областният управител. Въпреки това линейният график се спазва и няма забавяне. В момента строителите работят на кръговото за село Крумово. Дори да бъде изцяло изградено, то няма да се пусне, докато не приключи работата по рехабилитацията на старото платно.\r\n„Срокът за приключване на пътя е месец ноември тази години, но при всички случаи той ще бъде предаден по-рано”, бе категоричен областният управител Здравко Димитров.\r\nЦветана ТОНЧЕВА", "date": "2018.03.20", "title": "Областният управител на Пловдив Здравко Димитров: Пътят Пловдив – Асеновград ще бъде приключен предсрочно"}
{"url": "http://www.focus-news.net/news/2018/03/20/2501605/burgas-v-selo-cherni-vrah-sa-otneseni-tri-ulitsi-vsledstvie-na-obilnite-dazhdove.html", "text": "Има нарушена пътна инфраструктура в село Черни връх вследствие на обилните дъждове. Това съобщи за Радио „Фокус“ - Бургас кметът на Община Камено Жельо Вардунски. Три улици са отнесени от водата в селището. „Това, което ремонтирахме по неотложно възстановителни работи след първото наводнение и трябваше да ни отпуснат пари, за да довършим ремонта, останаха така“, добави още кметът. Има по една разрушена улица в селата Полски извор и Ливада. На територията на общината няма затворени пътни участъци. Няма бедстващи хора.\r\nМария РУСЕВА", "date": "2018.03.20", "title": "Бургас: В село Черни връх са отнесени три улици вследствие на обилните дъждове"}
{"url": "http://www.focus-news.net/news/2018/03/20/2501606/ria-novosti-ruskite-zapasnyatsi-shte-badat-otnovo-prizovani-na-voenni-sborove.html", "text": "Президентът на Русия Владимир Путин подписа указ за призив на запасняците на военни сборове през 2018 г.  Те ще се провеждат в срок от до два месеца в рамките на въоръжените сили, в органите на държавната охрана и федералната служба за сигурност, предава РИА Новости.\r\nПрезидентът подписва ежегодно подобни укази, като миналата година той е издаден през април. Тогава максималният срок на сборовете също е два месеца. \r\nСпоред представител на Министерството на отбраната, подборът на кандидатите ще се провежда от военните комисариати съвместно с войските части. Според него „учебните сборове се отнасят до относително неголямо число офицери и други категории военнослужещи от запаса – това не е мобилизация или призив за срочна служба“.\r\nСборовете се провеждат за подобряването на професионалните учения и знания на военнослужещите от запаса. Като правило в тях участват тези, които по време на срочната си служба или обучение са получили необходимите в армията специалности като програмисти и свързочници например. \r\nНа сборовете се призовават, както лица, преминали през военна служба, така и освободени от нея или имащи отсрочка.  Виктор Турмаков", "date": "2018.03.20", "title": "РИА Новости: Руските запасняци ще бъдат отново призовани на военни сборове"}
{"url": "http://www.focus-news.net/news/2018/03/20/2501609/evrodeputatite-ot-gerbenp-biha-li-podkrepili-bsp-provezhdaneto-na-izbori-ot-chuzhda-strana-v-balgariya.html", "text": "Биха ли подкрепили от БСП провеждането на избори от чужда страна на територията на България? Този въпрос задават на БСП българските евродепутати от ГЕРБ/ЕНП по повод позициите на червения депутат Таско Ерменков относно изборните резултати в Крим, съобщиха от пресцентъра на ПП ГЕРБ. Във връзка с публичните позиции на депутати от българската левица, евродепутатите от ГЕРБ припомнят декларацията на върховния представител на ЕС по въпросите на външните работи и политиката на сигурност Федерика Могерини от 16 март 2018 г. В документа ясно се заявява позицията на Европейския съюз за непризнаване на проведените от страна на Руската федерация избори на Кримския полуостров, който попада в рамките на международно признатите граници на Украйна.\r\n„Да считаме ли, че написаното от Таско Ерменков е официална позиция на БСП и дали от Партията на европейските социалисти (ПЕС) знаят за нея?“, питат още евродепутатите от ГЕРБ/ЕНП. Според тях, изразеното от депутата от БСП Таско Ерменков виждане за пореден път показва, че наследниците на бившата комунистическа партия в България принадлежат само номинално към семейството на европейските социалисти и по редица важни въпроси подкрепят популистки и анти-ЕС позиции. \"Подобно държание и политическо позициониране от страна на българските социалисти поставят под въпрос както техния европейски облик, така и евроатлантическата ориентация на страната. За нас подобни позиции са неприемливи и са в разрез с принципите на членството ни в ЕС и НАТО\", посочват още евродепутатите от ГЕРБ/ЕНП. „Виждаме само в рамките на последните няколко месеца колко сериозно се разминава позицията на БСП с тази на европейските социалисти, както по отношение ратификацията на Истанбулската конвенция, така и по отношение на декларацията на принадлежащия към семейството на социалдемократите върховен представител на ЕС по въпросите на външните работи“, подчертават от ГЕРБ.\r\n\"Заветът на българските възрожденци е да бъдем равни с другите европейски народи - нашият национален идеал още в онзи момент е свързан с визията за свободна и обединена Европа\", припомнят българските евродепутати от десницата. От ГЕРБ/ЕНП препоръчват на депутата Таско Ерменков и представителите на БСП да се запознаят по-добре с творчеството на Христо Ботев и цяла плеяда български възрожденци и революционери като Васил Левски, Г.С. Раковски, Захари Стоянов и много други  преди да ги цитират в подобен контекст.", "date": "2018.03.20", "title": "Евродепутатите от ГЕРБ/ЕНП: Биха ли подкрепили БСП провеждането на избори от чужда страна в България"}
{"url": "http://www.focus-news.net/news/2018/03/20/2501608/pazardzhik-sastoyanieto-na-peshehodnite-pateki-v-7-obshtini-na-teritoriyata-na-oblastta-ne-otgovarya-na-iziskvaniyata-za-patna-bezopasnost.html", "text": "Областната комисия по безопасност на движението по пътищата в Пазарджик проведе свое заседание, на което прие Доклад за състоянието на безопасността на движението в област Пазарджик през 2017 година и мерки за нейното подобряване през 2018 година, предаде репортер на Радио „Фокус“ – Пазарджик. По време на заседанието бяха отчетени и резултатите от извършените проверки на пешеходните пътеки в областта. Констатирано бе, че в пет общини в региона – Лесичово, Батак, Сърница, Брацигово и Ракитово, пешеходните пътеки са в съответствие с изискванията на нормативната база. В останалите 7 общини – Велинград, Пещера, Стрелча, Септември, Панагюрище, Белово и Пазарджик, има несъответствие с изискванията – липса на надписи „Погледни“, маркировката е в различен от белия цвят, липсват пътни знаци. Общините са декларирали, че ще предприемат мерки за привеждането на пешеходните пътеки в съответствие с изискванията. В приетия Доклад за състоянието на безопасността на движението в област Пазарджик през 2017 година са отбелязани констатираните тенденции по отношение на убитите и ранените при ПТП в региона. През 2017 година броят на загиналите е 37, а през 2016 година е бил 21. Увеличение се отчита и при броя на ранените, който е 361, а през 2016 година е бил 324 души. За целта са набелязани конкретни мерки за намаляване на пътния травматизъм и произшествията по пътищата в област Пазарджик.\r\nВаня НИКОЛОВА", "date": "2018.03.20", "title": "Пазарджик: Състоянието на пешеходните пътеки в 7 общини на територията на областта не отговаря на изискванията за пътна безопасност"}
{"url": "http://www.focus-news.net/news/2018/03/20/2501600/afp-prezidentat-na-slovakiya-otkaza-da-odobri-novoto-pravitelstvo-na-stranata.html", "text": "Президентът на Словакия Андрей Киска отказа да одобри новото правителство на страната, предложено от изпълняващия длъжността министър-председател Петер Пелегрини, чийто предшественик Роберт Фицо подаде оставка заради убийството на разследващ журналист, предава  AFP.\r\n„Казах му, че няма да назнача правителство с предложения от него състав“, заяви Киска пред репортери. Той допълни, че дава на Пелегрини срок до петък да предложи нов кабинет . Виктор Турмаков", "date": "2018.03.20", "title": "AFP: Президентът на Словакия отказа да одобри новото правителство на страната"}
{"url": "http://www.focus-news.net/news/2018/03/20/2501607/erdogan-otnovo-skochi-sreshtu-sasht-ako-iskate-da-sme-strategicheski-partnyori-shte-tryabva-da-ni-uvazhavate-a-vie-pravite-tochno-obratnoto-zabluzhdavate-ni.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган за пореден път отправи остри думи към Вашингтон за политиката и действията в Сирия, предаде информационната агенция Догу хабер ажансъ (ДХА).\r\n В изказване на редовното седмично заседание на Парламентарната група на ПСР Ердоган критикува изявленията на официален говорител на САЩ за „загрижеността от ситуацията в Африн”. „Когато ние споделяхме с вас нашата загриженост, тогава вие къде бяхте? Когато ви казвахме да дойдете и заедно с вас да прочистим терористичните организации, тогава къде бяхте? … Ако сте стратегически ортак с нас, тогава ще трябва да проявявате към нас уважение. А вие се опитвате да ни заблуждавате. Такава голяма заблуда, че вкарахте над 5 хиляди ТИР-а с оръжие в нашия регион.”, аргументира се Ердоган. \r\nОсвен това той обръща специално внимание и на предстоящите през 2019 год. три вида избори. „Целта ни е да спечелим първо местните, а след това и общите парламентарни избори с над 50%. А за самите президентски избори просто нямаме никакъв друг шанс, освен победа поне с 50% + 1”, апелира Ердоган, цитиран от ДХА. Георги Димов", "date": "2018.03.20", "title": "Ердоган отново скочи срещу САЩ: Ако искате да сме стратегически партньори – ще трябва да ни уважавате; а вие правите точно обратното –заблуждавате ни"}
{"url": "http://www.focus-news.net/news/2018/03/20/2501611/shumen-proletno-pochistvane-organizira-obshtinata-na-31-mart.html", "text": "Пролетно почистване организира Община Шумен на 31 март, предаде репортер на  Радио „Фокус“ - Шумен. Подробности за традиционната кампания представи на брифинг Живка Атанасова, гл.експерт „Екологоя“ в община Шумен. „Приканваме граждани, учреждения и фирми да се отзоват и да поемат своя ангажимент, съгласно нормативната уредба за поддържане на  пространствата около сградите, които стопанисват или ползват, очакваме и жителите на селата да се включат активно в кампанията“, каза Атанасова. На четири пункта в деня на почистването ще бъдат раздавани безплатно чували - в периода 9-10 часа на 31 март пред сградата на Младежки дом и пред паркинга на „Булмаг“ в кв. Тракия, от 10.30 до 11.30 часа – на стария обръщач в кв. „Боян Българанов“ и пред НЧ „Тодор Петков“ в кв. Добруджа. Чувалите с отпадъци трябва да бъдат оставени до контейнерите за смет. Извозването на отпадъците ще се извършва от общинските предприятия „Чистота”, „Строителство и благоустройство” и „Паркове и обредна дейност”, както и от двете почистващи фирми, които обслужват северния и южния район на града. Живка Атанасова посочи, че договор с организации за събиране на електрическо и електронно оборудване и излезли от употреба батерии и акумулатори, като два пъти в годината се организира кампания за събирането им. „Вероятно през месец май ще бъде обявена такава акция, полагаме усилия за организирането и на две кампании за опасни отпадъци, осигурили сме средства, в преговори сме с фирми, които извършват такива дейности“, каза Атанасова. Своите информационни и образователни кампании продължават и двете организации за разделно събиране на отпадъци на базата на договореностите с община Шумен. В момента една от фирмите подготвя събитие, а втората фирма е обявен конкурс за училища за изработване на кошчета за разделно събиране на отпадъци от опаковки. Проекти се приемат в срок до 13 април. Класът с най- креативен проект ще получи ваучер на стойност 300 лв.\r\nИвелина ИВАНОВА", "date": "2018.03.20", "title": "Шумен: Пролетно почистване организира общината на 31 март"}
{"url": "http://www.focus-news.net/news/2018/03/20/2501610/burgas-izvarshva-se-kontrolirano-izpuskane-na-yazovirite-v-obshtina-karnobat.html", "text": "Извършва се контролирано изпускане на язовирите в община Карнобат. Това съобщи за Радио „Фокус“ - Бургас кметът на Общината Георги Димитров. В момента водата прелива през преливницте. Няма скъсани язовирни стени. „Проблемът е, че водосборът е много голям и водата от двете каскади - Антимовската и от тази през Детелина, се събира на едно място в Сърнево, в Русокастренска река и там се качва нивото“, обясни кметът. По думите му в момента се предприемат превантивни мерки, като се натрупват диги с пясък, за да не се наводнят къщите. Димитров каза още, че около 15.30 часа се очаква по-голям отток на водата. „Ако се вдигне, вероятно ще залее двата моста.  Пътят на водата е няколко часа и затова очакваме от 15.30 до 17.30 да бъде най-кризисният момент“, добави кметът. Общо 80 са язовирите на територията на община Карнобат, като преобладаващо са общински. Няма бедстващи хора. Към момента не вали дъжд.\r\nМария РУСЕВА", "date": "2018.03.20", "title": "Бургас: Извършва се контролирано изпускане на язовирите в община Карнобат"}
{"url": "http://www.focus-news.net/news/2018/03/20/2501612/sport-bayern-myunhen-shte-se-opita-da-kupi-robert-firmin-v-sluchay-na-napuskane-na-levandovski.html", "text": "Байерн Мюнхен е готов да замени Роберт Левандовски срещу бразилския нападател от Ливърпул Робърт Фирмин. Отборът е готов да заплати за него 100 млн. лири. \r\nПо-рано бе съобщено, че 29 годишният Левандовски е попаднал в сферата на интересите на Реал  Мадрид.  Левандовски премина към Байерн Мюнхен от Борусия Дортмунд през 2014 г. В състава на мюнхенския клуб той има 121 мача и 100 попадения.  Виктор Турмаков", "date": "2018.03.20", "title": "Спорт: Байерн Мюнхен ще се опита да купи Роберт Фирмин в случай на напускане на Левандовски"}
{"url": "http://www.focus-news.net/news/2018/03/20/2501616/sitel-makedoniya-v-tsentralniya-srabski-grad-varnyachka-banya-e-arestuvan-sveshtenik-prodaval-narkotitsi.html", "text": "Полицията в централния сръбски град Върнячка баня е арестувал 26-годишен свещеник с инициали С.М. от град Крушевац, който е пренасял в себе си 52 грама канабис и 55 грама амфетамини, предава македонската медия  „Сител“.\r\nОткритите наркотици са били предназначени за продажба във Върнячка баня.  Свещеникът е задържан за две денонощия в ареста, след което ще бъде изправен пред съда в град Кралево.  Виктор Турмаков", "date": "2018.03.20", "title": "„Сител“ (Македония): В централния сръбски град Върнячка баня е арестуван свещеник, продавал наркотици"}
{"url": "http://www.focus-news.net/news/2018/03/20/2501615/menda-stoyanova-predsedatel-na-parlamentarnata-byudzhetna-komisiya-blizo-12-mln-lv-shte-struva-remontat-na-kontsertna-zala-plovdiv-no-toy-nyama-kak-da-bade-zavarshen-prez-2019-g.html", "text": "Близо 12 милиона лева ще струва ремонтът на Концертна зала, но той няма как да бъде завършен през 2019 година. Това каза пред журналисти Менда Стоянова, председател на парламентарната бюджетна комисия, предаде репортер на Радио „Фокус“ – Пловдив. „Добрата новина е, че вече ще се възложи проектирането. Поръчката е в Агенцията по вписвания за обществени поръчки“, каза Менда Стоянова. По думите й от Министерството на културата е внесено предложение за обявяване на обществена поръчка за проектиране на ремонта на залата и на сайта на агенцията. Очакванията са тя бъде оповестена до петък или понеделник. След това вече изпълнителите ще могат да кандидатстват по нея. „Ремонтът на Концертна зала включва всички инсталации. Те трябва да се подменят изцяло с нови и модерни. Не по-малко важна от строителната част е другата - осветителни инсталации, озвучителни инсталации“, каза Менда Стоянова.\r\nМенда Стоянова присъства на пресконференция, организирана от Фондация „Дом на Пловдивската опера“ по повод състоянието и нуждата от ремонт на Концертна зала. На пресконференцията беше поканен министърът на културата Боил Банов, но поради неотложни ангажименти той не дойде. По думите на Менда Стоянова са се провеждали много разговори както с него, така и с министъра на финансите, за да се осигури необходимото финансиране за ремонт на Концертна зала Пловдив.\r\n„През 2019 година ще може да се пусне обществената поръчка за избор на изпълнител за ремонт и за избор на изпълнител за доставка на инсталациите“, допълни Менда Стоянова. По думите й най-вероятно през 2020 година пловдивската опера ще има ремонтирана Концертна зала.\r\nВесела КРЪСТЕВА", "date": "2018.03.20", "title": "Менда Стоянова, председател на парламентарната бюджетна комисия: Близо 12 млн. лв. ще струва ремонтът на Концертна зала Пловдив, но той няма как да бъде завършен през 2019 г."}
{"url": "http://www.focus-news.net/news/2018/03/20/2501614/kyustendil-obshtina-dupnitsa-se-vklyuchva-v-kampaniyata-velikden-za-vseki-na-ombudsmana-na-republika-balgariya-maya-manolova.html", "text": "Община Дупница се включва в кампанията на омбудсмана на Република България Мая Манолова  – „Великден за всеки“ – „Дари празник на баба и дядо“. Това съобщи за Радио „Фокус” – Кюстендил Христо Апостолов, експерт към Община Дупница. По думите му идеята на начинанието е да се съберат дарения за трапезата на най-бедните хора. Събраните парични средства ще бъдат раздадени под формата на ваучери за храна на стойност по 20 лева, а списъците с получателите ще бъдат предоставени от НОИ. „Събират се и хранителни продукти в големите вериги магазини, както и други търговски обекти, като продуктите ще бъдат раздадени в седмицата преди Великден от доброволци по места”, каза Христо Апостолов. Титуляр на банковата сметка е Български червен кръст, като изрично решилите да дарят пари, трябва да посочат в платежното нареждане общината, от която са, за да отидат при пенсионерите от това населено място.\r\nВенцеслав ИЛЧЕВ", "date": "2018.03.20", "title": "Кюстендил: Община Дупница се включва в кампанията „Великден за всеки“ на омбудсмана на Република България Мая Манолова"}
{"url": "http://www.focus-news.net/news/2018/03/20/2501617/pazardzhik-do-21-may-vsichki-peshehodni-pateki-v-grada-shte-sa-boyadisani-v-byalo-i-cherno.html", "text": "По време на заседанието на Областната комисия по безопасност на движението в Пазарджик бе отчетено, че всички общини ще предприемат необходимите мерки за боядисване на пешеходните пътеки в бяло и черно, каквито са нормативните изисквания, предаде репортер на Радио „Фокус“ – Пазарджик. Община Пазарджик декларира намерението си до празника на града – 21 май, маркировката по основната пътна мрежа в града да бъде подменена като старите цветове – жълто и червено, ще бъдат заличени. За целта е закупена демаркираща машина за 20 000 лева, договорени са и 10 тона бяла боя. Управителят на БМ „Паркинги и охрана“ в общината Георги Шикерджиев каза, че до края на седмицата започва боядисването в бял цвят на пешеходните пътеки в Пазарджик. Направена е и заявка за доставката на пътни знаци, които ще бъдат монтирани край тях. Според него до месец ноември ще бъдат приключени тези дейности и в селата от общината. В областния град Пазарджик ще има 284 пешеходни пътеки тип „зебра“. Те ще бъдат със 147 повече отколкото са сега. Обикновените пешеходни пътеки стават 56.\r\nВаня НИКОЛОВА", "date": "2018.03.20", "title": "Пазарджик: До 21 май всички пешеходни пътеки в града ще са боядисани в бяло и черно"}
{"url": "http://www.focus-news.net/news/2018/03/20/2501620/ria-novosti-v-kishinev-pri-vzriv-v-magazin-sa-zaginali-dvama-dushi.html", "text": "Двама души са загинали, а трима са ранени при взрив в магазин в Кишинев, предаде РИА Новости. На място са пристигнали сапьори, полицейски служители и представители на прокуратурата.\r\n„Според очевидци, един от загиналите в 11 часа (местно време, съвпада с българското) сутринта влиза в магазина, взима 10 кутии цигари и се отправя към изхода. Спират го и го молят да  си плати. В този миг от него пада неизвестен обект и се взривява“, заяви началникът на генералния инспекторат на полицията в Кишинев Александър Пинзар. \r\nРанени са трима души. Полицията е установила личността на загиналия, на когото е принадлежало взривното устройство – това е многократно съден жител на Кишинев, роден през 1968 г.  Виктор Турмаков", "date": "2018.03.20", "title": "РИА Новости: В Кишинев при взрив в магазин са загинали двама души"}
{"url": "http://www.focus-news.net/news/2018/03/20/2501621/delegatsiya-na-grupata-za-priyatelstvo-makedoniya-balgariya-shte-bade-na-poseshtenie-v-balgariya-na-21-i-22-mart.html", "text": "Делегация на Групата за приятелство Македония – България, водена от заместник-председателя на Събранието на Република Македония Фросина Ташевска-Ременски, ще бъде на посещение в България на 21 и 22 март 2018 г. Това съобщиха от пресцентъра на Народното събрание. На 21 март 2018 г. в 10.30 часа гостите ще се срещнат с председателя на Народното събрание Цвета Караянчева, а в 11.30 часа в зала „Изток“ ще разговарят с народните представители от Групата за приятелство България – Македония в 44-тото Народно събрание. \r\nВ рамките на двудневното посещение са предвидени срещи с Комисията по европейските въпроси и контрол на европейските фондове, с Комисията по външна политика, със заместник министър-председателя по правосъдната реформа и министър на външните работи Екатерина Захариева.", "date": "2018.03.20", "title": "Делегация на Групата за приятелство Македония – България ще бъде на посещение в България на 21 и 22 март"}
{"url": "http://www.focus-news.net/news/2018/03/20/2501619/blagoevgrad-bez-problemi-se-izvarshva-preminavaneto-na-granichnite-punktove-kulata-i-ilinden.html", "text": "Без проблеми се извършва преминаването на граничните пунктове „Кулата“ и „Илинден“. Това съобщиха за Радио „Фокус“ – Пирин от ГД \"Гранична полиция\". На останалите пунктове по българо-гръцката и по българо-македонската граница движението също е нормално.\r\nЛивия НИНОВА", "date": "2018.03.20", "title": "Благоевград: Без проблеми се извършва преминаването на граничните пунктове „Кулата“ и „Илинден“"}
{"url": "http://www.focus-news.net/news/2018/03/20/2501618/razgrad-edin-chovek-e-postradal-pri-katastrofata-po-patya-ruse-razgrad-predi-vlizaneto-v-tsar-kaloyan.html", "text": "Един човек е пострадал при катастрофата между два автомобила по пътя Русе-Разград, преди влизането в Цар Калоян. Това съобщиха за Агенция „Фокус“ от ОДМВР-Разград. Пострадалият мъж е от Русе, настанен е в разградската болница със счупен крак, без опасност за живота. Няма данни за други пострадали при инцидента. Движението по пътя е нормализирано и се осъществява безпроблемно.", "date": "2018.03.20", "title": "Разград: Един човек е пострадал при катастрофата по пътя Русе-Разград, преди влизането в Цар Калоян"}
{"url": "http://www.focus-news.net/news/2018/03/20/2501624/kyustendil-obshtinskoto-predpriyatie-parkingi-i-garazhi-v-dupnitsa-otchita-polozhitelen-finansov-rezultat.html", "text": "Общинското предприятие „Паркинги и гаражи” в Дупница отчита положителен финансов резултат. Това съобщи за Радио „Фокус” – Кюстендил Христо Апостолов, експерт към Община Дупница. По думите му според направения отчет на предприятието, за изминалата година приходите от обектите, попадащи в обхвата на „синя зона“ е 354 113 лв., а направените разходи са за 206 074 лева. Постигнатият положителен финансов резултат за 2017 година е в размер на 148 038 лева. Събраните суми от „служебен абонамент“ са в размер на 21 160  лв. Сумата, събрана от стикери за локално безплатно паркиране на живеещи в обхвата на „синя зона” е 210 лв.\r\nВенцеслав ИЛЧЕВ", "date": "2018.03.20", "title": "Кюстендил: Общинското предприятие „Паркинги и гаражи” в Дупница отчита положителен финансов резултат"}
{"url": "http://www.focus-news.net/news/2018/03/20/2501625/nimh-prez-poslednoto-denonoshtie-vodnite-niva-na-rekite-v-zapadnobelomorskiyat-baseyn-sa-se-povishili-zaradi-valezhi.html", "text": "През последното денонощие водните нива на реките в Западнобеломорският басейн са се повишили вследствие на валежи, сочи справка на сайта на Националният институт по метеорология и хидрология към Българската академия на науките (НИМХ към БАН). Регистрираните колебания в басейна са от минус 12 см до плюс 38 см. Водните количества в басейна са около и над праговете за високи води. Днес също ще има повишения на нивата в целия басейн вследствие на валежи и оттичане. На 21 март ще има процес на временно понижение на нивата на реките в басейна. От вечерните часове на 21 и на 22 март ще има повишения на речните нива в средните и долни части от водосбора на река Струма вследствие на валежи. На 23 март ще има нови повишения на речните нива в притока на река Струма – река Струмешница и долните части от водосбора на река Струма. По-значителни ще бъдат повишенията в долните части на реките Струма и Места на 22 и 23 март. Водните количества ще бъдат под праговете за предупреждение.", "date": "2018.03.20", "title": "НИМХ: През последното денонощие водните нива на реките в Западнобеломорският басейн са се повишили заради валежи"}
{"url": "http://www.focus-news.net/news/2018/03/20/2501622/razgrad-vazstanoveno-e-dvizhenieto-v-dvete-lenti-po-pat-2-pisanets-tsar-kaloyan-v-rayona-predi-tsar-kaloyan-v-posoka-razgrad.html", "text": "Възстановено е движението в двете ленти по път I-2 Писанец - Цар Калоян, в района преди Цар Калоян в посока Разград. Това съобщиха от пресцентъра на Агенция \"Пътна инфраструктура\".", "date": "2018.03.20", "title": "Разград: Възстановено е движението в двете ленти по път I-2 Писанец - Цар Калоян, в района преди Цар Калоян в посока Разград"}
{"url": "http://www.focus-news.net/news/2018/03/20/2501623/ivaylo-iliev-rayonen-prokuror-na-kyustendil-s-izgrazhdaneto-na-sinya-staya-polagame-grizhi-za-detsata-imashti-loshiya-kasmet-da-se-sblaskat-s-prestapleniya.html", "text": "С изграждането на „Синя стая” ние полагаме грижи за децата, имащи лошия късмет да се сблъскат с престъпления. Това каза пред журналисти Ивайло Илиев, административен ръководител на Районна прокуратура – Кюстендил, предаде репортер на Радио „Фокус” – Кюстендил. По думите на районния прокурор тази „Синя стая” е единствената в страната, която е изградена в рамките на прокуратурата. Чрез създаването на такова помещение се задоволяват европейските изисквания, ще се използват техническите параметри, за да бъдат подсигурени задълженията, свързани с новата фигура на свидетел със специфични нужди от защита. „Чрез изграждането на „Синята стая” ние положихме грижа за децата, които са имали лошия късмет да се сблъскат с престъпление в един етап от живота им, който трябва да бъде най-безгрижен. Именно това ни удовлетворява най-много”, каза Илиев. Стаята е изградена изцяло със средства, реализирани като икономия от страна на Районна прокуратура – Кюстендил. Малка част от средствата са дадени и от съдилищата на територията на Кюстендил. Играчките в стаята са дарени от прокурорите и от съдебните служители. В проекта са участвали много хора и институции. За естетическото оформление са помогнали младите творци от школата „Новите майстори”, чийто ръководител е Евгени Серафимов. „Сигурен съм, че това, което е изобразено по стените на стаята, ще осигури тази щадяща среда за децата, които ще трябва да се сблъскат със съдебните и наказателни процедури”, каза Илиев. „Синята стая” ще бъде ползвана от всички прокуратури, съдилища, полицейски, следствени и разследващи органи в града. Тя е подходяща за разпит на деца в рамките на наказателни производства, по граждански дела, за разпознаване и за разпит на свидетели.\r\nВенцеслав ИЛЧЕВ", "date": "2018.03.20", "title": "Ивайло Илиев, районен прокурор на Кюстендил: С изграждането на „Синя стая” полагаме грижи за децата, имащи лошия късмет да се сблъскат с престъпления"}
{"url": "http://www.focus-news.net/news/2018/03/20/2501628/vitseprezidentat-iliyana-yotova-shte-bade-gost-na-balgarskoto-uchilishte-za-politika-dimitar-panitsa-na-21-mart.html", "text": "На 21 март 2018 г. от 11.00 часа в хотел „РИУ“ в Правец вицепрезидентът Илияна Йотова ще изнесе заключителната лекция на настоящия курс на Българското училище за политика „Димитър Паница“. Това съобщиха от прессекретариата на държавния глава.\r\nСъс завършващите – представители на политически партии, местна власт, съд, прокуратура, бизнес, неправителствени организации, вицепрезидентът ще сподели своето виждане за бъдещето на Европейския съюз и способността на Европа да се справя с кризи.", "date": "2018.03.20", "title": "Вицепрезидентът Илияна Йотова ще бъде гост на Българското училище за политика „Димитър Паница“ на 21 март"}
{"url": "http://www.focus-news.net/news/2018/03/20/2501613/afp-zhan-klod-yunker-prizova-putin-da-vazobnovi-satrudnichestvoto-v-sferata-na-sigurnostta.html", "text": "Председателят на Европейската комисия Жан-Клод Юнкер призова руския президент Владимир Путин да помогне при „възобновяването“ на сигурността на Стария континент след преизбирането му, предава  AFP.\r\n„Винаги съм смятал, че позитивните отношения между ЕС и Русия са критично важни за сигурността на континента ни“, заяви Юнкер след като изпрати  поздравително писмо до руския президент. \r\n„Нашата обща цел трябва да бъде възобновяването на общата, паневропейска сигурност“, допълни той.  Виктор Турмаков", "date": "2018.03.20", "title": "AFP: Жан-Клод Юнкер призова Путин да „възобнови“ сътрудничеството в сферата на сигурността"}
{"url": "http://www.focus-news.net/news/2018/03/20/2501626/normalno-se-osashtestvyava-preminavaneto-prez-granichnite-punktove-zlatograd-makaza-i-kapitan-petko-voyvoda.html", "text": "Нормално се осъществява преминаването на вход и изход през граничните пунктове с Гърция „Златоград“, „Маказа“ и „Капитан Петко войвода“. Това съобщиха за Радио „Фокус“ – Смолян от пресцентъра на Главна дирекция „Гранична полиция“.\r\nНели ГЕРГЬОВСКА", "date": "2018.03.20", "title": "Нормално се осъществява преминаването през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/03/20/2501631/mvr-nad-90-dvizhimi-arheologicheski-obekta-sa-izzeti-pri-spetsaktsiya-na-gdbop.html", "text": "Над 90 движими археологически обекта са иззети при спецакция на ГДБОП. Това съобщиха от пресцентъра на МВР. В операцията, проведена под ръководството на Специализираната прокуратура, са участвали структурите на ГДБОП в Пловдив, Пазарджик, Смолян и Стара Загора, и служители на ОДМВР - Пазарджик \r\nПри специализирана полицейска операция, проведена на 15 март, е неутрализирана организирана група, занимавала се с престъпления срещу културното наследство. В акцията са участвали служители на сектор „Трафик на културни ценности“ при ГДБОП и колегите им от Пловдив, Пазарджик, Смолян, Стара Загора, както и служители на ОДМВР – Пазарджик. Действията са осъществени във връзка с образувано досъдебно производство, под ръководството на Специализираната прокуратура. \r\nВ хода на разследването е установено, че престъпната група е част от международен канал за трафик на движими културни ценности с незаконен произход, придобити от иманярски разкопки на територията на страната ни. По първоначални данни с нелегално търгуваните артефакти са попълвани нерегистрирани частни колекции, както и са захранвани със стока други дилъри на движими културни ценности, изнасяни впоследствие в чужбина с цел търговия и набавяне на финансови средства. \r\nВ рамките на процесуално – следствени действия са проверени шест адреса и пет леки автомобила, ползвани от четирима участници в престъпната схема. Там са открити 95 движими археологически обекта – 85 старинни монети, 10 украшения и други предмети с изключително висока културно –историческа, научна и финансова стойност. Иззети са и  12 мобилни телефона, пет таблета, лаптоп, компютърна конфигурация, шест СИМ карти, 16 магнитни носителя. При претърсванията са намерени още: фотоапарат, електронни везни, 11 нумизматични каталози с официална регистрация с лични данни и мейли и други документи от аукционни къщи за продадени археологически обекти в търговски къщи в Германия, Австрия и Великобритания. \r\nРаботата по документирането на цялостната престъпна дейност на групата продължава под наблюдението на Специализираната прокуратура.", "date": "2018.03.20", "title": "МВР: Над 90 движими археологически обекта са иззети при спецакция на ГДБОП"}
{"url": "http://www.focus-news.net/news/2018/03/20/2501630/veliko-tarnovo-ot-kraya-na-mesets-april-potrebitelite-na-domashniya-sotsialen-patronazh-v-svishtov-shte-stanat-300.html", "text": "От края на месец април потребителите на Домашния социален патронаж в Свищов ще станат 300. Това съобщи в предаването „Добре дошли в Свищов“ на Радио „Фокус“ – Велико Търново директорът на социалната услуга Милена Дончева. Тя припомни, че от началото на тази календарна година капацитетът на услугата е 300. Към настоящия момент Патронажът обслужва жители на 11 от общо 15 населени места на територията на община Свищов. Това са селата Царевец, Драгомирово, Българско сливово, Овча могила, Морава, Козловец, Деляновци и Горна Студена. От този месец още две села ще бъдат включени в услугата – Хаджидимитрово и Александрово. От месец април топла храна ще получават и жителите на село Червена. Към настоящия момент потребителите са 250. „Планираме в края на април да запълним изцяло капацитета си с включване на последното населено място, от което има желаещи да ползват услугата. Намерението ни е да обхванем всички потребители, които в момента чакат за ползване на услугата във включените вече населени места на територията на община Свищов и на град Свищов“, допълни Милена Дончева.\r\nТя припомни, че Домашен социален патронаж освен доставки на храна по домовете, предлага и почасови социални услуги в домашна среда. Това включва пазаруване, почистване, плащане на сметки на потребителите, а там, където е необходимо и според потребностите на лицата, подпомагане в личния тоалет, смяна на спално бельо и други битови услуги. За ползване на услугата потребителите заплащат такса в размер на 0,50 лева на час.\r\nНадежда КРЪСТЕВА", "date": "2018.03.20", "title": "Велико Търново: От края на месец април потребителите на Домашния социален патронаж в Свищов ще станат 300"}
{"url": "http://www.focus-news.net/news/2018/03/20/2501633/yambol-v-grada-se-izvarshvat-remonti-na-parkingi-i-trotoarni-ploshti.html", "text": "В ход са ремонтни дейности по уличната мрежа в община Ямбол. Това съобщиха от пресцентъра на Общината. Дейностите по благоустрояването на града включват освен обновяване на пътни артерии, ремонт на тротоари и изграждане на нови паркинги. До момента е приключен основният ремонт на паркинга на ул. „Генерал Владимир Заимов“. Подменена е тротоарната настилка с унипаваж, поставени са перфорирани бетонови елементи на площ от 309 кв. метра. Новите бордюри обхващат 213 метра. \r\nИзвършен е и текущ ремонт на тротоарната настилка по трасето от ГПЧЕ „Васил Карагьозов“ до кръстовището с ул. „Атанас Кратунов“. Дейностите включваха подмяна на бордюрите и поставяне на 620 кв. метра унипаваж. \r\nНова тротоарна настилка се изгражда в момента в участъка от моста на р. Тунджа при „Търговията“ до ул. „Ямболен“. Обновява се също и тротоарът пред детска ясла „Слънчево детство“ към ДГ „Пламъче“. \r\n Приключи изграждането на две нови бетонови алеи в Гробищния парк.", "date": "2018.03.20", "title": "Ямбол: В града се извършват ремонти на паркинги и тротоарни площи"}
{"url": "http://www.focus-news.net/news/2018/03/20/2501632/zam-ministar-velik-zanchev-segashnoto-rakovodstvo-na-bdzh-spasi-holdinga-ot-falit-obshtestvenite-porachki-v-nego-sa-napalno-prozrachni.html", "text": "Сегашното ръководство на БДЖ спаси холдинга от фалит, обществените поръчки в него са напълно прозрачни. Това каза на пресконференция зам.-министърът на транспорта информационните технологии и съобщенията Велик Занчев, предаде репортер на Агенция „Фокус“. „От месец и половина - два в публичното пространство вървят обвинения срещу БДЖ по най-различни поводи. Това ръководство спаси холдинг БДЖ от фалит. Сега изплаща и дълговете на БДЖ, формирани във времето преди то да бъде назначено за такова. Тези обвинения във времето бяха много и бяха прокарвани през различни канали. Днес разбрахме в 11.00 часа кой седи зад тези т.нар. обвинения, защото за мен това не е вярно\", коментира Занчев и допълни, че това са изпълнителните директори на \"Експрес Сервиз\" ООД и \"БДЖ-Кончар\" АД. \"Искам да си дадем ясна сметка, че БДЖ е националният жп превозвач, той е институция. Не може да се плюе, без да има доказателства“, поясни Занчев. По думите му тяхното разбиране е, че поръчките в БДЖ са напълно прозрачни. „За конкретната поръчка, за която се говори Ивайло Московски разпореди проверка, която е с кратък срок. Ако тя установи каквито и да било нарушения, свързани с нея, тя ще бъде мигновено прекратена и длъжностните лица, които са си го позволили, ще бъдат строго наказани. Това е свада между три търговски дружества, които са частни. Те имат пълната възможност да участват на всички процедури в БДЖ“, каза още той. \r\nЛюба АЛЕКСИЕВА", "date": "2018.03.20", "title": "Зам.-министър Велик Занчев: Сегашното ръководство на БДЖ спаси холдинга от фалит, обществените поръчки в него са напълно прозрачни"}
{"url": "http://www.focus-news.net/news/2018/03/20/2501637/sofiya-v-patna-politsiya-sdvr-shte-se-provede-brifing-za-predstoyashtoto-otkrivane-na-motosezona.html", "text": "На 21 март, от 10.30 часа, в киносалона на отдел “Пътна полиция“-СДВР (ул.“Лъчезар Станчев №4) ще се проведе брифинг на Столичния кат. Това съобщиха от пресцентъра на МВР. Поводът е предстоящото официално откриване на новия мотосезон в събота, 24 март. На брифинга пътни полицаи,  представители на Столична община и местните мотоклубове ще съобщят подробности във връзка с откриването на мотосезона, който и тази година стартира под наслов „Не на агресията на пътя“.", "date": "2018.03.20", "title": "София: В \"Пътна полиция\" - СДВР ще се проведе брифинг за предстоящото откриване на мотосезона"}
{"url": "http://www.focus-news.net/news/2018/03/20/2501639/yambol-obnovyava-se-terenat-na-sportno-igrishte-g-drazhev-v-grada.html", "text": "Обновява се теренът на футболното игрище при спортен комплекс „Г. Дражев“ в ямболския парк, съобщиха от Община Ямбол. Дейностите включват фрезоване, опесъчаване, заравняване, изграждане на поливна система и последващо затревяване.\r\nФутболното игрище е едно от най-използваните в града, като то служи за тренировъчна база на седем футболни клуба. На него традиционно се провеждат редица турнири - зоналното и областно първенства за юноши старша и младша възраст, областното първенство за деца, както и ученическите турнири. Лошото състояние на терена, с липсваща досега поливна система и компрометирaното затревяване често бе причина за отлагане на футболни срещи. Ремонтът на футболния терен ще даде възможност за повишаване нивото на спортната инфраструктура, създаване на по-благоприятни условия за постигане на високи спортни резултати, както и провеждане на значими футболни турнири от републикански мащаб за всички възрастови групи.", "date": "2018.03.20", "title": "Ямбол: Обновява се теренът на спортно игрище „Г. Дражев“ в града"}
{"url": "http://www.focus-news.net/news/2018/03/20/2501638/mariana-cholakova-fondatsiya-dom-za-plovdivskata-opera-ot-43-godini-ne-e-praven-osnoven-remont-na-kontsertna-zala-plovdiv.html", "text": "От 43 години не е правен основен ремонт на Концертна зала - Пловдив. Това каза по време на пресконференция, организирана от фондация „Дом за Пловдивската опера“, Мариана Чолакова, член на съвета на фондацията, предаде репортер на Радио „Фокус“ – Пловдив. „Концертна зала е построена през 1975 година. От тогава с правени само частични ремонти“, каза Мариана Чолакова. Тя коментира, че в залата пада мазилката, има течове, а състоянието на всички инсталации е животозастрашаващо. „От миналата година има забрана от пожарната за ползване на сградата“, каза Мариана Чолакова. По време на пресконференцията бяха показани документални кадри за фактическото състояние на сградата.\r\nВесела КРЪСТЕВА", "date": "2018.03.20", "title": "Мариана Чолакова, фондация „Дом за Пловдивската опера“: От 43 години не е правен основен ремонт на Концертна зала - Пловдив"}
{"url": "http://www.focus-news.net/news/2018/03/20/2501642/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще говорим за село Столетово и за налагащите се там предсрочни кметски избори. Ще разговаряме с кмета на общината д-р Емил Кабаиванов. След приключване на зимния сезон, в Карлово започна машинно и ръчно почистване на пътните платна и тротоарите. Подробностите ще чуем от зам.-кмета Стойо Карагенски.\r\nДнес в Карлово отбелязаха Световната седмица на парите. Инициативата се проведе в Градския исторически музей. В нея участваха ученици от СУ „Васил Левски” и СУ „Христо Проданов”. Ще разберем повече за интересната инициатива от директора на музея Мария Деянова.\r\nОбщинска библиотека „Д-р Иван Богоров“ ще получи свой робот „Финч“, който ще може да използва за определен период, предоставяйки възможност за по-широко развитие на компютърните и програмни умения на учениците. Роботът Финч е създаден с цел да вдъхнови и зарадва учениците, изучаващи компютърни науки (а и не само), като им предоставя осезаемо и физическо представяне на компютърния код. Инициативата има за цел да изпрати ясно послание към гражданите на Европа, че трябва да предприемат активни стъпки, за да разберат и да се възползват от цифровата трансформация, чрез придобиване на цифрови умения и чрез развитие на адаптивното си мислене. Повече за това ще ни разкаже директорът на библиотеката в Карлово Мирослав Колев.\r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.03.20", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/03/20/2501640/inzh-deyan-ivanov-kmet-na-beloslav-predstoi-rehabilitatsiya-na-patya-ot-selo-razdelna-kam-promishlenata-zona-na-devnya.html", "text": "Община Белослав има подписан договор за рехабилитация на пътя от село Разделна към промишлената зона на Девня. Това каза за Радио „Фокус“ – Варна кметът на Община Белослав инж. Деян Иванов. Дължината на участъка е 1.6 км, а стойността на ремонтните дейности е 1.480 млн. лева, като сумата е заложена в бюджета за 2018 година, допълни кметът. „В капиталовата програма предвиждаме ремонт на пенсионерския клуб в село Страшимирово на стойност 80 000 лева, изграждане на нова детска площадка в село Езерово на стойност 39 600 лева, както и изграждане на спортна площадка на територията на град Белослав на стойност 36 000 лева. Имаме подписан договор с Държавен фонд „Земеделие“ за училището „Св. св. Кирил и Методий“ в Белослав, което е най-голямото училище на територията на общината. Стойността на проекта е малко над 1.483 млн. лева“, каза още кметът инж. Деян Иванов. От проектите по т. нар. „меки мерки“ Община Белослав има подписан договор на стойност под 200 000 лева в партньорство с кметство в Ирландия. „Предстои одобрение на Общия устройствен план на Белослав, като крайният срок е ноември 2018. Предвиждаме и други текущи ремонти на детски градини, както и автоспирка в село Разделна, с които ще се подобри градската среда и общината ще се превърне в още по-привлекателен център за младите хора, инвеститорите, жителите“, отбеляза кметът инж. Деян Иванов.\r\nМарияна ВАЛЕНТИНОВА", "date": "2018.03.20", "title": "Инж. Деян Иванов, кмет на Белослав: Предстои рехабилитация на пътя от село Разделна към промишлената зона на Девня"}
{"url": "http://www.focus-news.net/news/2018/03/20/2501635/tass-moldova-zavrashta-otzovaniya-si-ot-rusiya-poslanik.html", "text": "Посланикът на Молдова в Русия Андрей Негуц, отзован от Москва през декември миналата година за консултации в Кишинев ще се върне скоро на работното си място. Това бе заявено от министъра на външните работи и на европейската интеграция на Молдова Тудор Уляновски по време на съвместна конференция с заместник-министъра на външните работи на Русия Григорий Карасин в Кишинев, предава ТАСС.\r\n„Подчертавам нашия интерес към развитието на молдавско-руския диалог. Една от крачките към това е изпращането в близките дни на посланика в Русия Андрей Негуц“, заяви Уляновски. Според него на срещата са бирли обсъдени редица въпроси от двустранните отношения. Виктор Турмаков", "date": "2018.03.20", "title": "ТАСС: Молдова завръща отзования си от Русия посланик"}
{"url": "http://www.focus-news.net/news/2018/03/20/2501627/varna-okrazhnata-prokuratura-protestira-opredelenieto-na-varnenskiya-okrazhen-sad-s-koeto-e-bilo-otmeneno-postanovlenieto-za-prekratyavane-na-proizvodstvoto-za-navodnenieto-v-kv-asparuhovo.html", "text": "Протест срещу определението на Варненския окръжен съд, с което е било отменено постановлението за прекратяване на наказателното производство за наводнението в кв. „Аспарухово“ във Варна, е бил внесен в Апелативния съд, съобщиха от пресцентъра на Апелативна прокуратура – Варна. Както е известно, при бедствието на 19 срещу 20 юни 2014 г. загинаха 13 души, а водната стихия от падналите обилни дъждове причини и значителни материални щети по инфраструктурата и домове в квартала. \r\nДосъдебното производство, което се водеше от Окръжната прокуратура във Варна за причиняване на смърт поради незнание или немарливо изпълнение на занятие или друга правно регламентирана дейност, представляваща източник на повишена опасност /член 123, ал. 1 от НК/, е било прекратено изцяло, тъй като не е било налице престъпно деяние.  \r\nСъстав на Варненския окръжен съд е отменил постановлението за прекратяване с определение от 9 март тази година. Съдът възприел фактическата обстановка изцяло в постановлението на прокуратурата и въпреки това направил изводи да допуснати процесуални нарушения. Това е неправилно, незаконосъобразно и немотивирано, смята наблюдаващият делото прокурор. \r\nВ определението се сочи, че прокуратурата е допуснала частично селектирано кредитиране на части от отделните експертни заключения по делото и за това е следвало да се назначи допълнителна или повторна експертиза. Съдебната практика, включително и на Варненския окръжен съд, изобилства от примери за кредитирани частично или в отделни изводи на експертни заключения. Това не само не е недопустимо, а е и задължение на съда и органите на досъдебното производство и намира отражение в член 154, ал. 2 от НПК. Прокуратурата се е аргументирала при прекратяване на производството за наводнението в кв. „Аспарухово“ защо не възприема една или друга част от заключенията на вещите лица, дали становищата по делото. При наличието на противоречиви източници на доказателствената информация – за количеството на падналите валежи и др., Окръжната прокуратура във Варна е направила анализ и съпоставка помежду им, като е изложила логични правни съображения.\r\nПрокуратурата не е съгласна с извода на съда при отмяната на постановлението за прекратяване, в който се казва, че прокурорът е следвало да назначи допълнителна или повторна експертиза. След като са били констатирани отделни противоречия в експертизите и са били преценени по-тесните специални знания на вещите лица, е била назначена на 27 юли 2016 г. ситуационна експертиза, изготвена от експерти с безспорна национална компетентност, които са участвали и по делото за наводнението в град Мизия. Тя по същество е комплексна.\r\nШест са пунктовете, по които Окръжната прокуратура е посочила несъгласието си със съдебния акт. Не на последно място е и това, че в определението липсват мотиви за отмяната на прокурорското постановление. Съдът е следвало да даде задължителни указания при връщане на делото на прокурора за правилното прилагане на материалния и процесуалния закон. В протеста си Окръжната прокуратура е припомнила, че наследниците на загиналите 13 души в наводнението, както и техните повереници не са направили възражения за нарушени процесуални права, не са искали извършване на допълнителни процесуално-следствени действия при предявяване на материалите, за да е вярно твърдението на съда, че са им били накърнени правата. \r\nВ протеста се иска атакуваното определение от 9 март тази година на Варненския окръжен съд да бъде отменено от Апелативния съд и да бъде потвърдено постановлението за прекратяване на делото за наводнението в „Аспарухово“.", "date": "2018.03.20", "title": "Варна: Окръжната прокуратура протестира определението на Варненския окръжен съд, с което е било отменено постановлението за прекратяване на производството за наводнението в кв. „Аспарухово“"}
{"url": "http://www.focus-news.net/news/2018/03/20/2501634/kameliya-stefanova-okrazhen-prokuror-na-kyustendil-kam-kauzata-za-izgrazhdane-na-sinya-staya-byaha-saprichastni-vsichki-sadilishta-i-prokuraturi-v-grada.html", "text": "Към каузата за изграждане на „Синя стая” в Кюстендил бяха съпричастни всички съдилища и прокуратури в града. Това каза Камелия Стефанова, Административен ръководител на Окръжна прокуратура – Кюстендил, предаде репортер на Радио „Фокус” – Кюстендил. Окръжният прокурор посочи, че водещата инициатива е на Районна прокуратура – Кюстендил. „За художественото оформление на тази стая съществен принос има Евгени Серафимов, ръководител на школата „Новите майстори” към сдружение „Партньори”. Благодаря за декорирането на „Синята стая”, която откриваме днес”, каза Камелия Стефанова. По думите й младите художници, посредством тяхното творчество, са внесли в стаята уют, дух и специално отношение в стаята. „Поздравявам ви за умението да мотивирате учениците си към благотворителност и подкрепа към уязвимите”, каза Камелия Стефанова. Окръжният прокурор връчи на всеки един от художниците грамота и предметни подаръци.\r\nВенцеслав ИЛЧЕВ", "date": "2018.03.20", "title": "Камелия Стефанова, окръжен прокурор на Кюстендил: Към каузата за изграждане на „Синя стая” бяха съпричастни всички съдилища и прокуратури в града"}
{"url": "http://www.focus-news.net/news/2018/03/20/2501644/zapochva-registratsiyata-za-evropeysko-finansirane-na-tochki-za-publichen-dostap-do-bezzhichen-internet.html", "text": "Европейската комисия пуска в действие уебпортала на инициативата WiFi4EU и кани общините от цяла Европа да се регистрират на сайта в очакване на първата покана за представяне на проектни предложения в средата на май за получаване на финансиране от ЕС за изграждане на точки за безплатен публичен достъп до безжичен интернет. Това съобщиха от пресцентъра на Представителство на ЕК в България.\r\nКомисарят по въпросите на цифровата икономика и цифровото общество Мария Габриел заяви при представянето на проекта: \"Благодарение на инициативата WiFi4EU хиляди европейци в целия ЕС ще разполагат с безплатен достъп до интернет на обществени места. WiFi4EU дава възможност на общините да приобщят своите граждани към интернет свързаността, за да могат чрез нея пълноценно да се възползват от безкрайните възможности на цифровизацията. Това е конкретна стъпка към изграждането на цифровия единен пазар.\" \r\nПрограмата WiFi4EU предлага на общините ваучери на стойност 15 000 евро за създаване на точки за публичен достъп до безжичен интернет на обществени места, включително библиотеки, музеи, паркове и площади. Общините могат да използват ваучерите на WiFi4EU за закупуване и инсталиране на оборудване за безжична интернет връзка в избрани от тях центрове на местния обществен живот. Разходите за поддръжката на мрежата ще се поемат от съответната община. В бюджета на ЕС до 2020 г. са предвидени 120 млн. евро за оборудване за безплатни обществени Wi-Fi услуги в общо 8000 общини от всички държави членки, както и от Норвегия и Исландия.", "date": "2018.03.20", "title": "Започва регистрацията за европейско финансиране на точки за публичен достъп до безжичен интернет"}
{"url": "http://www.focus-news.net/news/2018/03/20/2501646/yambol-zapochva-podgotovka-za-proletna-zalesitelna-kampaniya-v-grada.html", "text": "През април в Ямбол ще бъде проведена традиционна залесителна пролетна кампания, съобщиха от пресцентъра на Община Ямбол. Нови широколистни и иглолистни видове ще обогатят двете основни зелени зони на града – Градската градина и парк „Боровец“. Предвижда се да бъдат засадени иглолистните декоративни видове - златен хималайски кедър, атласки сребрист кедър, ела и веймутов бор, както и широколистни - от вида японски ябълки, върби и магнолии. \r\nПредстои да бъде извършено и зацветяване с летни цветни видове. Зацветяването ще обхване централна градска част, за където са планирани общо 8000 бр., кв. „Каргон“ - 3000 бр., кв. „Аврен“- 2000 бр., Градски парк - 10 000 бр. и парк „Боровец“ - 2000 бр. Ще бъдат засадени едногодишни летни цветя от вида - бегония, газания, агератум, каскадно мушкато и листно декоративни каскадни цветя от вида хелихризум.  \r\nОбновяването и обогатяването на зелените площи в Ямбол се провежда ежегодно основно в рамките на пролетната и есенната залесителнa кампания, като освен в паркове и зони за отдих, те се прилагат и по основни пътни артерии и по жилищните квартали.", "date": "2018.03.20", "title": "Ямбол: Започва подготовка за пролетна залесителна кампания в града"}
{"url": "http://www.focus-news.net/news/2018/03/20/2501647/sport-vladimir-darida-e-obyaven-za-futbolist-na-godinata-v-cheshkata-republika.html", "text": "Полузащитникът на берлинската Херта Владимир Дарида за първи път в кариерата си стана футболист на годината в Чешката република. \r\nДо сега девет години подред с това звание бе удостояван вратарят на Арсенал Петер Чех. \r\nВладимир Дарида играе за Херта от 2015 г., провел е 62 мача и е отбелязал седем гола.   Виктор Турмаков", "date": "2018.03.20", "title": "Спорт: Владимир Дарида е обявен за футболист на годината в Чешката република"}
{"url": "http://www.focus-news.net/news/2018/03/20/2501641/zam-ministar-velik-zanchev-ne-tryabva-chastni-kompanii-koito-se-boryat-za-rabota-na-zhp-pazara-prez-medien-natisk-da-se-opitvat-da-izlyazat-napred-po-edin-ili-drug-nachin.html", "text": "Не трябва частни компании, които се борят за работа на жп пазара, през медиен натиск да се опитват да излязат напред по един или друг начин. Това каза на пресконференция зам.-министърът на транспорта информационните технологии и съобщенията Велик Занчев, предаде репортер на Агенция „Фокус“. „Не може през медиите да се печелят обществени поръчки или процедури в БДЖ. На БДЖ му трябва компания, която да му даде най-добри условия като качество и бързина на изпълнение на услугата. Могат да участват компании от целия ЕС. Въпросът е кой е по-конкурентоспособен и кой ще даде най-добра цена и качество. Не можем да играем мач извън терена, на който е публиката. Има си процедура и в нейните рамки могат да се решат всички спорове. Държим да има състезателна процедура и да участват повече компании“, коментира Занчев. Според него основната причина за тези атаки са това, че ръководството на БДЖ е успяло да спаси дружеството от фалит, на път е да погаси дълговете, натрупани преди 2009 г., предстои подготовка на процедура за нов подвижен състав, стартира процедури за ремонт. „За да тръгват влаковете навреме, трябва да има изрядни локомотиви и вагони. „Експрес сървиз“ също се оказа, че е спечелило някаква процедура в БДЖ. Не трябва частни компании, които се борят за работа на жп пазара, през медиен натиск да се опитват да излязат напред по един или друг начин. Може би тези дружества целят БДЖ да тръгне в друга посока. Цялата тази заслуга е на министър Московски и силата, която управлява в момента държавата. Това трябва да го подчертаем сериозно“, каза още Велик Занчев. \r\nЛюба АЛЕКСИЕВА", "date": "2018.03.20", "title": "Зам.-министър Велик Занчев: Не трябва частни компании, които се борят за работа на жп пазара, през медиен натиск да се опитват да излязат напред по един или друг начин"}
{"url": "http://www.focus-news.net/news/2018/03/20/2501643/plyus-info-makedoniya-sasht-prizovaha-deputatite-ot-kosovo-da-glasuvat-za-demarkatsiyata-na-granitsata-s-cherna-gora.html", "text": "Посланикът на САЩ в Прищина Грег Делалуи призова депутатите в косовския парламент във вторник да ратифицират споразумението за демаркация на границата между страната си и Черна гора, предава македонската медия  \"Плюс Инфо\". \r\nДелалуи заяви, че младите хора в Косово искат намаляване на безработицата и либерализиране на визовия режим.\r\n\"Депутатите в парламента на Косово трябва да гласуват за Споразумението за демаркация \", заяви посланикът.\r\nПреди днешната следобедна сесия на косовския парламента, в която споразумението е включено на дневен ред, първият заместник министър-председател и външен министър Бехджет Пацолисъщо изпрати призив за ратифицирането.\r\n\"На когото Косово и интересите на народа са свещени, нека гласува за демаркацията. Никой, дори Черна гора, член на НАТО и член на НАТО, не може да бъде заплаха за територията на Косово. Всяка несправедливост, ако се случи, ще бъде коригирана\", заяви Пацоли. Той призова \"Косово да не зависи от съседните страни по въпроси от национален интерес\". Виктор Турмаков", "date": "2018.03.20", "title": "\"Плюс Инфо\" (Македония): САЩ призоваха депутатите от Косово да гласуват за демаркацията на границата с Черна гора"}
{"url": "http://www.focus-news.net/news/2018/03/20/2501649/smolyan-kmetat-na-selo-beden-napusna-posta-si-na-20-may-shte-se-provedat-chastichni-izbori.html", "text": "Кметът на девинското село Беден Захари Стоилов напусна поста си и отиде на гурбет във Франция. Това каза за Радио „Фокус“ – Смолян кметът на Девин Красимир Даскалов. По думите му кметът на родопското село е заминал да работи там още в началото на годината и е използвал всички полагащи му се платени и неплатени отпуски. \"След като те са свършили обаче, Стоилов е напуснал доброволно кметския пост и Общината е уведомила Общинската избирателна комисия, че в село Беден вече няма кмет\", посочи Даскалов. „Кметът на Беден е заминал за Франция при свои съселяни, които от години работят там. Те са му намерили работа в областта на строителството и се оказва, че ще остане там за по-продължително време. От известно време той заявяваше намерението си да замине да работи зад граница, опитахме се да го убедим да остане в България, но той предпочете да замине“, посочи кметът на Девин. Той уточни, че съпругата и детето на Стоилов живеят в Беден и все още не е ясно дали и те ще се преместят при него във Франция.\r\nВ село Беден живеят между 400 и 500 души. С указ на президента на Република България Румен Радев е определена и датата за частичен избор на кмет на кметство Беден, който ще се проведе на 20 май 2018 г., каза още кметът на Девин.\r\nНели ГЕРГЬОВСКА", "date": "2018.03.20", "title": "Смолян: Кметът на село Беден напусна поста си, на 20 май ще се проведат частични избори"}
{"url": "http://www.focus-news.net/news/2018/03/20/2501648/varna-82-godishna-zhena-e-pochinalam-sled-kato-prez-kraka--e-preminal-avtobus-ot-gradskiya-transport.html", "text": "82-годишна жена е починала след като през крака ѝ е преминал автобус от градския транспорт. Това съобщиха от ОДМВР-Варна. На 19 март, около 15.50 часа, на бул. „Трети март”, на автобусна спирка „Мургаш” автобус от градскиq транспорт преминава през крака на възрастна жена при потегляне. Жената се намирала до третата врата на превозното средство. Тя е откарана незабавно в болнично заведение с открита фрактура на десния крак, където по-късно е починала. Изясняват се детайлите и обстоятелствата, довели до инцидента. По случая е образувано досъдебно произодство.", "date": "2018.03.20", "title": "Варна: 82-годишна жена е починалам след като през крака ѝ е преминал автобус от градския транспорт"}
{"url": "http://www.focus-news.net/news/2018/03/20/2501629/politico-spored-prezidenta-na-germaniya-islyamat-e-chast-ot-stranata.html", "text": "Германският президент Франк-Валтер Щайнмайер заяви, че според него ислямът има място в страната, предава  Politico.\r\nДумите му са реакция на изказването на вътрешния министър Хорст Зеехофер. Председателят на баварския Християн-социален съюз заяви по време на интервю, че „ислямът няма място в Германия“ и разкри планове да направи миграционната политика в страната по-строга. \r\nДумите на Зеехофер бяха посрещнати положително от крайнодясната партия „Алтернатива за Германия“, но бяха осъдени от всяка друга по-голяма партия.\r\nПрезидентът на Германия призова политиците да се фокусират върху обсъждането на политиката за засилване на интеграцията, а да „не се боричкат заради вестникарски заглавия“. „Страната трябва да се придържа към думите на бившия държавен глава Кристиан Вулф, заявил, че „ислямът сега вече е част от  Германия“, допълни Щайнмайер. Канцлерът Ангела Меркел също зае подобни позиции в спора. Виктор Турмаков", "date": "2018.03.20", "title": "Politico: Според президента на Германия „ислямът е част“ от страната"}
{"url": "http://www.focus-news.net/news/2018/03/20/2501650/dimitar-ivanov-oblasten-upravitel-na-yambol-nivata-na-rekite-v-oblastta-sa-pod-kritichnite.html", "text": "Нивата на реките Тунджа при Ямбол и Елхово и Мочурица се наблюдават и  са под критичните стойности. Това коментира областният управител на Ямбол Димитър Иванов, съобщиха от Областна администрация. Наблюденията показват, че през последното денонощие има леко покачване на речните нива, но стойностите им към момента не са притеснителни. Към 15 часа нивото на река Тунджа при Ямбол е 243 см, при критични 6 м. Спрямо сутрешните стойности покачването е със 7 см. Река Тунджа при Елхово се е покачила само със 1 см от сутринта и е на ниво 223 см. Критичното водно ниво за Елхово е 395 см. Малко по значително е покачването на речните води на река Мочурица, с 40 см за денонощие. Но и Тунджа и Мочурица са под критичните стойности към момента. С оглед на очакванията на метеоролозите и направените предупреждения от институциите всички кметове на общините от областта са предупредени относно наблюдение на водните нива.", "date": "2018.03.20", "title": "Димитър Иванов, областен управител на Ямбол: Нивата на реките в областта са под критичните"}
{"url": "http://www.focus-news.net/news/2018/03/20/2501645/kyustendil-okrazhnata-prokuratura-otchete-po-malko-rabota-po-obrazuvani-prepiski-za-izminalata-godina.html", "text": "Окръжната прокуратура в Кюстендил отчете по-малко работа по образувани преписки, предаде репортер на Радио „Фокус” – Кюстендил. За изминалата година Окръжна прокуратура и двете районни прокуратури в Кюстендил и Дупница са работили общо по 5 310 преписки, което е с 1 332 преписки по-малко, в сравнение с 2016 година. Всички преписки са решени в регламентирания месечен срок. „За изминалата година е работено по 19 преписки, образувани по сигнали от контролните органи и по получени от тях материали. За сравнение, през 2016 година, само два сигнала са били отправени до Окръжна прокуратура – Кюстендил, извършени са само две преписки и има произнасяне”, каза Мариана Сиракова, говорител на Окръжна прокуратура. Работено е по сигнали на Агенция за държавна финансова инспекция, Агенция „Митници”, Национална агенция за приходите, както и по сигнали на Държавна агенция „Национална сигурност”. Работени са и по 30 преписки, образувани след сезиране от страна на прокурорите. Наблюдавани са 4541 досъдебни производства, което е с 24 броя повече в сравнение с 2016 година. Наблюдавани са 31 незабавни производства, отчита се увеличен брой на наблюдаваните бързи производства, при които разследването приключва в рамките на седем дни. Най-голям е броят на новообразуваните досъдебни производства за престъпленията против собствеността, предимно кражби. На второ място са престъпленията, свързани с управление на моторни превозни средства, след употреба на алкохол и на наркотични вещества. На трето място водещи са престъпленията за причиняване на средна телесна повреда, а на четвърто място са престъпления, свързани с продажба и държане на акцизни стоки без български акцизен бандерол. За изминалата година са приключени 2685 досъдебни производства, което е 82 от общия брой наблюдавани. За годината не са използвани специални разузнавателни средства. Направени са общо 40 искания до съда за вземане на най-тежката мярка за неотклонение – „Задържане под стража”. От тях са уважени 73%. Внесените в съда прокурорски актове са 838, от тях обвинителни са 445, споразуменията са 217, а останалите са предложения за освобождаване от наказателна отговорност и налагане на административно наказание. Отчита се намаляване на образуваните дела в съдилищата на база на внесените прокурорски актове, което е следствие от прогресивното намаляване на населението и снижаване интензитета на обществено-икономическия живот в региона.\r\nВенцеслав ИЛЧЕВ", "date": "2018.03.20", "title": "Кюстендил: Окръжната прокуратура отчете по-малко работа по образувани преписки за изминалата година"}
{"url": "http://www.focus-news.net/news/2018/03/20/2501655/stara-zagora-polozhitelni-rezultati-se-otchitat-po-proekta-valshebna-klasna-staya-za-ustoychiva-obrazovatelna-integratsiya-na-detsata-v-neravnostoyno-polozhenie.html", "text": "Положителни резултати отчетоха днес на междинна пресконференция по проект „Вълшебна класна стая“ за устойчива образователна интеграция на децата в неравностойно положение отчетоха днес в Стара Загора. Това съобщиха от пресцентъра на Общината. Проектът е финансиран по Оперативна програма „Наука и образование за интелигентен растеж“, съфинансирана от Европейския съюз. Общата стойност на проекта е 479 424 лв., а продължителността му 28 месеца. Бенефициент е Община Стара Загора с партньори Сдружение „Свят без граници“,  старозагорските детски градини „Звънче“, „Радост“, „Патиланско царство“,  „Лилия“ (с. Хрищени),  и „Незабравка“ ( с. Хан Аспарухово). \r\n„Резултатите от проекта на този етап са добри. Идеята е да се подготвят участващите от детските градини за влизане в училище, доколкото средата не позволява да имат равен старт“, каза зам.-кметът Иванка Сотирова. По думите й в проекта са се включили повече от 500 деца, дадена е възможност за участие на деца и родители в зимен лагер в Пампорово, който е допринесъл за адаптиране на децата и привличане на родителите за сътрудничество. „Приобщаването на родителите е много важно, защото ако не ги привлечем, това ще носи резултати и в отношението към училище, посещаемост и т.н.“, каза още Сотирова. \r\nСъс средства по проекта са закупени спортни пособия, направен е и съвместен спортен празник с деца и родители в детска градина „Патиланско царство“, което е помогнало за приобщаване на децата, създаване на умения за физическа активност и работа в група. \r\nДесислава Нанева, експерт от отдел „Образование“ в Община Стара Загора, представи проекта, в присъствието на журналисти и участници. С него се цели образователна интеграция на децата, включване в предучилищна подготовка за равен старт, достъп до по-добра социална среда, съхраняване на културната идентичност и възпитание в дух на толерантност, насърчаване на междукултурния  диалог и сближаване на децата от етносите, както и подобряване на подготовката им по български език, гарантираща по-високи резултати и намаляване на възможността за отпадането им в процеса на началното образование. \r\nСпоред доц. Милена Илиева от „Свят без граници“ с обучението по български език е преодолян един от най-съществените проблеми за приобщаване на децата. В наблюдаваното обучение на 111 деца от началото на проекта е установен напредък при всички. \r\nДиректори на детски градини разказаха, че в началото са срещнали неразбиране и е било нужно убеждаване в положителните страни на проекта.  Те споделиха още, че организираният зимен лагер е помогнал много за разширяване светогледа на децата, някои от които не са излизали от населеното място, в което живеят и никога не са били в хотел. Това е и добра възможност не само за обучение, но и за възпитание на децата как да се държат на обществено място. Сега предстои и летен лагер за участниците в проекта.", "date": "2018.03.20", "title": "Стара Загора: Положителни резултати се отчитат по проекта „Вълшебна класна стая“ за устойчива образователна интеграция на децата в неравностойно положение"}
{"url": "http://www.focus-news.net/news/2018/03/20/2501652/veliko-tarnovo-domashen-sotsialen-patronazh-svishtov-shte-dostavi-hranitelnite-produkti-v-ramkite-na-kampaniyata-velikden-za-vseki-dari-praznik-na-baba-i-dyado.html", "text": "Домашен социален патронаж – Свищов ще достави хранителните продукти в рамките на благотворителната инициатива „Великден за всеки“ – „Дари празник на баба и дядо“. Това съобщи предаването „Добре дошли в Свищов“ на Радио „Фокус“ – Велико Търново директорът на социалната услуга Милена Дончева. Тя посочи, че социалната услуга се включва в националната кампания за първа година. „Това, с което можем да помогнем ние, е транспортирането на хранителните продукти от пунктовете до домовете на лицата. Тези дейности ще извършваме в следобедните часове, след като приключи доставката на храна , което е нашата основна дейност, т.е. след 13.30 часа“, посочи Милена Дончева. Община Свищов се включва в благотворителната инициатива „Великден за всеки“ – „Дари празник на баба и дядо“, която се провежда под патронажа на  омбудсмана на Република България Мая Манолова, за трета поредна година. Инициативата е насочена към традиционно най-социално слабите членове на обществото ни – българските пенсионери. И тази година ще се набират както парични средства, така и хранителни продукти.  Набраните средства по дарителската сметка ще бъдат обърнати във ваучери за храна, всеки от който на стойност по 20 лева. С тях притежателите им ще могат да пазаруват в определени вериги магазини, които допълнително ще бъдат обявени на сайта на омбудсмана. Ваучерите ще бъдат раздадени по предварително уточнени поименни списъци, предоставени от НОИ. С тях ще бъдат подпомогнати онези пенсионери, които няма да получат надбавка от правителството.\r\nТази година кампанията „Великден за всеки“ – „Дари празник на баба и дядо“ набира средства по банкова сметка в УниКредит Булбанк, разкрита конкретно и единствено за целите на кампанията.  Средствата се набират по следната банкова сметка: титуляр на сметката е Български червен кръст (БЧК); IBAN: BG53UNCR70001522802795; Банков код: UNCRBGSF .\r\nСредства се набират и със SMS 1255 – на стойност 1 лев, освободен от ДДС.\r\nНадежда КРЪСТЕВА", "date": "2018.03.20", "title": "Велико Търново: Домашен социален патронаж – Свищов ще достави хранителните продукти в рамките на кампанията „Великден за всеки“ – „Дари празник на баба и дядо“"}
{"url": "http://www.focus-news.net/news/2018/03/20/2501651/kyustendil-125-dela-za-predsrochno-osvobozhdavane-ot-zatvora-sa-razgledani-ot-okrazhniya-sad-prez-izminalata-godina.html", "text": "125 дела за предсрочно освобождаване от затвора са разгледани от съда в Кюстендил. Това съобщи пред журналисти Марияна Сиракова, говорител на Окръжна прокуратура – Кюстендил, предаде репортер на Радио „Фокус” – Кюстендил. Според Марияна Сиракова след влезлите в сила изменения на Наказателно-процесуалния кодекс се е дало възможност на осъдените лица сами да подават молби за предсрочно освобождаване. „Те се възползват от тази правна възможност, подават молби до началника на затвора, който дава становище по молбата. За изминалата година В Окръжен съд – Кюстендил, по такива молби са образувани 125 производства. Уважените молби са 30, а останалите са неуважени”, каза Марияна Сиракова. Окръжната прокуратура не е внасяла предложения за предсрочно освобождаване. В рамките на миналата година са постановени 832 осъдителни и санкционни решения срещу 855 души. Постановени са 34 оправдателни съдебни акта, което е 3,56 % от общия брой решени дела. Влезлите в сила оправдателни съдебни актове са 28. Получени са 447 присъди и споразумения. 197 са присъдите с „Лишаване от свобода”, пробациите са 94, лишаването от права са 208, а общественото порицание е 29.\r\nВенцеслав ИЛЧЕВ", "date": "2018.03.20", "title": "Кюстендил: 125 дела за предсрочно освобождаване от затвора са разгледани от Окръжния съд през изминалата година"}
{"url": "http://www.focus-news.net/news/2018/03/20/2501657/ministar-valentin-radev-vyarvam-v-profesionalnoto-rakovodstvo-i-v-sluzhitelite-na-mvr.html", "text": "Вътрешният министър Валентин Радев и главният секретар на МВР гл. комисар Младен Маринов дадоха висока оценка за работата на ОДМВР – Плевен през изминалата година, съобщиха от пресцентъра на МВР. \r\n\"За нас е от изключителна важност служителите на МВР да са квалифицирани и да работят със съзнанието, че служат на хората. Вярвам в професионалното ръководство, вярвам, че и повечето служители на министерството работят с изключителен професионализъм\", това заяви министър Валентин Радев пред състава на ОДМВР- Плевен по време на годишния отчет на дирекцията. Той поясни, че МВР прави всичко възможно да осигури по- добри условия за работа на служителите и припомни, че бяха осигурени допълнителни средства за заплати и за униформено облекло на полицаите. Министър Радев благодари за постигнатите високи успехи в работата на областната дирекция. \r\n„Дирекцията се развива много добре, постоянно се повишава разкриваемостта на престъпленията, за което поздравявам директора и целия състав на ОДМВР - Плевен. Зад професионалното тълкуване на цифрите в отчета стоят енергията и личните усилия на директора на областната дирекция и на екипа му\", добави и главният секретар на МВР гл. комисар Младен Маринов. По думите му резултатите за изминалия период нареждат дирекцията сред най-добрите в страната. Двамата акцентираха върху приоритетите, очертани от ръководството на МВР през тази година. Министър Радев подчерта и необходимостта от задълбочен анализ на структурата на МВР с оглед постигането на по- добра оптимизация и по-висока резултатност в работата. \r\nНа анализ-отчета присъстваха още заместник-директорът на Главна дирекция „Борба с организираната престъпност“ старши комисар Стоян Телемалакиев, областният управител на Плевен Мирослав Петров, кметът на  община Плевен Георг Спартански, представители на прокуратурите и председателите на съдилищата в Плевенски съдебен район, ръководители и директори на институции в област Плевен, председатели на Общински съвети.", "date": "2018.03.20", "title": "Министър Валентин Радев: Вярвам в професионалното ръководство и в служителите на МВР"}
{"url": "http://www.focus-news.net/news/2018/03/20/2501654/interfaks-ruskite-voenni-saobshtiha-che-povecheto-tsivilni-sa-napusnali-iztochna-guta.html", "text": "Представителят на руския Център за примирие на враждуващите страни в Сирия генерал-майор Владимир Золотухин съобщи, че извеждането на цивилните от контролирания от опозицията анклав Източна Гута край Дамаск продължава, но потокът бежанци спада, предава Интерфакс.\r\n„При съдействието на центъра продължава извеждането на цивилните през пунктовете за пропуск към хуманитарния коридор от района Източна Гута. Потокът бежанци, излизащи от него намалява. Повечето са напуснали контролираните от опозицията територии“, заяви генерал-майор Золотухин. \r\nВ момента се осъществява излизането на отделни групи граждани. Съсредоточили сме усилията за организирането на медицинска помощ, доставка на топла храна, а също разпределение на спални комплекти и други предмети от първа необходимост сред бежанците“, допълни той.\r\nПо-рано министърът на отбраната на Русия Сергей Шойгу заяви, че сирийските правителствени сили са успели да поемат контрол над около две трети от Източна Гута.  Виктор Турмаков", "date": "2018.03.20", "title": "Интерфакс: Руските военни съобщиха, че повечето цивилни са напуснали Източна Гута"}
{"url": "http://www.focus-news.net/news/2018/03/20/2501656/ministar-nikolina-angelkova-dokumentite-za-kategorizatsiya-i-prekategorizatsiya-shte-se-podavat-i-po-elektronen-pat.html", "text": "Министерството на туризма работи за електронизация на услугите, така че документите за категоризация и прекатегоризация на туристическите обекти да се подават и по електронен път. Става дума за основните услуги в Министерството на туризма - категоризация на местата за настаняване и на заведенията за хранене, на СПА, балнео и уелнес центровете и документите за регистрация на туроператорите и туристическите агенти. Това допълнително ще намали административната тежест за бизнеса и гражданите. Създаден бе също Обществен съвет към министъра на туризма и предстои да се обсъдят промени в настоящата наредба за категоризация и прекатегоризация. Това заяви министърът на туризма Николина Ангелкова във Велинград на среща с представители на местната власт и туристическия бранш от региона, съобщиха от пресцентъра на Министерство на туризма. Тя подчерта, че наградата за Велинград като СПА столица на Балканите, връчена през 2008 г. от Световната браншова организация на хотелиерите и ресторантьорите IHRA, е много важна за общината и за страната. Министър Ангелкова поздрави присъстващите и за  учредяването на Организацията за управление на туристически район „Родопи“, в който влиза и Велинград. \"Това е първата подобна структура в страната, съгласно изискванията на Закона за туризма и ще даде много нови маркетингови възможности на региона да представи туристическия си потенциал\", допълни министър Ангелкова.\r\nТя припомни, че ведомството вече е създало 8 културно-исторически дестинации и съвместно със земеделското министерство разработи 12 винено-кулинарни дестинации, които в момента се обсъждат на кръгли маси в страната, а област Пазарджик попада в една от тях - „Западна Тракия“. \"Велинград ще участва активно и в бъдещите 7 балнео- и СПА дестинации, които се подготвят в момента\", съобщи министърът.\r\nОбщина Велинград е много активна по отношение на изложения, на които различните части на страната се промотират с нови визии. Дигиталният маркетинг е важен фокус в нашата политика  и това трябва да е следващата стъпка в дейността на организациите за управление на туристическите райони, стана ясно от думите на министър Ангелкова. Специално внимание ще се обърне на общините, които са определени като курортни центрове или национални курорти, за да ползват приоритетно финансиране.\r\nНиколина Ангелкова припомни успешното представяне на България на голямото туристическо изложение INTURMARKET в Москва този месец, на което бе отправена покана към български кметове да рекламират по-активно страната ни като туристическа дестинация, предлагаща висококачествени туристически услуги за четири сезона. По време на борсата в руската столица ръководителят на Федералната агенция по туризъм на Руската федерация Олег Сафонов изтъкна, че България е предпочитана дестинация за руските туристи. За нас Русия е един от 5-те най-важни пазари за входящ туризъм, акцентира министър Ангелкова.\r\n\"Предстои със ЗИД на Закона за туризма да се въведе доброволен етикет за качество в сектора\", каза още тя и посочи, че институцията работи по обществената поръчка за създаване на Единна система за туристическата информация (ЕСТИ), която трябва да свърже в реално време регистрите на хотелите с Министерството на туризма, с МВР, НАП и общините. \"Вярвам, че до 6 месеца ще покажем демоверсията на системата\", коментира министърът.\r\nМинистерството на туризма ще подкрепи честванията за 10-ата годишнина от обявяването на Велинград за СПА столица на Балканите на 1 и 2 септември.", "date": "2018.03.20", "title": "Министър Николина Ангелкова: Документите за категоризация и прекатегоризация ще се подават и по електронен път"}
{"url": "http://www.focus-news.net/news/2018/03/20/2501658/haskovo-77-godishna-zhena-e-s-opasnost-za-zhivota-sled-paten-intsident-mezhdu-selata-kolets-i-vaglarovo.html", "text": "77-годишна жена е с опасност за живота след пътен инцидент между селата Колец и Въгларово. Това съобщиха от ОДМВР-Хасково. Инцидентът е станал около 15.40 часа на 19 март на пътя между двете села. Инцидентът е предизвикан от лек автомобил „БМВ“, шофиран от 19-годишен младеж от Хасково, поради движение с несъобразена с пътните условия скорост. 19-годишният водач е навлязъл в лентата за насрещно движение и се е ударил в лек автомобил „Фолксваген Голф“, управляван от 41-годишен жител на село Ангел войвода. От удара са пострадали возещите се в „Голфа“ пътници от селото -  77-годишна жена, която е с фрактура на черепа, контактна и с временна опасност за живота; 79-годишен мъж, който е с контузия на ляво рамо и 70-годишен мъж, който е с фрактура на дясна китка. По случая е образувано досъдебно производство.", "date": "2018.03.20", "title": "Хасково: 77-годишна жена е с опасност за живота след пътен инцидент между селата Колец и Въгларово"}
{"url": "http://www.focus-news.net/news/2018/03/20/2501661/blagoevgrad-pochinal-e-aleksandar-kravarov-obshtinski-savetnik-v-bansko-i-dva-pati-kmet-na-obshtinata-v-perioda-2003-2011-g.html", "text": "Днес след кратко боледуване почина Александър Иванов Краваров – втори мандат общински съветник в Общински съвет – Банско, избиран два пъти за кмет на Община Банско в периода 2003 г. – 2011 г., заместник-кмет на Община Банско с ресор „Строителство и финанси” в периода 1999 г. – 2003 г., заместник-директор на Завод за производство на столове „Пиринска мура” в периода 1975 - 1984 г., далновиден ръководител и човек с голямо сърце. Това съобщиха от пресцентъра на Община Банско. Общинска администрация – Банско и Общински съвет – Банско изказват съболезнования на семейството и близките на починалия. Погребението ще се състои на 21 март от 15.00 часа на Гробищен парк – град Банско.", "date": "2018.03.20", "title": "Благоевград: Починал е Александър Краваров, общински съветник в Банско и два пъти кмет на Общината в периода 2003 – 2011 г."}
{"url": "http://www.focus-news.net/news/2018/03/20/2501660/pazardzhik-narasnal-e-broyat-na-zaginalite-pri-katastrofi-v-oblastta-prez-2017-godina.html", "text": "През 2017 година е нараснал броят на загиналите в резултат на катастрофи в област Пазарджик, каза пред Радио „Фокус“ – Пазарджик главният секретар на областна администрация Светлан Карталов по повод приемането на Доклад за състоянието на безопасността на движението в областта и мерки за нейното подобряване. Той обясни, че загиналите са 37, а ранените 361, като над половината от загиналите – 19, са само в пет тежки ПТП. По думите му е нараснал и броят на произшествията с 10, като през 2017 година те са 273. Карталов каза също, че за намаляване на катастрофите в региона се провеждат специализирани полицейски акции като през изминалата година те са 272. „Санкционирани за управление на автомобил след употреба на алкохол са 596 водачи. Установени са и 150 случая на шофиране след употреба на наркотични вещества, а в резултат на проверките са установени 1135 души, които са управлявали автомобил без необходимата правоспособност“, обясни Карталов. Той допълни, че органите на МВР продължават политиката на „нулева толерантност“ към нарушенията на пътя, включително и тези, свързани с превишена скорост или несъобразена такава.\r\nВаня НИКОЛОВА", "date": "2018.03.20", "title": "Пазарджик: Нараснал е броят на загиналите при катастрофи в областта през 2017 година"}
{"url": "http://www.focus-news.net/news/2018/03/20/2501653/inzh-zdravko-mladenov-napoitelni-sistemi-vidin-nablyudavat-se-zashtitnite-digi-kray-reka-dunav.html", "text": "Наблюдават се защитните диги край река Дунав. Това каза за Радио „Фокус“ – Видин инж. Здравко Младенов, директор на „Напоителни системи“ – Видин. Той посочи, че нивото на река Дунав, което днес край Видин е 733 см, не е толкова високо. „При ниво на реката над 850 см се организира денонощно наблюдение на дигите. В моментна тези диги са в добро състояние“, каза Младенов. Напоителни системи“ стопанисва 97 километра земно насипни и бетонни дунавски диги и корекции на реки, които предпазват района от високите води на Дунав. Дунавските  съоръжения защитават 96 000 дка земеделски земи, населението на град Видин и още 12 населени места в региона от високите нива на река Дунав. „В този район са разположени 8 отводнителни помпени станции, които спомагат за изхвърляне на подпочвените води, които се появяват при високите нива на Дунав, от тях сега работят 6 помпени станции“, обясни инж. Здравко Младенов.\r\nАнна ЛОЗАНОВА", "date": "2018.03.20", "title": "Инж. Здравко Младенов, „Напоителни системи“ - Видин: Наблюдават се защитните диги край река Дунав"}
{"url": "http://www.focus-news.net/news/2018/03/20/2501662/abc-news-strelba-e-izbuhnala-v-uchilishte-v-amerikanskiya-shtat-merilend.html", "text": "В училище в град Сейнт Мери в американския щат Мериленд е избухнала стрелба, предава  ABC News.\r\nОт офиса на местния шериф съобщават, че стрелбата се се случила в гимназия „Грейт милс“ и че на място е пристигнала полиция. В момента училището е отцепено. \r\nВсе още няма информация за жертви както и за самоличността на нападателя. Виктор Турмаков", "date": "2018.03.20", "title": "ABC News: Стрелба е избухнала в училище в американския щат Мериленд"}
{"url": "http://www.focus-news.net/news/2018/03/20/2501659/plamen-pesharov-bdzh-patnicheski-prevozi-okolo-3-mln-lv-ni-dalzhi-bdzh-konchar-iska-direktni-porachki-a-nyama-platena-edna-stotinka.html", "text": "Около 3 млн. лв. ни дължи „БДЖ-Кончар“ – иска директни поръчки, а няма платена една стотинка. Това каза на пресконференция управителят на „БДЖ-Пътнически превози“ Пламен Пешаров, предаде репортер на Агенция „Фокус“. „Днес до 16.45 часа е законовият срок, съгласно който трябва да се подадат оферти по тази открита обществена поръчка в Европа. „Експрес сервиз“ миналата година са спечелили поръчка за голям подемен ремонт на два локомотива на обща стойност 66 800 лв., средна 33 400 лв. на локомотив, в които влизат и 10% ремонти по необходимост. Нещата не се получиха по отношение на ремонта, изискваха много повече пари извън тази поръчка и в края на краищата, когато им обявихме, че трябва да се вземе решение, защото приключва срокът, те ми отговориха с писмо, в което пишат, че „Експрес сервиз“ ООД отказва извършването на ремонт на локомотива“, коментира Пешаров. По думите му целият актив на „БДЖ-Кончар“ е на „Пътнически превози“. „За периода от 24 май 2012 до 30 юни 2015 г. са направени споразумения и сме направили допълнения от януари 2015 до 2017 г. за консумативи и вода в размер на 2,112 млн. лв., за които сме пуснали искова молба до съда. „БДЖ-Кончар“ иска да му се възлагат директни поръчки. Досега не е платил никога вода, ток, наем. Има споразумение за плащане на тези неща и въпреки това няма платена една стотинка. Около 3 млн. лв. е към днешна дата задължението на „БДЖ-Кончар“ към „Пътнически превози“, каза още той. \r\nЛюба АЛЕКСИЕВА", "date": "2018.03.20", "title": "Пламен Пешаров, „БДЖ-Пътнически превози“: Около 3 млн. лв. ни дължи „БДЖ-Кончар“ – иска директни поръчки, а няма платена една стотинка"}
{"url": "http://www.focus-news.net/news/2018/03/20/2501664/shumen-profesionalnata-gimnaziya-po-stroitelstvo-shte-bade-domakin-na-sastezanieto-nay-dobar-mlad-stroitel.html", "text": "Професионалната гимназия по строителство в Шумен ще бъде домакин на състезанието „Най-добър млад строител“. Подготовката за регионалният кръг на националното състезание представи на брифинг директорът на гимназията Борислав Панайотов, предаде репортер на Радио „Фокус“ - Шумен. Надпреварата ще се проведе на 22 и 23 март с участието на отборите победители във вътрешните кръгове в строителните гимназии  от Шумен, Варна, Силистра, Русе и Търговище. В четвъртък ще бъде решаван т.нар теоретичен тест по две от дисциплините, а в петък ще се проведе практическата част. Дисциплините са „мазилки шпакловки, бояджийски работи“, „сухо строителство“, „зидарии“ и „облицовки и настилки“. Състезанието, организарано от МОН, е за ученици 11-12 клас.  Финансира се от образователното министерство и партньорите. Отличените на първо и второ място отбори ще участват в Националния кръг „Най-добър млад строител“, който ще се проведе в Пловдив през месец април.\r\nИвелина ИВАНОВА", "date": "2018.03.20", "title": "Шумен: Професионалната гимназия по строителство ще бъде домакин на състезанието „Най-добър млад строител“"}
{"url": "http://www.focus-news.net/news/2018/03/20/2501665/veselin-vasilev-ia-zhelezopatna-administratsiya-firmata-ekspres-serviz-zhelae-da-provali-obshtestvenata-porachka-zashtoto-ne-otgovarya-na-iziskvaniyata-da-ya-izpalnyava.html", "text": "Фирмата „Експрес сервиз“ желае да провали обществена поръчка, защото не отговаря на изискванията да я изпълнява. Това каза на пресконференция изпълнителният директор на ИА „Железопътна администрация“ Веселин Василев, предаде репортер на Агенция „Фокус“. „Николай Кръстев никога не ми е бил шофьор, а зам.-директор на фирма, в която аз съм бил директор. Конфликт на интереси с Николай Кръстев и неговата фирма аз нямам. Всяко нещо има документи“, коментира Василев.\r\n„Неприятно чувство е оформено в мен от вашите колеги, които пишат това. Те дават трибуна на твърденията само на една страна, без да изслушат засегнатата такава. Това е изискване на журналистическата етика. Ако прочетете тези свързани статии, ще видите, че са едни гръмки фрази. Според мен тази фирма „Експрес сервиз“ желае да провали тази обществена поръчка. Тя не отговаря на изискванията да я изпълнява. Естественият ход е да се провали и компрометира с цел да падне, тъй като не отговарят на изискванията. Следим целия сектор, имаме информация за всички обществени поръчки. Неотстъпно се прилага законът“, каза още Василев. \r\nЛюба АЛЕСКИЕВА", "date": "2018.03.20", "title": "Веселин Василев, ИА „Железопътна администрация“: Фирмата „Експрес сервиз“ желае да провали обществената поръчка, защото не отговаря на изискванията да я изпълнява"}
{"url": "http://www.focus-news.net/news/2018/03/20/2501663/lovech-zavarshva-11-oto-izdanie-na-dnite-na-pravoslavnoto-kino-2018.html", "text": "По станала вече традиция и тази година по време на Великия пост в Ловеч се организираха \"Дни на Православното кино\". Единадесетото издание на инициативата е с благословението и под патронажа на  Негово Високопреосвещенство Ловчанския митрополит Гавриил и се провежда в параклиса на новата катедрала \"Св. св. Кирил и Методий\", предаде репортер на Агенция \"Фокус\". Събитието се състои всеки вторник от втората до петата седмица на св. Четиридесетница.\r\nДните на православното кино' 2018 ще завършат днес с новия филм за Дивеевската света обител, посветен на 20-годишнината от служението на игуменката на манастира - майка Сергия. През 2015 г. по време на храмовия празник на новата катедрала, ловчалии имаха радостта да посрещнат игумения Сергия. Те получиха полза от нейните духовни дарове и молитва, чрез които за 20 години по Божия милост тя успява да възстанови Дивеевския манастир от нищото и да го превърне в малък град на Православната святост и подвижничество.\r\nНачалото е в 18.00 часа. Входът е свободен. \r\nНикола ПЕТКОВ", "date": "2018.03.20", "title": "Ловеч: Завършва 11-ото издание на \"Дните на Православното кино 2018\""}
{"url": "http://www.focus-news.net/news/2018/03/20/2501668/ria-novosti-izrael-shte-razminira-myastoto-na-brega-na-reka-yordan-kadeto-e-izvarsheno-krashtenie-gospodne.html", "text": "Министерството на отбраната на Израел обяви началото на разминирането на брега на река Йордан, където Исус Христос е бил кръстен от Йоан Предтеча. От там допълниха, че ще предадат на вярващите обезвредена площадка, предава РИА Новости.\r\nСега заради мините, останали още от времената на конфликта между Израел и Йордания голяма част от светинята е обградена и закрита за достъп за поклонниците. \r\n„В рамките на проекта се планира разминирането на един милион квадратни метра земя. Специалистите от министерството на отбраната очакват да открия около три хиляди опасни обекта, включително противотанкови и противопехотни мини“, пише в официално заявление на министерството.\r\nХристияните, особено православните вярват, че на това място Исус Христос е кръстен от Йоан Предтеча и именно тук му се явява Светият дух. \r\nРайонът е попада под израелски контрол след войната от 1967 г. и до 2011 г. се смята за „военна зона“, където богомолците се пускат единствено по големи християнски празници.\r\n„Разминирането на мястото е уникална възможност. Гордеем се с прочистването на тези земи и връщането им на религиозните власти“, заяви пред журналисти Марсел Авив, оглавяващ израелското национално управление за разминиране, което действа под егидата на министерството на отбраната.  Виктор Турмаков", "date": "2018.03.20", "title": "РИА Новости: Израел ще разминира мястото на брега на река Йордан, където е извършено Кръщение господне"}
{"url": "http://www.focus-news.net/news/2018/03/20/2501670/mon-55-167-zrelostnitsi-sa-zayavili-uchastie-v-darzhavniya-zrelosten-izpit-po-balgarski-ezik-i-literatura-koyto-shte-se-provede-na-21-may.html", "text": "55 167 зрелостници са заявили участие в държавния зрелостен изпит по български език и литература, а 44 850 - във втория задължителен изпит по предмет по избор. Матурите ще се проведат съответно на 21 и 23 май 2018 г. Това съобщиха от пресцентъра на Министерството на образованието и науката.   \r\nИ тази година най-много ученици – 13 820, са пожелали биология за втория си зрелостен изпит. Английски език са посочили 13 744, а география и икономика – 6904. За изпита по философия са подадени 3893 заявления. На матура по математика желаят да се явят 2479 зрелостници, а по история и цивилизация – 1305. Изпити по химия и физика се очаква да положат съответно 246 и 282 дванадесетокласници. Най-малко бъдещи абитуриенти са поискали да се явят на изпит по италиански език – 86. \r\n10 421 младежи са предпочели възможността в дипломите им да се впише средноаритметичната оценка от двата държавни изпита за придобиване на професионална квалификация вместо оценка от втора матура по общообразователен предмет. \r\nЗа трети зрелостен изпит по желание са кандидатствали 782 ученици. Изпитите по желание ще са в периода от 29 май до 1 юни по график, който ще бъде обявен допълнително.", "date": "2018.03.20", "title": "МОН: 55 167 зрелостници са заявили участие в държавния зрелостен изпит по български език и литература, който ще се проведе на 21 май"}
{"url": "http://www.focus-news.net/news/2018/03/20/2501667/plovdiv-dvama-mazhe-sa-osadeni-na-po-2-godini-zatvor-za-telefonni-izmami-za-nad-51-000-lv.html", "text": "По обвинителен акт на Районна прокуратура - Пловдив са осъдени Росен А., на 52 г., и Методи А., на 30 г., за това, че при условията на продължавано престъпление, с цел да набавят за себе си имотна облага, и за неустановено по делото лице, възбудили и поддържали заблуждение у три жени, като с това им причинили имотна вреда в големи размери – общо 51 779 лева, като измамата е извършена от повече от две лица, сговорили се предварително за това. Това съобщиха от пресцентъра на Апелативна прокуратура - Пловдив.\r\nПо споразумение, одобрено от Районен съд - Пловдив, на Росен А. и Методи А. е наложено наказание от по две години лишаване от свобода при първоначален „общ“ режим, за всеки един от тях. \r\n По делото е установено, че на 26 юни 2017 г. Росен А. и Методи А. възбудили и поддържали заблуждение у три жени - 78-годишната Т.П. и с това ѝ причинили имотна вреда в размер на 9 800 лева, както и у 79-годишната М.Д., като с това ѝ причинили имотна вреда в размер на 4 000 лева, както и у 82-годишната Е.Д. и с това ѝ причинили имотна вреда в размер на 19 000 лева, 1 000 щатски долара и 8 810 евро или общо в размер на 37 979 лева. \r\nНа 26 юни 2017 г., в гр. Пловдив, непознат мъж се обадил на  домашния телефон на 78-годишната Т.П., като с преправен глас се представил за доктор и казал: „Кучко, приготви парите, че ако не ги дадеш, ще ти отрежа ушите, ръцете и краката“, след което продължил: „Давай, парите, валутата и златото, ние сме проверили в банката, кучко“. По това време Росен А. и Методи А. пътували с лек автомобил, марка „Мерцедес“ в посока към гр. Пловдив. Непознатият им се обадил, за да съобщи адреса на жената. Непосредствено след това той отново позвънил на пенсионерката, като се представил този път за „полковник Стефанов“ и заявил, че знае за предходния телефонен разговор с нея. Предупредил я, че за да хванат измамника, който й се бил обадил, трябва да приготви всички пари, които има и да ги хвърли през терасата. Той я успокоил, че блокът, където живее е под охрана от цивилни полицаи, посъветвал я да се заключи в жилището и да чака. Жената събрала общо 9 800 лева, които увила в найлонова торба. Непознатият й съобщил, че трябва да хвърли парите на двама „цивилни полицаи“ – Росен А. и Методи А., които чакали на тротоара пред блока. Тя излязла на балкона, а в този момент „полковник Стефанов“ й казал: „Хвърляй парите и бягай вътре, че може да стреляме“. Жената изпълнила разпореждането и се прибрала в дома си, като по-късно разбрала, че е измамена и подала сигнал на тел. 112.\r\nНяколко часа по-късно, в гр. Пловдив, непознат мъж се обадил по телефона на 79-годишна жена, като се представил за „инспектор Стефанов“. Той казал, че нейният телефонен номер бил в списъка на телефонни измамници и ако й се обадят трябвало да позвъни в полицията. Непосредствено след този разговор на телефона позвънил друг мъж, който се представил за доктор и заявил, че правят операция на неин близък, за което трябва да плати 50 000 лева, в противен случай щели да влязат в дома й и да отрежат ушите. „Инспектор Стефанов“ отново позвънил на жената, като я попитал дали с нея вече са се свързали измамниците. Когато тя му отговорила положително, той я успокоил, че блокът, където живее е наобиколен от 20 цивилни полицаи. Междувременно на телефона се обадил Методи А., който й заявил, че пет мъже с голи глави и черна кола, идват, за да вземат парите и носят щанга. В същото време „инспектор Стефанов“, който не прекъсвал разговора по мобилния телефон с жената заявил, че трябва да хвърля парите през терасата, защото намиращите се наблизо цивилни полицаи видели двама мъже, които носели щанга. Жената събрала 4 000 лева, които увила в найлонова торбичка, хвърлила ги през терасата, като бързо се прибрала, защото „инспектор Стефанов“ я предупредил, че може да има стрелба. Междувременно Росен А., който бил на улицата пред блока, взел парите. \r\nНа същата дата, в гр. Пловдив, непознат мъж, Росен А. и Методи А., се обадили по телефона на 82-годишната Е.Д., като единият от тях си преправил гласа и заявил, че си е счупил крака, другият я предупредил, че знае за парите, които притежава и трябва да ги даде. След това „инспектор Стефанов“ се представил, че работи по линията на телефонните измамници и предупредили, че ако ѝ се обадят такива, за  да искат пари, да позвъни в полицията. Росен А. и Методи А. се отправили към дома на пострадалата жена. Единия от тях по телефона я заплашил с физическа саморазправа, ако не даде парите, които притежавала. Жената три пъти оставяла пари, общо в размер на 19 000 лева, 1 000 долара и 8 810 евро или общо 37 979 лева, под решетъчна врата на дома си – в найлонова торба и в хавлиена кърпа. След като ги взели Росен А. и Методи А. напуснали гр. Пловдив. Предприети били незабавни действия от страна на полицията, под ръководството на Районна прокуратура-Пловдив, при което двамата били спрени и задържани при влизане в гр. София.  Щетите на трите пострадали жени са възстановени. Росен А. и Методи А. не са осъждани преди. \r\nСпоразумението е влязло в сила и не подлежи на протест и обжалване.", "date": "2018.03.20", "title": "Пловдив: Двама мъже са осъдени на по 2 години затвор за телефонни измами за над 51 000 лв."}
{"url": "http://www.focus-news.net/news/2018/03/20/2501671/hristina-kraeva-psiholog-detsata-zapochvat-da-igrayat-siniya-kit-na-shega-i-bez-da-znayat-kakvi-shte-sa-posledstviyata.html", "text": "Децата започват да играят „Синия кит“ на шега и без да знаят какви ще са последствията. Това каза за Радио „Фокус“ – Пирин Христина Краева, психолог. По думите ѝ така наречените „настойници“ в играта използват метод сублистия. „В играта се използват различни посредници, които карат децата да вършат пагубни за тях неща – да скачат от парапети, да се хвърлят от високи етажи“, добави тя. Психологът обясни, че руската игра задоволява базовите потребности на подрастващите, най-вече като внимание, уважение, признание, принадлежност към група, чувстват се значими, идентифицират се с по-големи подрастващи и това ги кара да се чувстват забелязани. Христина Краева препоръча, за да се предотврати интереса на децата към тази игра, енергията която имат те да бъде насочена в различни посоки, които да бъдат градивни за детето като например спорт или развиване на други интереси, които задоволяват различни потребности- сигурност, безопасност, внимание, признание и уважение. „Много пъти децата прибягват до играта от скука и липса на позитивни предизвикателства. Особено важно е в семейството е родителите да не допускат подобен тип игри да навлизат в домовете им“, подчерта тя\r\nКристина МИТКОВА", "date": "2018.03.20", "title": "Христина Краева, психолог: Децата започват да играят „Синия кит“ на шега и без да знаят какви ще са последствията"}
{"url": "http://www.focus-news.net/news/2018/03/20/2501669/inzh-nikolay-stankov-mrrb-i-agentsiya-patna-infrastruktura-veche-predpriemat-neobhodimite-remontni-deystviya-po-republikanskata-patna-mrezha-v-kraya-na-zimniya-sezon.html", "text": "Министерството на регионалното развитие и благоустройството, в частност Агенция „Пътна инфраструктура“, която отговаря за поддръжката на републиканските пътища, вече предприемат необходимите ремонтни действия по републиканската пътна мрежа. Това каза в интервю за Агенция „Фокус“ инж. Николай Станков, съветник в Политическия кабинет на министъра на регионалното развитие и благоустройството Николай Нанков във връзка с отворилите се по пътищата дупки в края на зимния сезон. Действително след големите температурни амплитуди, резките промени във времето и особено след последните обилни снеговалежи и заледявания, по републиканската пътна мрежа се отвориха много дупки.Пътните експерти реагират своевременно и адекватно на ситуацията. Вече стартира работата по републиканската пътна мрежа, обясни инж. Станков. Той отбеляза, че ремонтът е и една от мерките, които водят до повишаване на пътната безопасност, което беше препоръчано и от премиера вчера, защото дупките по пътищата са една от предпоставките за инциденти.\r\n„Бих искал да призова хората за малко търпение. Защото все още има валежи, на места от сняг, на места от дъжд в цялата страна. За да се извършат качествени ремонти по пътищата, не може да се запълват дупки, пълни с вода или сняг. В момента, в който времето позволи – пътните фирми излизат на терен. Въпреки това, на места, когато и където времето позволява, вече се извършват текущи ремонти, за да се подобри състоянието на пътищата“, каза още инж. Стнаков.\r\nТой даде за пример това, че вчера със студена асфалтова смес са изпълнявани дейности на автомагистрала „Тракия“, на територията на областите София и Пловдив, както и на автомагистрала „Хемус“, в Софийска област, главен път I-1 в област Враца, както и на други места.\r\n„По разпореждане на министъра на регионалното развитие и благоустройството Николай Нанков председателят на Управителния съвет на АПИ инж. Дончо Атанасов изиска от директорите на областните пътни управления да се работи постоянно в зависимост от метеорологичните условия и приоритетно да се изкърпват неравностите по автомагистралите, на първокласните и второкласните пътища“, добави инж. Станков.", "date": "2018.03.20", "title": "Инж. Николай Станков: МРРБ и Агенция „Пътна инфраструктура“ вече предприемат необходимите ремонтни действия по републиканската пътна мрежа в края на зимния сезон"}
{"url": "http://www.focus-news.net/news/2018/03/20/2501666/misiya-balgariya-predizvikva-furor-v-stranite-ot-bivshiya-savetski-sayuz.html", "text": "Двама български професори историци – Николай Овчаров и Пламен Павлов са на дълъг път из страни из бившия СССР, за да представят богатото културно наследство и история на Родината ни. Като истински мисионери, те прескачат от един през друг часови пояс, преминавайки хиляди километри в сняг и дъжд, студ и пек. \r\nКакто стана ясно, те са пратеници на България по време на нейното Европредседателство. Идеята е на Външно министерство по програмата за комуникационните стратегии. Мисията ще продължи до рая на май и ще бъдат обходени десетки страни. Първият „тур“ е в няколко страни от разпадналия се Съветски съюз.\r\nПървата спирка бе Молдова, където на 17 март в Университета в Тараклия бе изнесена началната презентация на „Мисия БГ“. Централната зала на висшето учебно заведение в населения главно с българи град буквало се пръскаше по шевовете. В нея се бяха събрали повече от 250 души – преподаватели, студенти и граждани. Естествено там двамата историци наблегнаха на връзките на Родината с нейните синове и дъщери, напуснали я в годините на турското робство и намерили убежище в Молдова.\r\nОще на другия ден самолетът отнесе лекторите в Москва, където вече течаха президентските избори. С друг полет те се озоваха в намиращия се в азиатската част на Русия голям град Екатеринбург от източната страна на планината Урал. Тук ги посрещна истинска сибирска виелица и температури от -20 градуса.\r\nВ Екатеринбург те бяха гости на един от най-мощните руски университети – Уралския. Аудиторията на изнесената на 19 март презентация беше на изключително ниво и се състоеше от декани на факултети, професори и множество студенти. Тук акцентът, разбира се, беше върху българо-руските отношения през вековете, въпросите на българското културно влияние на България върху Русия през Средновековието чрез създадената в Плиска кирилица и предадено от българи на руси православие. По тези въпроси бе постигнато пълно единомислие.\r\nНа професорите Николай Овчаров и Пламен Павлов бе оказано изключително внимание и те бяха приети на едночасова среща с кмета на този четвърти по големина град на Русия с два и половина милионно население. Г-н Евгений Ройзман се оказа изключителен човек с историческо образование. Той има невероятна колекция от икони, сред които изключително рядка творба с просветителите св. св. Кирил и Методий и друга с образа на българския светец Иван Рилски. И двете са от 18 век. Трета икона пък показва българската светица св. Петка Търновска.\r\nГ-н Ройзман разбра за другата инициатива на „Мисия БГ“ – поставянето на паметници на кирилицата в различни точки на света. Както е известно, такива вече са направени н столицата на Монголия, Улан Батор, и на Ледения континент Антарктида. На 24 май предстои откриването на такъв паметник в третия по големина град на Русия – Новосибирск.\r\nИ ето че сега кметът на Екатеринбург прояви огромен инерес към идеята и пожела и в неговия град да бъде изграден такъв монумент. Въпрос на време е кога това ще се случи.\r\nА на двамата професори утре предстои нов тежък полет през Москва до столицата на Армения, Ереван. Приключението продължава, но резултатите обещават да са изключително положителни.", "date": "2018.03.20", "title": "„Мисия България“ предизвиква фурор в страните от бившия  Съветски съюз"}
{"url": "http://www.focus-news.net/news/2018/03/20/2501672/darzhavniyat-glava-rumen-radev-e-na-poseshtenie-v-izrael.html", "text": "От 20 до 22 март президентът Румен Радев е на официално посещение в Държавата Израел по покана на президента Реувен Ривлин, съобщават от Прессекретариата на държавния глава. \r\nВизитата на българския държавен глава е в контекста на 75-ата годишнина от спасението на българските евреи и 70-ата годишнина от създаването на Държавата Израел. Посещението на Румен Радев е в продължение на политическия диалог на най-високо равнище между двете страни. Сред темите на срещите на българския държавен глава ще са възможностите за задълбочаване на сътрудничеството във всички области от взаимен интерес, в това число в сферата на сигурността, борбата с тероризма, икономиката и инвестициите. \r\nБългарският държавен глава беше посрещнат от израелския си колега Реувен Ривлин с официална церемония в президентския дворец в Йерусалим, след което се проведоха пленарни разговори на официалните делегации на България и Израел.", "date": "2018.03.20", "title": "Държавният глава Румен Радев е на посещение в Израел"}
{"url": "http://www.focus-news.net/news/2018/03/20/2501677/blagoevgrad-praznikat-na-vodata-shte-bade-otbelyazan-v-grada-pod-mototo-prirodata-za-vodata-prirodosaobrazni-resheniya-za-vodite.html", "text": "Празникът на водата ще бъде отбелязан в Благоевград под мотото „Природата за водата – природосъобразни решения за водите”. Това съобщи за Радио „Фокус“ – Пирин Зоя Драгова, технически секретар на „Водоснабдяване и канализация” ЕООД – Благоевград. Събитието ще се проведе на 22 март от 12.00 часа в Музея на водата – Благоевград. Програмата ще включва занимателни игри и забавления,  насочени към подрастващите. Целта на празника е да се ангажира вниманието на децата, да се провокира тяхната любознателност и не на последно място да се активира  у тях истинска загриженост към пестенето на водата. Ученици ще рисуват на тема „Песента на водата“. В рамките на събитието ще бъдат обявен и национален фотографски конкурс „Песента на водата“, който ще има за цел да се провокира творческия поглед към водното богатство на Югозападна България – реки, езера, язовири, водопади, извори.\r\nЛивия НИНОВА", "date": "2018.03.20", "title": "Благоевград: Празникът на водата ще бъде отбелязан в града под мотото „Природата за водата – природосъобразни решения за водите”"}
{"url": "http://www.focus-news.net/news/2018/03/20/2501679/vratsa-4-godishno-dete-e-postradalo-pri-katastrofa-mezhdu-dzhip-i-tir-do-benzinostantsiya-kray-oryahovo.html", "text": "4-годишно дете е пострадало при катастрофа между джип и ТИР до бензиностанция край Оряхово. Това съобщиха за Агенция „Фокус“ от ОДМВР-Враца. Детето е откарано в болница, няма данни за опасност за живота му. Причината за инцидента е предприет непозволен обратен завой от страна на шофьора на ТИР-а. По същото време шофьорът на джипа, баща на пострадалото дете, предприема изпреварване, при което се удря в лявата страна на ТИР-а. Няма данни двамата шофьори да са пострадали. Няма и затруднения на движението в участъка с инцидента.", "date": "2018.03.20", "title": "Враца: 4-годишно дете е пострадало при катастрофа между джип и ТИР до бензиностанция край Оряхово"}
{"url": "http://www.focus-news.net/news/2018/03/20/2501675/futbol-prezidentat-na-polsha-nyama-da-prisastva-na-tseremoniyata-po-otkrivaneto-na-svetovnoto-parvenstvo-po-futbol.html", "text": "Президентът на Полша Анджей Дуда съобщи, че няма да присъства на церемонията по откриването на Световното първенство но футбол в Русия, защото в първия мач отборът на страната му няма да участва. Той подчерта, че ще посети турнира, но само за мачовете на националния отбор. \r\nПо-рано, във връзка със скандала, предизвикан от отравянето на   бившия руски служител на ГРУ Сергей Скрипал редица държави обявиха, че или няма да изпратят официални делегации на мачовете от първенството, или обмислят подобна възможност.  Виктор Турмаков", "date": "2018.03.20", "title": "Футбол: Президентът на Полша няма да присъства на церемонията по откриването на Световното първенство по футбол"}
{"url": "http://www.focus-news.net/news/2018/03/20/2501680/kmetove-i-narodni-predstaviteli-ot-oblast-blagoevgrad-byaha-na-dvudnevno-rabotno-poseshtenie-v-bryuksel-po-pokana-na-evrodeputata-andrey-novakov.html", "text": "Кметове и народни представители от област Благоевград участваха в двудневна работна визита в Брюксел по покана на евродепутата Андрей Новаков (ГЕРБ/ЕНП). Това съобщиха от пресцентъра на ПП ГЕРБ. В рамките на посещението, кметовете Атанас Камбитов, Георги Икономов и Димитър Бръчков, както и народните представители Даниела Савеклиева, Георги Динев и Димитър Гамишев взеха участие в дебат с представители на Европейския парламент (ЕП) и Комитета на регионите, посветен на бъдещето на европейското финансиране след 2020. В организирания от Андрей Новаков форум стана ясно, че по време на Българското председателство Европейската комисия (ЕК) ще предложи проекта на следващата многогодишна финансова рамка, както и проекта на общ регламент на стойност над 300 млрд. евро, регулиращ европейските структурни и инвестиционни фондове . По време на форума бе дадена оценка, че общинските проекти с европейско финансиране от Югозападна България са доказателство за ползите от кохезионната политика на ЕС и че тя следва да бъде продължена и след 2020 година.\r\nПо време на посещението бе проведена работна среща с българския еврокомисар Мария Габриел. На нея стана ясно, че в рамките на последните 8 месеца, законодателството на ЕК в дигиталната сфера се е удвоило в сравнение с предходните 2 години, както и че България е регионален лидер по отношение на обучението на кадри в ИТ сектора. Кметовете и народните представители взеха участие в стартирането на европейската кампания за осигуряване на безплатен интернет в населените места - WiFi4EU. Благодарение на стартираната от комисар Габриел инициатива, всяка българска община ще може да кандидатства за ваучери на стойност 15,000 евро за изграждане на инфраструктура, осигуряваща безплатен интернет достъп на публични места.", "date": "2018.03.20", "title": "Кметове и народни представители от област Благоевград бяха на двудневно работно посещение в Брюксел по покана на евродепутата Андрей Новаков"}
{"url": "http://www.focus-news.net/news/2018/03/20/2501676/makfaks-makedoniya-kray-bregovete-na-harvatiya-sa-otkriti-200-kilograma-kanabis.html", "text": "Хърватската полиция съобщи, че през последните дни в морето край адриатическите градове Виш и Хвар е открито голямо количество марихуана. Южно от Хвар във водата са открити два пакета канабис, тежащи общо 160 кг.\r\nЮжно от Виш са открити две опаковки от по 25 кг. Полицията е прибрала наркотиците и е информирала прокуратурата по случая. Започнато е следствено дело.  Виктор Турмаков", "date": "2018.03.20", "title": "\"Макфакс\" (Македония): Край бреговете на Хърватия са открити 200 килограма канабис"}
{"url": "http://www.focus-news.net/news/2018/03/20/2501678/wral-situatsiyata-v-uchilishteto-v-shtata-merilend-kadeto-izbuhna-strelba-e-ovladyana-saobshtava-se-za-raneni.html", "text": "Ситуацията в гимназия „Грейт милс“ в американския щат Мерилънд, където по-рано избухна стрелба, е „овладяна“. Местните власти съобщават, че има ранени, предава местната радиостанция  WRAL.\r\nГоворителят на шерифа в град Сейнт Мери, Джули Инглинг където избухва стрелбата, съобщи, че има ранени, но не уточни колко на брой и колко сериозно. Тя допълни, че „няма информация“ за загинали. На място е пристигнала полиция. \r\nГубернаторът на щата Мерилънд Лари Хоугън съобщи, че следи ситуацията и призова хората да следват инструкциите на властите, пристигнали на местопрестъплението.  Виктор Турмаков", "date": "2018.03.20", "title": "WRAL: Ситуацията в училището в  щата Мериленд, където избухна стрелба, е „овладяна“, съобщава се за ранени"}
{"url": "http://www.focus-news.net/news/2018/03/20/2501681/kyustendil-nov-sluchay-na-spin-e-registriran-v-oblastta.html", "text": "Нов случай на СИПН е регистриран в областта. Това съобщиха за Радио „Фокус” – Кюстендил от Дирекция „Надзор на заразните болести” към Регионална здравна инспекция – Кюстендил. това е третият случай от началото на годината в региона, предишните два са били на територията на Дупница. През последната седмица са установени три нови случая на скарлатина и два на варицела. Само един е новозаболял от Хепатит А. Двама души са с поставена диагноза остра вяла парализа. Седмичната заболяемост от грип и остри респираторни заболявания е 81,12 на десет хиляди души, спрямо 63,91 през предходната седмица.\r\nВенцеслав ИЛЧЕВ", "date": "2018.03.20", "title": "Кюстендил: Нов случай на СПИН е регистриран в областта"}
{"url": "http://www.focus-news.net/news/2018/03/20/2501673/montana-5-signala-za-bedstvashti-shtarkeli-sa-polucheni-na-zeleniya-telefon-na-riosv.html", "text": "5 сигнала за бедстващи щъркели са получени в РИОСВ - Монтана. Това съобщиха за Радио „Фокус“ от инспекцията. Сигналите са подадени от различни населени места в областите Видин и Монтана до 10.30 часа на „зеления телефон“ на инспекцията. Според еколозите причините за бедстващите птици са ниските температури и падналия сняг.\r\nРИОСВ – Монтана напомня, че всеки, който намери екземпляри от животински видове (вкл. бели щъркели), които за защитени и включени в Приложение №3 на Закона за биологичното разнообрази, е длъжен да уведоми най-близкия регионален орган на МОСВ или на Изпълнителната агенция по горите в срок до 3 дни. Гражданите, намерили бял щъркел в безпомощно състояние, може да се обръщат за съдействие към Държавните горски стопанства или съответната община.", "date": "2018.03.20", "title": "Монтана: 5 сигнала за бедстващи щъркели са получени на „зеления телефон“ на РИОСВ"}
{"url": "http://www.focus-news.net/news/2018/03/20/2501685/sliven-rezultatite-ot-proekta-za-integriran-gradski-transport-shte-badat-predstaveni-na-21-mart.html", "text": "Резултатите от проекта за интегриран  градски транспорт на Сливен ще бъдат представени утре, съобщи пред Радио “Фокус” – Сливен Енчо Петров, управител на “Пътнически превози“. 27 нови автобуса са закупени със средства по проекта, който е на стойност 14 525 521 лв. Освен това са обновени автобусните спирки, въведена е система за електронни билети, ще бъдат поставени и нови информационни табла с разписанието на автобусите и времето до тяхното пристигане на определена спирка.", "date": "2018.03.20", "title": "Сливен: Резултатите от проекта за интегриран градски транспорт ще бъдат представени на 21 март"}
{"url": "http://www.focus-news.net/news/2018/03/20/2501684/pazardzhik-nabirat-se-dareniya-za-izgrazhdane-na-pametnik-na-voennite-korespondenti-v-grada.html", "text": "На заседание на Областната комисия „Военни паметници“, председателствано от зам. областния управител Петър Белчев, беше обсъден и приет актуализираният вариант на Областен регистър на военните паметници в област Пазарджик. Това съобщи за Радио „Фокус“ – Пазарджик Мария Ловчинова от Областната администрация. Тя обясни, че в заседанието са участвали експертите от Министерство на отбраната – Радослав Симеонов и Илияна Дамянова, представители на общините, музеите от региона, Военно окръжие II степен Пазарджик, военно-патриотични  съюзи и неправителствени организации. „Областният регистър на военните паметници в област Пазарджик е актуализиран съгласно Закона за военните паметници, след предоставена информация от общините и попълнени анкетни карти съдържащи подробни данни за местоположението и вида на паметника, размери, описание, проектант и изпълнител, дата на откриване, какво събитие увековечава, моментно състояние на паметника и приложен снимков материал. Общият брой на военните паметници в област Пазарджик е 109, най-много те са в община Пазарджик – 36, следват община Батак – 13, Септември – 12, Белово – 9, Панагюрище – 8, Брацигово – 7, Стрелча – 7, Велинград – 5, Лесичово – 5, Ракитово – 4, Пещера – 3, на територията на община Сърница няма изграден военен паметник. Актуализираният областен регистър на военните паметници ще бъде изпратен в Министерство на отбраната за попълване на Националния регистър“, добави Ловчинова. Тя каза още, че с подкрепата на Министерство на отбраната и община Пазарджик вече са осигурени 10 000 лева за изграждането на паметник на военните кореспонденти в Пазарджик. Проектът, чийто автор е скулпторът Леон Бабачев, е на обща стойност 12 300 лева. Останалите средства ще бъдат набрани от инициативния комитет от журналисти и писатели, по чиято идея се реализира паметникът.\r\nВаня НИКОЛОВА", "date": "2018.03.20", "title": "Пазарджик: Набират се дарения за изграждане на паметник на военните кореспонденти в града"}
{"url": "http://www.focus-news.net/news/2018/03/20/2501682/prezidentat-rumen-radev-izrael-mozhe-da-investira-v-potentsiala-na-balgariya-kato-regionalen-tsentar-na-informatsionnite-tehnologii-i-nauchnite-izsledvaniya.html", "text": "Като водеща страна в областта на високите технологии държавата Израел има интерес да инвестира в потенциала на България, която се утвърждава като център за информационни и комуникационни технологии и научни изследвания в региона на Югоизточна Европа. С тези думи държавният глава Румен Радев се обърна към израелския си колега Реувен Ривлин в Йерусалим, съобщават от Прессекретариата на държавния глава. Двамата направиха съвместни изказвания непосредствено след тържествената церемония по посрещането на българския президент, с която започна и официалното му посещение в Държавата Израел. \r\nДържавният глава отбеляза, че  благодарение на последователните усилия на няколко поколения, днес Държавата Израел има ефективни институции и демокрация, и развито гражданско общество. Принос за тези успехи имат и  нашите, българските евреи, които избраха Израел за своя родина, но запазиха завинаги жива връзката между нашите два народа, подчерта Румен Радев. Президентът определи Държавата Израел като модел за социално развитие, чиито успех се крие в обществената ангажираност на гражданите, качеството на образованието, достойното заплащане и инвестициите в икономически сектори, в които науката е гарант за висока добавена стойност. \r\nДържавният глава увери, че страната ни има готовност да предприеме стъпки за последващо разширяване на инвестиционния и научен обмен и да насърчи взаимната търговия и инвестиции. „Затова в нашата делегация, освен представители на българския парламент, имаме и представители на водещи компании от различни сектори на икономиката, на банковото дело, на търговията, на туризма“, посочи българският президент. \r\nПриятелството между нашите народи бе доказано по най-категоричен начин в тежките години на Втората световна война, заяви още Румен Радев и подчерта, че българският народ е извършил безпрецедентен акт със  спасяването на своята еврейска общност и не е допуснал нито един от българските евреи да замине в лагерите на смъртта. „По този начин ние записахме една от най-светлите страници не само в нашата, но и в европейската история“, отбеляза Румен Радев. Държавният глава добави, че страната ни споделя скръбта на Израел за загиналите в концентрационните лагери евреи от Беломорска Тракия и Вардарска Македония, които не са били български граждани и които България не е била в състояние да спаси. \r\nИскам да Ви уверя, че като председател на Съвета на ЕС България ще продължава да полага усилия за възстановяване на преговорите в рамките на Близкоизточния мирен процес за намиране на трайни и ефективни решения, водещи до мир и стабилност в региона. Вярвам, че ще продължим заедно да стоим твърдо срещу тероризма и ще работим за повишаване на стабилността в региона и в света, заяви още в изказването си държавният глава Румен Радев, който покани президента Ривлин да посети България. \r\nИзраелският президент Реувен Ривлин посочи, че еврейският народ никога няма да забрави смелия акт на българския народ - спасяването преди 75 години на българските евреи. Ривлин отбеляза, че едно от големите предизвикателства, пред които сме изправени, е борбата срещу омразата и тероризма и посочи отговорността да се предадат на младите поколения ценностите за толерантност и  демокрация. \r\nТърговията, високите технологии и туризмът бяха определени от президента Ривлин като приоритетни области за сътрудничество между България и Израел. „Посещението Ви днес е важна стъпка за засилване на вече отличното приятелство между двата ни народа“, заяви израелският държавен глава. \r\nВ изявлението си президентът Ривлин изрази и позицията си по отношение на политиката на Иран в региона на Близкия Изток. \r\nПрезидентът Румен Радев е в Държавата Израел по покана на израелския си колега. Визитата на българския държавен глава е в контекста на 75-ата годишнина от спасението на българските евреи и 70-ата годишнина от създаването на Държавата Израел. \r\nПо-късно днес Румен Радев ще се срещне и с представители на организациите на българските евреи в Държавата Израел.", "date": "2018.03.20", "title": "Президентът Румен Радев: Израел може да инвестира в потенциала на България като регионален център на информационните технологии и научните изследвания"}
{"url": "http://www.focus-news.net/news/2018/03/20/2501674/nikolay-melemov-kmet-na-smolyan-sled-otvaryaneto-na-obhodniya-pat-kray-golyamoto-srutishte-kray-tikale-naprezhenieto-sred-horata-shte-spadne.html", "text": "След отварянето на обходния път на голямото срутище край Тикале напрежението сред хората ще спадне. Това каза за Радио „Фокус“ – Смолян кметът на Смолян Николай Мелемов след срещата, която проведе днес със жителите на 11-те пряко засегнати села от срутището по главния път Смолян – Мадан. Според Мелемов на срещата са присъствали кметовете на всички села, местни жители, представители на училището и други. Той уточни, че срещата е била полезна както за местните хора, така и за общинска администрация. „Уверих жителите на селата, засегнати от срутището, че трябва да бъдат спокойни. Има много слухове около ситуацията със срутището, но истината е една и тя е, че то е голямо, държавата в лицето на Агенция „Пътна инфраструктура“ взема всички необходими мерки, но няма да може да бъде свършена работата бързо. Затова се прави обходен път, който да една седмица ще бъде готов и смятам, че с отварянето му, напрежението сред хората ще спадне“, посочи Мелемов. Той отбеляза, че обходният път Влахово – Орешец вече е пробит, сега предстои да бъде чакълиран и асфалтиран и до седмица да бъде отворен за леки и лекотоварни автомобили. Във Влахово, през където ще преминават моторните превозни средства след отварянето на новия път, проблемните места също ще се разширят и ще се вземат мерки за безпроблемно осъществяване на трафика, допълни кметът на Смолян. Той добави, че безплатните автобуси, които община Смолян пусна за живеещите в 11-те села се използват от местните хора. Те пътуват по маршрута Рудозем – Смилян – Смолян. \"Отделно от тях има и местна инициатива, при която с бусове се превозват хора двете страни на срутището\", каза още Николай Мелемов.\r\nНели ГЕРГЬОВСКА", "date": "2018.03.20", "title": "Николай Мелемов, кмет на Смолян: След отварянето на обходния път край голямото срутище край Тикале напрежението сред хората ще спадне"}
{"url": "http://www.focus-news.net/news/2018/03/20/2501687/dobrich-yunoshite-ot-su-stefan-karadzha-kavarna-specheliha-oblastniya-krag-na-uchenicheskite-igri-po-handbal-za-uchenitsi-ot-7-i-do-10-i-klas.html", "text": "Юношите от СУ „Стефан Караджа” - Каварна спечелиха областния кръг на ученическите игри по хандбал за ученици VIII - X клас. Това съобщиха от пресцентъра на Община Каварна. Каварненските момчета спечелиха и двата си мача по категоричен начин , побеждавайки СУ „Христо Смирненски” с. Крушари с 25:9 и СУ „П. Р. Славейков” гр. Добрич с 23:18. При момчетата V - VII клас учениците на СУ  „П. Р. Славейков” спечелиха с 12:7 срещу  СУ „Христо Смирненски” с. Крушари . Същите училища , в същата възрастова група спориха и при момичетата , където победата бе отново за представителите от Добрич с 10:4. Девойките VII I- X клас на СУ „Стефан Караджа” , за които това беше дебют , загубиха с 0:12 от ученичките на СУ „П. Р. Славейков” - Добрич. \r\nПобедителите от всички възрастови категории ще имат възможността да представляват областта в следващия зонален кръг.", "date": "2018.03.20", "title": "Добрич: Юношите от СУ „Стефан Караджа” - Каварна спечелиха областния кръг на ученическите игри по хандбал за ученици от 7-и до 10-и клас"}
{"url": "http://www.focus-news.net/news/2018/03/20/2501691/inzh-sevdalin-rashev-vik-sliven-yazovir-asenovets-e-napolovina-palen-nyama-opasnost-ot-prelivane.html", "text": "Притокът на дъждовни и снежни води в яз. „Асеновец“ се увеличава в резултат на последните дъждове. Това съобщиха от ВиК - Сливен. В момента обемът на основния водоизточник на Сливен е 24 100 000 куб. м при максимален капацитет 28 милиона куб. метра. Няма опасност от преливане на язовира, запълването на езерото става постепенно.\r\nВ момента яз. „Асеновец“ не подава вода за потребителите в Сливен поради факта, че интензивните дъждове увличат със себе си кални частици.. Водоснабдяването на областния град се осъществява с помпи от Тунджа. Подаването на вода от помпените станции ще продължи докато мътността спадне. Показателите на водата в язовира се следят ежедневно.\r\nУвеличаването от началото на декември миналата година на водните количества в яз. „Асеновец“ с близо 10 млн. куб. м е добър знак за „ВиК“ – Сливен. От водното дружество вече могат да се надяват, че водоснабдяването през летните месеци няма да бъде застрашено от воден режим.", "date": "2018.03.20", "title": "Инж. Севдалин Рашев, ВиК – Сливен: Язовир „Асеновец“ е наполовина пълен, няма опасност от преливане"}
{"url": "http://www.focus-news.net/news/2018/03/20/2501689/regnum-moldova-vrashta-poslanika-si-v-moskva-i-iska-izvezhdaneto-na-ruskite-mirotvortsi-ot-pridnestrovieto.html", "text": "Посланикът  на Молдова в Русия Андрей Негуц, който беше отзован през декември „за консултации“ ще се върне в Москва през следващите няколко дни. Това съобщи на 20 март молдовският външен министър Тудор Уляновски след срещата си с зам-министъра на външните работи на Русия Григорий Карасин в Кишинев, предава руската агенция REGNUM.\r\nСпоред думите на Уляновски, той и Карасин са обсъдили целия спектър на руско-молдовските отношения, които „в последно време се развиват много сложно“. Той добави, че е постигната договорка за сътрудничество между двете страни в разследването на прането на пари чрез молдовските банки и за възобновяване на преговорите за миграционно споразумение.\r\nЩо се касае до Приднестровието, молдовският дипломат подчерта, че Кишинев настоява за извеждането на руската армия от там, което би „станало важна крачка по пътя към разрешаването на конфликта.\r\nНа свой ред Карасин призова за разрешаване на проблемите „в духа на партньорството и прагматизма“. Той отбеляза още, че в края на миналата година е постигната договорка за разрешаването на приднестровския въпрос и поиска по-бързата им реализация.\r\nREGNUM припомня, че на 18 декември м.г. МВнР на Молдова отзова за неопределен срок за консултации своя посланик в Русия. От ведомството тогава заявиха, че това решение е прието във връзка със „случаите на преследване и сплашване от руските власти на официални лица и политически деятели от Молдова“. Според руската агенция, става въпрос за обявения за издирване в Русия фактически ръководител на Молдова – Владимир Плахотнюк, обвинен в подготовка на поръчкови убийства.\r\nПревод и редакция:", "date": "2018.03.20", "title": "REGNUM: Молдова връща посланика си в Москва и иска извеждането на руските миротворци от Приднестровието"}
{"url": "http://www.focus-news.net/news/2018/03/20/2501686/stara-zagora-rayonnata-prokuratura-se-samosezira-po-sluchaya-s-otklonenieto-v-himichnite-pokazateli-na-vodata-v-selo-kazanka.html", "text": "На 19 март 2018 г. Районна прокуратура – Стара Загора се самосезира по случай, придобил широк отзвук в медиите и социалните мрежи, за установено отклонение в химичните показатели на водата за питейно-битови цели – увеличена концентрация на естествен уран, в село Казанка, община Стара Загора. По случая е образувана прокурорска преписка и е възложено извършването ѝ на ОД на МВР - Стара Загора, като същата трябва да приключи в 30-дневен срок.", "date": "2018.03.20", "title": "Стара Загора: Районната прокуратура се самосезира по случая с отклонението в химичните показатели на водата в село Казанка"}
{"url": "http://www.focus-news.net/news/2018/03/20/2501693/kyustendil-ostava-v-sila-vavedenata-vremenna-organizatsiya-na-dvizhenieto-po-patya-kocherinovo-rilski-manastir.html", "text": "Остава в сила въведената временна организация на движението по пътя Кочериново – Рилски манастир. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в участъка между село Пастра и Рилски манастир има свличане на земна маса и камъни, поради което движението на моторни превозни средства се извършва само в едната лента. Нормален е трафикът по Автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.20", "title": "Кюстендил: Остава в сила въведената временна организация на движението по пътя Кочериново – Рилски манастир"}
{"url": "http://www.focus-news.net/news/2018/03/20/2501690/hristina-kraeva-psiholog-v-balgariya-nyama-golyam-interes-kam-ruskata-igra-siniya-kit-no-ima-edinichni-sluchai-na-smart.html", "text": "В България няма голям интерес към руската игра „Синия кит“. Това каза за Радио „Фокус“ – Пирин Христина Краева, психолог. По думите ѝ има единични регистрирани случай  на смърт на дете вследствие на играта. „Забелязвам, че в Америка тя набира скорост и тези случаи зачестяват“, добави тя. Краева обясни, че една от причините за популяризирането на играта е широкото разпространение на интернет и навлизането на социалните мрежи в живота на нашите деца. „Използването на такива масови игри, които създават чувство за принадлежност са в основата на тяхното разпространение“, коментира тя. Христина Краева подчерта, че симптомите, за който трябва да следят родителите, са: белези по ръцете, безпричинно нощно ставане, тревожност, безпокойствие, депресия, притеснение и дълъг престой пред компютъра. „Други важни сигнали, които предизвестяват, че детето играе играта, може да бъдат рисунки с изобразен син кит на тях, както и татуировки под формата на риба-син кит“, добави тя. Психологът подчерта, че по тези характеристики родителят може да разбере дали детето му проявява интерес към опасната игра. Тя препоръча  на родителите да разговарят повече със своите деца.\r\nКристина МИТКОВА", "date": "2018.03.20", "title": "Христина Краева, психолог: В България няма голям интерес към руската игра „Синия кит“, но има единични случаи на смърт"}
{"url": "http://www.focus-news.net/news/2018/03/20/2501694/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в града, пътните настилки са мокри и хлъзгави, предаде репортер на Радио „Фокус“ – Пирин. Шофьорите трябва да карат внимателно, за да бъдат избегнати инциденти. Трафикът по основните улици и булеварди е нормално натоварен.\r\nЛивия НИНОВА", "date": "2018.03.20", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/03/20/2501688/ministar-nikolina-angelkova-podkrepyame-balgarskite-detsa-izbrali-da-stanat-profesionalisti-za-turizma-na-stranata-si.html", "text": "Поздравяваме ви и ви подкрепяме, че сте избрали толкова важни и отговорни специалности за професионалната си подготовка. Те са от изключително значение за устойчивото развитие на българския туризъм и качеството на предлаганите услуги. Това заяви министърът на туризма Николина Ангелкова във Велинград при срещата си с преподаватели и ученици от Професионалната гимназия по икономика и туризъм \"Алеко Константинов\", съобщиха от пресцентъра на Министерство на туризма. Тя подчерта, че от висококвалифицираните екипи до голяма степен зависи имиджът на страната като целогодишна дестинация, което с особена сила важи за града – СПА столицата на Балканите.   \r\nМинистърът посочи, че липсата на достатъчно подготвени кадри в туризма е един от основните проблеми, но това е предизвикателство, с което трябва да се справим с общи усилия. \"Рекордните ръстове, които отчита българският туризъм през последните две години, означават много повече усилия за посрещане и обслужване на нашите гости, затова е много важно връзката между бизнеса и образованието да бъде ефективна\", каза Николина Ангелкова. Тя съобщи, че по примера на Испания, Италия и други страни ведомството планира да създаде Център за квалификация и преквалификация на кадрите в туризма съвместно с Министерството на образованието и науката. \"Имаме подкрепа и очакваме да стартираме пилотно проекта в София през следващата година. Ако върви успешно, ще направим клонове и в страната\", добави тя.\r\n\"Чрез краткосрочния вариант за привличане на сезонни работници от трети страни, който прилагаме от миналата година, можем да подпомогнем отрасъла, но за нас е важно българските деца да се реализират професионално в страната си. Създадохме Междуведомствен съвет за кадрите в туризма, за да решаваме координирано тези проблеми. Предстои и среща с Асоциацията на професионалните гимназии, с която също искаме да си сътрудничим и да постигаме конкретни резултати\", съобщи още министърът.\r\nПрофесионалната гимназия по икономика и туризъм във Велинград е сред най-модерните и предпочитани с този профил в страната. Подготвя кадри по 15 специалности с прием след 7 и 8 клас, след средно образование и задочно. Обърнато е сериозно внимание и върху практическото обучение – гимназията разполага с три работилници за готвачи и сладкари. Има кабинет по сервиране, както и работилници за закуски и сладкарски изделия, които се продават в училището и извън него. Създадена е модерна работилница по готварство с европейски стандарти по българо-австрийския проект TOUR-NET. Тук учат не само кулинар-готвачи и сервитьори, хлебари и сладкари, но и хотелиери, счетоводители, мениджъри за заведенията за хранене и др. Открити са паралелки с интензивно обучение на английски и на немски по българо-австрийски проект BAK-TOURMAN. Една от трите мултимедийни компютърни зали е тренировъчно бюро с хотелиерски софтуер.", "date": "2018.03.20", "title": "Министър Николина Ангелкова: Подкрепяме българските деца, избрали да станат професионалисти за туризма на страната си"}
{"url": "http://www.focus-news.net/news/2018/03/20/2501698/zhelyo-vardunski-kmet-na-kameno-byahme-na-praga-da-obyavim-bedstveno-polozhenie-no-dazhdat-sprya-i-vodata-zapochna-da-se-otticha.html", "text": "Бяхме на прага да обявим бедствено положение, но дъждът спря и водата започна да се оттича. Това съобщи за Агенция „Фокус“ кметът на община Камено Жельо Вардунски. „Имахме готовност за евакуация, но евакуирани хора няма. Наводнени са приземните етажи на 4 къщи, както и дворове на други къщи в общината“ допълни  той.\r\nЦветелин ДИМИТРОВ", "date": "2018.03.20", "title": "Жельо Вардунски, кмет на Камено: Бяхме на прага да обявим бедствено положение, но дъждът спря и водата започна да се оттича"}
{"url": "http://www.focus-news.net/news/2018/03/20/2501696/sliven-v-grada-shte-se-izvarshi-proletna-rezitba-na-parvoto-dravche-naslednik-na-stariya-bryast.html", "text": "Пролетна резитба на първото дръвче – наследник на Стария бряст ще бъде извършена в Сливен. Това съобщи за Радио „Фокус“ – Сливен Стефан Стефанов, председател на Фондация „Стария Бряст“. Хилядолетното дърво е символ на Сливен и Дърво за Европа. За да бъде запазено за поколенията, от него бяха взети семена, а първата поникнала фиданка бе засадена в центъра на града, в градинката до катедралния храм „Свети Димитър“. Още при засаждането дървото беше съборено, но се възстанови. В 8.00 часа сутринта експерти от Държавно горско стопанство ще направят първата пролетна резитба на фиданката.\r\nЛюдмила ЙОРГОВА", "date": "2018.03.20", "title": "Сливен: В града ще се извърши пролетна резитба на първото дръвче – наследник на Стария бряст"}
{"url": "http://www.focus-news.net/news/2018/03/20/2501697/blagoevgrad-vsichki-obshtinski-sluzhbi-v-simitli-sa-v-palna-gotovnost-za-reaktsiya-ako-se-stigne-do-izvanredni-situatsii-zaradi-obilnite-valezhi.html", "text": "Регионална дирекция „Пожарна безопасност и защита на населението“ – Благоевград е предприела всички необходими мерки за превенция срещу опасните явления, които могат да настъпят в областта заради валежите. От Община Симитли съобщиха за Радио „Фокус“ – Пирин, че при тях е постъпило писмо от дирекцията, в което се предупреждава за възможни извънредни ситуации с оглед метеорологичната обстановка. Във връзка с това е създадена организация за въвеждане, при необходимост, на областния и общинските планове за действие при бедствия в частите им „Действие при наводнения“ и „Действие при обилни снеговалежи, снежни бури и заледявания“.", "date": "2018.03.20", "title": "Благоевград: Всички общински служби в Симитли са в пълна готовност за реакция, ако се стигне до извънредни ситуации заради обилните валежи"}
{"url": "http://www.focus-news.net/news/2018/03/20/2501702/tsvetan-tsvetanov-provede-rabotna-sreshta-s-deputati-kmetove-i-obshtinski-rakovoditeli-ot-gerb-sofiya-oblast.html", "text": "Заместник-председателят на ГЕРБ и председател на ПГ на партията Цветан Цветанов проведе днес работна среща с народните представители от ГЕРБ-София област Валентин Милушев, Васил Цветков и Мартин Тинчев, областният координатор на партията Галя Георгиева, кметове на общини и общинските ръководители от ГЕРБ – София област. Това съобщиха от пресцентъра на ПП ГЕРБ. На срещата присъства и областният координатор на ГЕРБ-София и административен секретар на партията Цветомир Паунов.\r\nЦветан Цветанов обсъди с представителите на ГЕРБ-София област актуалната политическата обстановка в страната. Той акцентира върху усилията на ГЕРБ, които са насочени към реализирането на успешни политики в местната власт. На срещата бяха поставени въпроси, касаещи проблемите и развитието на областта. В рамките на работната среща Цветанов напомни, че ГЕРБ не толерира разделянето на общините на „наши и ваши”, както и политическите опити за разделение на хората в малките населени места.\r\nЦветанов обобщи и основните изводи от наскоро състоялата се среща на президента на Европейската народна партия (EНП) Жозеф Дол с кметовете и председателите на Общинските съвети от цялата страна, избрани с листата на ГЕРБ. „На нея Жозеф Дол коментира, че управляваните от ГЕРБ населени места са придобили истински европейски облик в последните години. Президентът на ЕНП подчерта, че българските градове и села се развиват непрекъснато и изрази увереност, че стандартът на живот на всички български граждани ще бъде осезаемо подобрен под ръководството на тези кметове. Наша задача и отговорност е да продължим тази добра тенденция, за да затвърдим добрите впечатления“, подчерта Цветанов пред представителите на ГЕРБ-София област.\r\nЗаместник-председателят на партията припомни, че от ГЕРБ постоянно сме при хората във всички райони на страната, а не се сещаме за тях само по време на избори. Като пример Цветанов посочи редовните приемни за граждани, които правят народните представители, кметове и общински съветници от ГЕРБ.", "date": "2018.03.20", "title": "Цветан Цветанов проведе работна среща с депутати, кметове и общински ръководители от ГЕРБ -  София област"}
{"url": "http://www.focus-news.net/news/2018/03/20/2501692/ministerstvoto-na-zdraveopazvaneto-predstavi-na-rakovodstvoto-na-umbalsm-n-i-pirogov-plana-za-finansovo-ozdravyavane-na-lechebnoto-zavedenie.html", "text": "Днес Министерството на здравеопазването представи на ръководството на УМБАЛСМ „Н. И. Пирогов” плана за финансово оздравяване на лечебното заведение. Това съобщиха от пресцентъра на Министерството на здравеопазването. Към изпълнението му ще се пристъпи в началото на месец април. Той ще продължи да действа през следващите три години, като Министерството на здравеопазването ще наблюдава на месечна и тримесечна база изпълнението на плана. \r\nОздравителният план не предвижда съкращения на медицински персонал и на специалисти по здравни грижи. Заложените в него мерки включват предимно оптимизиране на незаети бройки и структури с ниска степен на използваемост на леглата, както и елиминиране на дублиращи се дейности. \r\nЦелта е да се постигне максимално ефективно използване на налични кадри, сграден фонд и апаратура. Персоналът на болницата ще бъде разпределен по структури така, че да отговаря на изискванията на медицинските стандарти. По този начин се изпълняват препоръките на Изпълнителна агенция „Медицински одит“. \r\nПредстои директорът на болницата да представи пред персонала новата структура и правилата за формиране на възнагражденията в лечебното заведение. Болницата разполага с необходимия брой лекари в спешните приемни кабинети и отделения, с което ще се гарантира непрекъснатото и своевременно обслужване на пациенти при спешни състояния. Специализантите в болницата също ще участват в работните графици под наблюдението на лекари със специалност. Част от лекарите ще работят в реновирания медицински център на болницата. \r\nС оздравителния план се предвижда и подобряване структурата на лабораторните звена, които ще бъдат обединени в общ лабораторен блок. Ще се обособи една обща клиника по хирургия с три отделения. Към момента в „Пирогов“ работят четири хирургични клиники. Ще се създаде една клиника по урология с три отделения, като в момента на територията на „Пирогов“ функционират четири урологични отделения. Предвижда се обособяване на клиника по неврохирургия с 5 отделения, като до този момент функционират 7 неврохирургични отделения. В оздравителния план са предвидени две клиники по ортопедия, при сега налични четири такива. \r\nПредстои да се доизгради и пусне в действие център за спешни съдови състояния със скенер и два ангиографа. Това ще подобри качеството на лечение на пациенти със сърдечно-съдови и мозъчно-съдови заболявания. \r\nМинистерството на здравеопазването и НЗОК ще наблюдават и стриктното спазване на финансовата дисциплина от страна на УМБАЛСМ „Н. И. Пирогов“ при усвояване на средства за реализирана дейност по клинични пътеки и при спешни състояния. \r\nКато част от оздравителния план е изготвен график за разплащане на просрочените задължения, като мерките не предвиждат натрупване на нови просрочени задължения, а са насочени в посока намаляване размера на наличните към м. януари 2018 г. над 14 млн. лв. просрочия. \r\nМинистерството на здравеопазването продължава работата си по изготвяне и изпълнение на оздравителни планове за лечебни заведения – търговски дружества с над 50 % държавно участие.", "date": "2018.03.20", "title": "Министерството на здравеопазването представи на ръководството на УМБАЛСМ „Н. И. Пирогов” плана за финансово оздравяване на лечебното заведение"}
{"url": "http://www.focus-news.net/news/2018/03/20/2501703/inzh-nikolay-stankov-sas-sredstva-ot-operativna-programa-regioni-v-rastezh-tazi-godina-shte-zavarshi-remontat-na-klyuchovi-patni-arterii-v-severoiztochna-i-severozapadna-balgariya.html", "text": "Със средства от Оперативна програма „Региони в растеж“ тази година ще завърши ремонтът на ключови пътни артерии в Североизточна и Северозападна България. Това каза в интервю за Агенция „Фокус“ инж. Николай Станков, съветник в Политическия кабинет на министъра на регионалното развитие и благоустройството Николай Нанков. С финансиране от фондовете на ЕС основно се ремонтират над 215 км второкласни и третокласни пътища. Сред тях са: 30 км от второкласния път II-49 в участъците Търговище - Разград и Кубрат - Тутракан, 30 км от път II-29 Варна - Добрич - Кардам, 29 км от път III-904 Старо Оряхово - Гроздьово - Провадия, 42 км от прохода „Петрохан“ на територията на Софийска област (път II-81), 30 км от път II-57 Стара Загора - Раднево, 12 км от път II-35 Плевен - Ловеч, 12 км от път II-44 Драгановци -Габрово, 17 км от път III-1002 Враца - пещера Леденика и др. Реконструира се и 10-километровото трасе на път II-86 Пловдив – Асеновград, като пътното платно се разширява до магистрален габарит, обясни инж. Станков.\r\nПо думите му със стартирането на новия строителен сезон ще започнат строителните работи на още 5 нови обекта по ОПРР, за които договорите са подписани преди седмици. Общата им дължина е над 71 км. Участъците, които основно ще се ремонтират са: 30 км от път III-112 Дъбова махала - Монтана, 9 км от път II-57 Раднево - Новоселец, 14 км от път II-44 Севлиево – Драгановци, 9 км от път II-35 Плевен – Ловеч /околовръстния път на град Ловеч/ и 9 км от път IІІ-306 Червен бряг – Чомаковци. При рехабилитацията на второкласния път II-35 Плевен – Ловеч основно ще бъде ремонтиран тунелът при 43-ти километър, който е с дължина 400 метра. Предвижда се възстановяване на хидроизолацията на съоръжението, подмяна на съществуващата предпазна ограда, ново енергоефективно осветлението и т.н, каза още инж. Станков.", "date": "2018.03.20", "title": "Инж. Николай Станков: Със средства от Оперативна програма „Региони в растеж“ тази година ще завърши ремонтът на ключови пътни артерии в Североизточна и Северозападна България"}
{"url": "http://www.focus-news.net/news/2018/03/20/2501704/vidin-kilometrichna-kolona-ot-tovarni-avtomobili-se-e-obrazuvala-na-dunav-most-2-na-izhod-ot-stranata.html", "text": "Километрична колона от ТИР-ове се е образувала на \"Дунав мост\" 2 на изход от страната, съобщи слушател на Радио „Фокус“. \r\n„Фокус“ проверява информацията и ще продължи да ви информира.", "date": "2018.03.20", "title": "Видин: Километрична колона от товарни автомобили се е образувала на \"Дунав мост\" 2 на изход от страната"}
{"url": "http://www.focus-news.net/news/2018/03/20/2501699/rakovodstvoto-na-umbalsm-n-i-pirogov-shte-dade-brifing.html", "text": "В 17.15 часа днес в рапортната зала на травматологичния комплекс на ет. 3 ще има брифинг на ръководството на УМБАЛСМ \"Н. И. Пирогов\". Това съобщиха от пресцентъра на лечебното заведение.", "date": "2018.03.20", "title": "Ръководството на УМБАЛСМ \"Н. И. Пирогов\" ще даде брифинг"}
{"url": "http://www.focus-news.net/news/2018/03/20/2501705/pernik-survakarski-kostyumi-ot-oblastta-shte-badat-predstaveni-v-operata-yaninite-devet-bratya-na-stsenata-na-sofiyskata-opera-i-balet-na-22-mart.html", "text": "Сурвакарски костюми от кв. „Бела вода“, село Кралев дол, село Ярджиловци, Секирна и от други кътчета на Пернишко ще се качат на сцената на Софийската опера и балет. Автентичните облекла и страховитите маски ще бъдат част от операта „Янините девет братя“ от Любомир Пипков, чието премиерно представление ще бъде на 22 март от 19.00 часа. Това съобщиха от пресцентъра на Община Перник.\r\nИдеята за участието на сурвакарските костюми идва след гостуването на директора на Операта акад. Пламен Карталов по време на обичая и фестивала „Сурва“, тази година. Поканата му е отправена лично от кмета на Община Перник Вяра Церовска, за което той не скрива благодарността си за сърдечното гостоприемство и приятните емоции. \r\n„Операта „Янините девет братя” от Любомир Пипков е истинска народна музикална драма. И една от картините ще вгради сътворяването на древността към съвремието. Това е едно необичайно представление. В него е вкаран целия  български народен и естествен дух от миналото към съвремието. Много отдавна изследвам тази традиция и точно тук в този край намирам вдъхновение и едно бъдещо послание в моя спектакъл“, каза акад. Карталов по време на гостуването си в Перник.", "date": "2018.03.20", "title": "Перник: Сурвакарски костюми от областта ще бъдат представени в операта „Янините девет братя“ на сцената на Софийската опера и балет на 22 март"}
{"url": "http://www.focus-news.net/news/2018/03/20/2501701/veliko-tarnovo-trima-dobrovoltsi-ot-krizisniya-tsentar-v-selo-ovcha-mogila-byaha-udostoeni-s-nagradata-dostoen-balgarin.html", "text": "Трима доброволци от Кризисния център в свищовското село Овча могила бяха удостоени с наградата „Достоен българин“. Това съобщи в предаването „Добре дошли в Свищов“ на Радио „Фокус“ – Велико Търново ръководителят на Центъра и кмет на селото Нели Великова. Отличията на Тихомир Веселинов, Георги Иванов и Милен Милев бяха връчени за участието им в гасенето на пожара в Здравната служба в Овча могила на 20 декември 2017 година. Нели Великова припомни, че тримата мъже са предотвратили разпространението на пожара, с което са спасили от пламъците 30 болни от деменция, настанени в намиращия се в близост център. „Те съумяха със своя опит, със своята храброст, да направят така, че пожарът да не се пренесе върху съседната сграда, в която домуват 30 човека, болни от деменция. Именно този проявен героизъм и тази тяхна слабост бяха  причината в края на миналата година те да бъдат наградени от министъра на вътрешните работи, а тази година да са сред номинираните за „Достойните българи“. Разбира се, че ние се гордеем с нашите момчета. Дори и поводът, който стана причина за техния проявен героизъм, да ни е нанесъл много щети, ние за сетен път доказахме, че хората с големи сърца, хората, които жертват дори и собствения си живот да спасят другите, не са малко“, заяви Нели Великова.\r\nНадежда КРЪСТЕВА", "date": "2018.03.20", "title": "Велико Търново: Трима доброволци от Кризисния център в село Овча могила бяха удостоени с наградата „Достоен българин“"}
{"url": "http://www.focus-news.net/news/2018/03/20/2501706/alsat-m-makedoniya-rusiya-predupredi-makedoniya-za-negativnite-posleditsi-ot-vlizaneto-v-nato.html", "text": "Русия предупреди Македония, че нейното евентуално присъединяване към НАТО ще има негативни последици за страната, регионалната сигурност и двустранните отношения между двете страни, предава излъчващият на албански скопски телевизионен канал „Алсат – М“.\r\nТова е казал заместник-министърът на външните работи на Русия Сергей Грушко на македонския посланик в Русия Гоце Караиванов на среща в руското МВнР във вторник, предава МИА.\r\n„На срещата бяха разменени мнения за ситуацията на Балканите. От руска страна бяха посочени негативните последици за регионалната сигурност и двустранните отношения от плановете за присъединяване на Македония към НАТО“, се казва в съобщението на руското външно ведомство.\r\nГрушко и Караиванов са потвърдили и готовността за продължаване на взаимноизгодното сътрудничество между двете страни. Те са се съгласили за важността от възобновяването на дейността на междуправителствената комисия за търговско-икономическо и научно-техническо сътрудничество, се добавя още в заявлението.\r\nПревод и редакция:", "date": "2018.03.20", "title": "„Алсат – М“ (Македония): Русия предупреди Македония за негативните последици от влизането в НАТО"}
{"url": "http://www.focus-news.net/news/2018/03/20/2501707/stara-zagora-obshtinata-izpalnyava-proekt-za-informirane-na-horata-po-selata-za-prioritetite-na-balgarskoto-predsedatelstvo-na-es.html", "text": "Общината изпълнява проект за информиране на хората по селата за приоритетите на Българското председателство на ЕС. Това съобщиха от пресцентъра на Община Стара Загора. Проектът „Председателството – близо до хората“ се провежда съвместно с Гимназия с преподаване на чужди езици „Ромен Ролан“, Сдружение с нестопанска цел „Агенция за регионално икономическо развитие – Стара Загора“, и СНЦ „Свят без граници“. Целта на информационната кампания е популяризиране на значението и ролята на Българското председателство сред повече хора. \r\nВ рамките на проекта се провеждат информационни срещи с жителите на малките населени места в Общината с цел повишаване на информираността за Българското председателство на Съвета на Европейския съюз и приоритетите на триото Естония – България – Австрия.  \r\nВ рамките на проекта ще бъдат проведени и видеоразговори между ученици от трите страни, в които ще се дискутират проблемите, свързани с младежката безработица  и уменията, които те трябва да придобият, за да бъдат „двигател“ на бъдещото развитие на Европа.", "date": "2018.03.20", "title": "Стара Загора: Общината изпълнява проект за информиране на хората по селата за приоритетите на Българското председателство на ЕС"}
{"url": "http://www.focus-news.net/news/2018/03/20/2501709/burgas-okrazhnata-prokuratura-predade-na-sad-rabotodatel-obvinen-za-smartta-na-edin-chovek-i-nanasyaneto-na-tezhki-telesni-povredi-na-drugi-trima-zaradi-neosiguryavane-na-bezopasni-usloviya-na-trud.html", "text": "Окръжната прокуратура в Бургас предаде на съд Манол З. (на 50г.), обвинен за смъртта на един човек и нанасянето на тежки телесни повреди на други трима, заради неосигуряване на безопасни условия на труд. Това съобщиха от пресцентъра на Прокуратурата. Той е подсъдим за това, че на 04 юли 2012 година в гр. Поморие, като работодател и представител на „Химтех” ЕООД  по непредпазливост причинил смъртта на Добрин К., настъпила на 05 юли 2012 г., поради немарливо изпълнение на занятие, представляващо източник на повишена опасност – извършване на строително монтажни работи на “Канално – помпена станция – 7 (КПС), гр. Поморие”, като не изпълнил задълженията си по Закона за здравословни и безопасни условия на труд (за минималните изисквания за здравословни и безопасни условия на труд на работните места и при използване на работното оборудване) и по наредбата за условията и реда за провеждането на периодично обучение и инструктаж на работниците и служителите по правилата за осигуряване на здравословни и безопасни условия на труд - престъпление по чл. 123, ал.1 от НК.\r\nТой е подсъдим и за това, че по същото време и на същото място, като работодател и представител на „Химтех“ ЕООД по непредпазливост причинил на Цветослав Ц. тежка телесна повреда (изразяваща се в постоянно общо разстройство на здравето, опасно за живота), поради немарливо изпълнение на занятие, представляващо източник на повишена опасност – извършване на СМР на обект “КПС-7, гр. Поморие”, като не изпълнил задълженията си по Закона за здравословни и безопасни условия на труд  (за минималните изисквания за здравословни и безопасни условия на труд на работните места и при използване на работното оборудване) и по наредбата за условията и реда за провеждането на периодично обучение и инструктаж на работниците и служителите по правилата за осигуряване на здравословни и безопасни условия на труд - престъпление по чл. 134, ал.1, т.1 вр. чл.128, ал.2 от НК \r\nТой е подсъдим и за това, че  по същото време и на същото място, като работодател и представител на „Химтех“ ЕООД, по непредпазливост причинил на Мустафа М. тежка телесна повреда (изразяваща се в постоянно общо разстройство на здравето, опасно за живота), поради немарливо изпълнение на занятие, представляващо източник на повишена опасност – извършване на СМР на обект “КПС-7, гр. Поморие като не изпълнил задълженията си по Закона за здравословни и безопасни условия на труд ( за минималните изисквания за здравословни и безопасни условия на труд на работните места и при използване на работното оборудване) и по наредбата за условията и реда за провеждането на периодично обучение и инструктаж на работниците и служителите по правилата за осигуряване на здравословни и безопасни условия на труд - престъпление по чл. 134 ал.1 т.1 вр. чл.128 ал.2 от НК.\r\n\tТой е подсъдим и за това, че по същото време и на същото място, като представител на „Химтех“  ЕООД, по непредпазливост причинил на Христо П. тежка телесна повреда (изразяваща се в постоянно общо разстройство на здравето, опасно за живота), поради немарливо изпълнение на занятие, представляващо източник на повишена опасност – извършване на СМР на обект “КПС-7, гр.Поморие” като не изпълнил задълженията си по Закона за здравословни и безопасни условия на труд(за минималните изисквания за здравословни и безопасни условия на труд на работните места и при използване на работното оборудване) и по наредбата за условията и реда за провеждането на периодично обучение и инструктаж на работниците и служителите по правилата за осигуряване на здравословни и безопасни условия на труд - престъпление по чл. 134 ал.1 т.1 вр. чл. 128 ал. 2 от НК.\r\n \tОкръжен съд – Бургас е насрочил заседанието си за 21.03.2018г.", "date": "2018.03.20", "title": "Бургас: Окръжната прокуратура предаде на съд работодател, обвинен за смъртта на един човек и нанасянето на тежки телесни повреди на други трима, заради неосигуряване на безопасни условия на труд"}
{"url": "http://www.focus-news.net/news/2018/03/20/2501710/veliko-tarnovo-na-praznika-na-grada-arhitekturno-muzeen-rezervat-trapezitsa-nyama-da-e-otvoren-na-turisti-a-tsarevets-i-tsarkvata-sv-40-machenitsi-shte-rabotyat-bezplatno.html", "text": "На празника на Велико Търново АМР „Трапезица“ няма да бъде отворен, заради влошените метеорологични условия, съобщават от Регионалния исторически музей. На 22 март през целия ден безплатно ще могат да се посетят Архитектурно-музеен резерват „Царевец“ и църквата-музей „Св. 40 мъченици“.\r\nЗа гражданите и гостите на града музеят организира от 14.00 до 17.00 часа безплатна пешеходна обиколка с беседа „Величието на столичния Търновград“.", "date": "2018.03.20", "title": "Велико Търново: На празника на града архитектурно-музеен резерват „Трапезица“ няма да е отворен на туристи, а „Царевец\" и църквата „Св. 40 мъченици“ ще работят безплатно"}
{"url": "http://www.focus-news.net/news/2018/03/20/2501708/varna-vazstanoveno-e-dvizhenieto-po-am-hemus-v-uchastaka-ot-km-398-do-km-399-v-posoka-sofiya-v-rayona-na-devnya.html", "text": "Възстановено е движението по АМ \"Хемус\", в участъка от км 398 до км 399 в посока София, в района на Девня. Това съобщиха от пресцентъра на Агенция \"Пътна инфраструктура\".", "date": "2018.03.20", "title": "Варна: Възстановено е движението по АМ \"Хемус\", в участъка от км 398 до км 399 в посока София, в района на Девня"}
{"url": "http://www.focus-news.net/news/2018/03/20/2501695/protothema-gratskoto-predlozhenie-po-spora-s-makedoniya-sadarzha-pet-osnovni-tochki-predpochitanoto-ime-e-gorna-makedoniya.html", "text": "Министърът на външните работи на Гърция Никос Коцияс е разкрил съдържанието на предложението, което е отправил в Скопие за разрешаване на спора за името. Това се е случило в кулоарите на срещата на външните министри на страните-членки на ЕС в Брюксел. Той е заявил, че проектопредложението е в ръцете на македонското правителство, като е добавил, че предпочитаното от Атина име на бившата югорепублика е „Горна Македония“, пише електронното издание на гръцкия вестник Protothema.\r\n„Съставихме текст, който представлява цялостната ни позиция за разрешаване на всички проблеми, които имаме с БЮРМ (Бивша югославска република Македония), както и дневен ред за бъдещото ни сътрудничество, което ще бъде от полза и за двете страни. Изпратих предложението в Скопие преди няколко дни“, е заявил Коцияс.\r\nВ документа се съдържат пет приемливи варианта за новото име на бившата югорепублика, като Атина има предпочитания към „Горна Македония“, като са включени и „червени линии“.\r\nГръцкото издание припомня, че ръководителят на гръцката дипломация трябва да се срещне с македонския си колега Никола Димитров в Скопие в четвъртък и се очаква резултатите от преговорите да бъдат решаващи за бъдещото развитие на разговорите между двете страни и за това дали е възможно да бъде намерено решение на спора за името. Освен с Димитров, Коцияс ще се срещне и с лидерите на опозиционната македонска партия ВМРО-ДПМНЕ. \r\nПревод и редакция:", "date": "2018.03.20", "title": "Protothema: Гръцкото предложение по спора с Македония съдържа пет основни точки, предпочитаното име е „Горна Македония“"}
{"url": "http://www.focus-news.net/news/2018/03/20/2501713/sport-nakazaha-golmaystora-na-balgarskoto-parvenstvo-za-1-mach-i-go-globiha-s-6-hilyadi-leva.html", "text": "Голмайсторът на ЦСКА Фернандо Каранга бе наказан за един мач и глобен с 6 хиляди лева за действията си по време на вечното дерби с Левски. Това стана ясно след заседанието на Дисциплинарната комисия на БФС във вторник. Три хиляди лева е глобата на Каранга за жеста му с рязането на глави, а другата половина е за надуваемия член, на който бяха вързани шалове на Левски, с който ликуваше след победата над сините с негов гол.", "date": "2018.03.20", "title": "Спорт: Наказаха голмайстора на българското първенство за 1 мач и го глобиха с 6 хиляди лева"}
{"url": "http://www.focus-news.net/news/2018/03/20/2501714/sliven-novata-gradina-pred-prirodomatematicheska-gimnaziya-dobri-chintulov-shte-bade-otkrita-ofitsialno-na-21-mart.html", "text": "Новата градина пред Природоматематическа гимназия „Добри Чинтулов“ ще бъде открита официално на 21 март. Това съобщи пред Радио „Фокус“ – Сливен адвокат Магдалена Данчева, председател на Гражданско сдружение „Брезичка“. На събитието са поканени всички, които имат принос за оформянето на градинката. По проект, спечелен от ученици на гимназията, градинката между гимназията и Сливенска митрополия бе залесена и разкрасена, павирана, поставени са и нови пейки за отдих. Официалното откриване е насрочено за 9.00 часа.\r\nЛюдмила ЙОРГОВА", "date": "2018.03.20", "title": "Сливен: Новата градина пред Природоматематическа гимназия „Добри Чинтулов“ ще бъде открита официално на 21 март"}
{"url": "http://www.focus-news.net/news/2018/03/20/2501700/kmetat-na-smolyan-nikolay-melemov-za-svlachishteto-tryabva-da-se-govori-tehnicheski-i-profesionalno-rabotata-na-obshtinata-e-da-sme-v-pomosht-na-horata.html", "text": "Още на 10 март в събота, а и в неделя,  бяхме на свлачището заедно с институциите, имащи отношение към проблема. Веднага от община Смолян подготвихме необходимите документи на хората през които имоти ще минава обходния път, за да не се губи време. Пътят е държавен, работата на Общината е да бъдем в помощ на хората”. Това заяви кметът Николай Мелемов на среща в Търън с жителите и кметовете на населените места, блокирани от свлачището край Тикале, съобщават от пресцентъра на Община Смолян. Според Мелемов за свлачището трябва да се говори технически и професионално, защото работата  на специалистите  е да кажат след  колко време ще бъде стабилизирано и укрепено. „Трябва ежедневно да бъдем тук. Осигурихме и безплатен транспорт, за да бъдем в помощ на хората, затова разчитам и на колегите кметове от населените места”, каза още кметът на Смолян. \r\nНето един ден нямаме проспан от тази кризисна ситуация със свлачището. Дългосрочно най-правилното и трайно решение е изграждането на обходния път, а срочното е укрепване на срутището, коментира и областният управител Недялко Славов. По този повод е и инициираната от него и Мелемов среща, за да се обсъдят допълнителни мерки, за да няма напрежение сред хората. \r\nКметът на Търън Явор Говедаров посочи, че няма вече социално напрежение, няма и страдащи хора. Магазините се зареждат нормално, учениците и хората пътуват до работните си места и училище в областния град. Говедаров посочи, че е кмет от 35 години, а това свлачище е от 20 години и сега се е активизирало. Около 3000 души живеят в засегнатите 11 населени места от него.  \r\nПътят Смолян - Мадан в района на село Тикале ще остане затворен за около половин година, съобщи председателят на Пътната агенция Дончо Атанасов.  Геолозите смятат, че към момента пътят не може да бъде разчистен, защото има опасност от нови свличания, посочи Атанасов\r\nСледващата седмица ще бъде готов обходният път от Мадан за Смолян, съобщи още Атанасов.", "date": "2018.03.20", "title": "Кметът на Смолян Николай Мелемов: За свлачището трябва да се говори технически и професионално, работата на Общината е да сме в помощ на хората"}
{"url": "http://www.focus-news.net/news/2018/03/20/2501715/evrokomisar-violeta-bults-transportat-generira-63-ot-vrednite-emisii-na-vaglerodniya-dioksid-zatova-e-vazhno-vavezhdaneto-na-multimodalen-transport.html", "text": "Транспортът генерира 63% от вредните емисии на въглеродния диоксид в глобален аспект, затова е важно въвеждането на мултимодален транспорт. Това каза европейският комисар по транспорта Виолета Булц на пресконференция по време на официалното си посещение в България, предаде репортер на Агенция „Фокус“.\r\n„През последните два дни в София проведохме много успешна конференция на тема „Мултимодален транспорт“ и смятаме, че това ще осмисли глобалния транспорт. Изправени сме пред предизвикателство да открием как да оптимизираме инвестиции така, че да създадем онези връзки, които още липсват. Мултимодалният транспорт е много важен, той е по-чист и чрез него можем да намалим нивото на въглеродния диоксид във въздуха“, каза още еврокомисарят.\r\nБулц уточни, че по време на срещите в София се е стигнало до единодушно решение да се обърне най-сериозно внимание на стандартите, които липсват, за да се съчетаят отделните модули транспорт и така да се позволи използването на мултимодалния вариант. „Първо, трябва да се приключи с инвестициите за довършване на съществуващите мрежи. И след това да се говори за взаимна свързаност, оперативна свързаност, свързаност на шосейния транспорт с морския, с жп транспорта и т.н. - не става дума само за физическата връзка, а и за свързване като данни, защото трябва да надградим базата - дигиталната инфраструктура ще надгражда физическата“, обясни тя.\r\nЕврокомисар Булц уточни, че преди две години е стартирана процедура по пълен анализ на таксите, които вече съществуват във всички държави членки на ЕС. „В края на тази година резултатите ще излязат и ще ни дадат ясна представа какво трябва да се направи, за да уеднаквим нивото на целия Европейски съюз“, коментира тя.\r\n„Приканвам всички държави да се възползват всички финансови инструменти на ЕС - стига да имате добри проекти ще можете да получите финансиране. Това са инвестиции, които след това се връщат обратно във времето“, обясни Булц.\r\nЦветилена СИМЕОНОВА", "date": "2018.03.20", "title": "Еврокомисар Виолета Булц: Транспортът генерира 63% от вредните емисии на въглеродния диоксид, затова е важно въвеждането на мултимодален транспорт"}
{"url": "http://www.focus-news.net/news/2018/03/20/2501712/aktivizirali-sa-se-dve-svlachishta-v-selo-osina-ima-veroyatnost-tri-semeystva-da-badat-evakuirani-obzor.html", "text": "Активизирали са се две свлачища в село Осина заради снеготопенето и обилните валежи от дъжд през последните седмици. Първото от двете свлачища е действащо от 2013 година. То се намира във вътрешността на населеното място и към днешна дата създава реална заплаха за няколко семейства, които живеят в селото. „В последната седмица наблюдавам, че размерът на свлачището се е увеличил, което показва, че то отново се е активизирало. В близките къщи има процепи, които са с размер 10-15 см“, каза кметът на Осина Славчо Хаджиев. Той предупреди, че ако не се вземат спешни мерки за овладяване на ситуацията и свлачището продължи да действа ще се наложи евакуация на семействата, които живеят в къщите, намиращи се при свлачището. Според Хаджиев в момента къщите са доста опасни. Стените им са пропукани. От 2013 година има заповед за евакуацията на трите семейства, които живеят в близост до свлачището, но те отказват да напуснат. \"До днес ситуацията не се е променила. Въпреки това хората, които живеят в тези къщи все още имат надежда, че държавата и институциите ще помогнат, за да укрепим къщите“, добави Хаджиев. Той отбеляза, че в селото има и друго опасно свлачище, което се намира на единствени път от и за селото. Към момента то не е силно активно, но въпреки това притеснява жителите на Осина. „Преди година направихме отводнителни канавки и насипи, в които да отива дъждовната вода, а не върху само свлачището, за да го подрива и подронва. Засега тези мерки вършат някаква работа, но това не ни успокоява напълно“, каза още Хаджиев. Той добави, че селото няма друг път и ако се случи нещо с него, то Осина ще остане откъсната от другите населени места. По думите му този път ги свързва с останалият свят и само по него могат да стигнат до Община Сатовча, Доспат и Гоце Делчев. Това е единственият изход и вход за селото. Той добави, че по този път всеки делничен ден в 07.15 часа преминава и училищен автобус, който извозва ученици от 5 до 12 клас към близките училище. Хаджиев каза още, че за укрепването на пътя са необходими над 700 хил. лева. Той отбеляза, че Община Сатовча е изготвила проект за целта, който е бил представен на институциите, като към момента се чака финансиране за неговото реализиране. \r\nЗа упрекването на другото свлачище, което застрашава къщи във вътрешността на село Осина са необходими около 162 хил. лева, като и за него има готов проект. Хаджиев добави, че в Община Сатовча има и друго опасно свлачище, което се е активизирало. То се намира в село Плетена.\r\nПървото свлачище в село Осина се образува през 2013 година. То е надвиснало над няколко къщи, които може да отнесе при по-сериозно активиране. В края на март 2015 година заради поредното активизиране на свлачището три семейства от сатовчанското село бяха евакуирани. Тогава от свлачищния процес бяха засегнати четири къщи, като три от тях бяха под голяма заплаха. С нормализирането на времето и временното спиране на действие на свлачището, хората се върнаха по домовете си. Второто свлачище се появи през 2015 година, като вследствие на него рухна половината шосе, което е единственият път към населеното място.\r\nЛивия НИНОВА", "date": "2018.03.20", "title": "Активизирали са се две свлачища в село Осина, има вероятност три семейства да бъдат евакуирани (ОБЗОР)"}
{"url": "http://www.focus-news.net/news/2018/03/20/2501717/prezidentat-rumen-radev-obshtnostta-na-balgarskite-evrei-v-izrael-e-most-za-razvitie-na-dvustranniya-obmen-v-obrazovanieto-i-kulturata.html", "text": "Общността на българските евреи в Израел е естествен мост за развитие на двустранния обмен в областта на образованието и културата. Това заяви днес президентът Румен Радев на среща в Йерусалим с представители на организации на българските евреи в Държавата Израел, съобщиха от прессекретариата на държавния глава. Президентът Радев отново подчерта, че за България Израел е приятел и стратегически партньор и разчита на подкрепата на българските евреи и техните наследници за последващо задълбочаване на двустранните отношения. \r\n„Вие сте най-добрите посланици на България в Израел, защото вие винаги сте били наши приятели“, подчерта държавният глава. Президентът изрази признателността си за ентусиазма, с който българските евреи пазят  традициите и духа на двустранните отношения със създадените клубове, организации и сдружения. \r\n„С президента Ривлин споделяме обща позиция, че връзките между България и Израел трябва да бъдат много по-активни и ползотворни във всички области, не само по отношение на икономиката и инвестициите“, посочи още държавният глава. \r\nВ изказването си президентът Радев беше категоричен, че безпрецедентният акт на спасяването на българските евреи през Втората световна война с основание е повод за гордост за всеки българин. Според Румен Радев това не се дължи на случайност, а на изградените вековни връзки между българи и евреи. „Нашата еврейска общност в България винаги е била интегрирана пълноценно и е била неразделна част от българското общество. Винаги българските евреи са били рамо до рамо със своите български съграждани в борбите на българския народ, както и в челните редици на науката, образованието и изкуството в България“, подчерта Румен Радев. \r\nВ ръководената от българския държавен глава делегация за визитата в Израел участват председателят на Организацията на евреите в България Александър Оскар, както и София Коен, председател на Централния израилтянски духовен съвет на Религиозната общност на евреите в България и член на Националния съвет на религиозните общности в България. В срещата участваха десетки представители на организациите на българските евреи в Израел.", "date": "2018.03.20", "title": "Президентът Румен Радев: Общността на българските евреи в Израел е мост за развитие на двустранния обмен в образованието и културата"}
{"url": "http://www.focus-news.net/news/2018/03/20/2501718/ministerstvoto-na-turizma-raboti-po-obshtestvenata-porachka-za-sazdavane-na-edinna-sistema-za-turisticheska-informatsiya.html", "text": "Министърът на туризма Николина Ангелкова бе на работно посещение във Велинград за среща с представители на местната власт и туристическия бранш от региона. Това съобщи за Радио „Фокус“ – Пазарджик Бояна Кирилова от Общината. Кметът на Община Велинград д-р Костадин Коев благодари на министър Ангелкова за разбирането и подкрепата, която винаги ни е оказвала, а председателят на „Сдружение на хотелиери и ресторантьори – Велинград и Западни Родопи” – Златко Златанов и благодари за приятелското отношение към  Велинград и туристическия бранш. Д-р Коев изрази задоволството си, че всички са обединени и работят заедно за двете знакови събития, които ни предстоят на 1-ви и 2-ри септември, а от своя страна Николина Ангелкова обеща, че Министерството на туризма ще подкрепи финансово тържествата за двата юбилея. Тя подчерта още, че наградата за Велинград като СПА-столица на Балканите, връчена през 2008 г. от Световната браншова организация на хотелиерите и ресторантьорите  IHRA, е много важна, както за Общината, така и за страната ни. В хода на срещата бяха поставени редица въпроси от страна на хотелиерите, както и проблеми, които касаят местната власт. Министър Ангелкова и д-р Коев отговориха изчерпателно и поеха ангажименти за тяхното разрешаване. Ще се обърне специално внимание на общините, които са определени като курортни центрове или национални курорти, за да ползват приоритетно финансиране. Министерството на туризма работи по обществената поръчка за създаване на Единна система за туристическата информация (ЕСТИ), която трябва да свърже в реално време регистрите на хотелите с МВР, НАП и общините, а до 6 месеца ще бъде готова и демоверсията на системата. След срещата министър Ангелкова, народният представител от ГЕРБ Димитър Гечев и кметът д-р Коев посетиха ПГИТ „Алеко Константинов”, където се срещнаха с преподаватели и възпитаници на гимназията.", "date": "2018.03.20", "title": "Министерството на туризма работи по обществената поръчка за създаване на Единна система за туристическа информация"}
{"url": "http://www.focus-news.net/news/2018/03/20/2501683/inzh-nikolay-stankov-tazi-godina-shte-badat-remontirani-prevantivno-blizo-570-km-republikanska-patna-mrezha.html", "text": "Тази година ще бъдат ремонтирани превантивно близо 570 км републиканска пътна мрежа. Това каза в интервю за Агенция „Фокус“ инж. Николай Станков, съветник в Политическия кабинет на министъра на регионалното развитие и благоустройството Николай Нанков.\r\nПо думите му ремонтът на 440 км от тях е започнал през миналата година и ще завърши през тази. Ще стартира и ремонтът на още 130 км пътища. Превантивните ремонтни дейности включват цялостно преасфалтиране на големи участъци, полагане на нова маркировка, ограничителни системи и други, посочи инж. Станков. По думите му предвидените за тази цел средства от националния бюджет са 311 млн. лв. с ДДС.  \r\n„Вече имаме разработен план. След приключването на зимното поддържане на републиканските пътища през април ще бъде извършен подробен оглед на състоянието на републиканските пътища и прилежащите мостови съоръжения. Приоритетно ще се ремонтират автомагистралите, първокласните пътища, както и най-натоварените участъци от второкласната и третокласната пътна мрежа“, обясни той и добави, че целта е ремонтните дейности по основните направления да приключат преди началото на активния летен сезон.", "date": "2018.03.20", "title": "Инж. Николай Станков: Тази година ще бъдат ремонтирани превантивно близо 570 км републиканска пътна мрежа"}
{"url": "http://www.focus-news.net/news/2018/03/20/2501720/zamestnik-ministar-velik-zanchev-nyama-da-dopusnem-prez-mediite-da-se-pechelyat-protseduri-v-darzhavni-druzhestva.html", "text": "Няма да допуснем през медиите да се печелят процедури в БДЖ или в друго държавно дружество. Това заяви заместник-министърът на транспорта, информационните технологии и съобщенията Велик Занчев, във връзка с публични изявления от частни компании, участници в процедури за ремонти на локомотиви, съобщиха от пресцентъра на Министерство на транспорта. \r\n„За да тръгват влаковете навреме, трябва да има изрядни локомотиви и вагони. Искам да си дадем ясна сметка, че БДЖ е националният жп превозвач, той е институция. Не може да се плюе, без да има доказателства. Не трябва частни компании, които се борят за работа на жп пазара, през медиен натиск да се опитват да излязат напред по един или друг начин. Може би тези дружества целят БДЖ да тръгне в друга посока“, каза още заместник-министър Занчев. \r\nТой допълни, че на „Холдинг БДЖ“ ЕАД му е необходима компания, която предлага най-добри условия като качество и бързина на изпълнение на услугата. Заместник-министърът подчерта, че в процедурите могат да участват компании от целия Европейски съюз. „За конкретната поръчка, за която се говори министър Ивайло Московски разпореди проверка, която е с кратък срок. Ако тя установи каквито и да било нарушения, свързани с нея, процедурата ще бъде мигновено прекратена и длъжностните лица, които са си го позволили, ще бъдат строго наказани. Това е свада между три търговски дружества, които са частни. Те имат пълната възможност да участват във всички процедури в БДЖ“, каза още той. \r\n„Въпросът е кой е по-конкурентоспособен и кой ще даде най-добра цена и качество. Има си процедура и в нейните рамки могат да се решат всички спорове. Държим да има състезателна процедура и да участват повече компании“, коментира Занчев. \r\nСпоред него основната причина за тези атаки e това, че ръководството на БДЖ е успяло да спаси дружеството от фалит. Предстои да бъдат погасени дълговете, натрупани преди 2009 г., подготвя се процедура за нов подвижен състав, текат процедури за ремонт, допълни още Занчев.", "date": "2018.03.20", "title": "Заместник-министър Велик Занчев: Няма да допуснем през медиите да се печелят процедури в държавни дружества"}
{"url": "http://www.focus-news.net/news/2018/03/20/2501723/blagoevgrad-mokri-i-hlazgavi-sa-patnite-nastilki-v-grada-trafikat-e-intenziven.html", "text": "Мокри и хлъзгави са пътните настилки в града, трафикът е интензивен, предаде репортер на Радио „Фокус“ – Пирин. Частични колони от автомобили се образуват в районите на детските градини и училищата, които се намират в Благоевград. Натоварен трафик, но без образуването на задръствания има по булевардите „Св. Димитър Солунски“ и „Васил Левски“. Движението по улица „Славянска“ в района на МБАЛ се извършва сравнително спокойно. Ступвания на автомобили се получават единствено на кръстовището под лечебното заведение. През деня няма регистрирани тежки инциденти в града. Автобусите се движат по разписание.\r\nЛивия НИНОВА", "date": "2018.03.20", "title": "Благоевград: Мокри и хлъзгави са пътните настилки в града, трафикът е интензивен"}
{"url": "http://www.focus-news.net/news/2018/03/20/2501716/gdpbzn-predpriema-prevantivni-deystviya-vav-vrazka-s-informatsiya-za-povishavane-na-nivoto-na-vodite-na-reka-dunav.html", "text": "По информация на Изпълнителната агенция „Проучване  поддържане на река Дунав“ се очаква речният отток на реката да достигне 11 000 кубически метра/сек., което налага обявяване на първа степен на готовност при високи води на р. Дунав, съобщиха от пресцентъра на МВР. Очаква се повишение на водните нива и в следващите дни във връзка с прогнозните очаквани валежи, с водни количества над  средногодишните стойности, както и повишаването на нивата на големите притоци в участъка над „Железни врата“.  \r\nПредвид получената информация и във връзка с възложените от Закона за защита при бедствия функции на ГДПБЗН е създадена организация и са предприети съответните превантивни действия за информиране на органите на изпълнителната и местна власт, диспечерските пунктове на електроразпределителните и ВИК дружества за очакваните опасни явления. Същевременно служителите на оперативните центрове при РДПБЗН ще следят актуалната информация за водните нива, както и за залетите или застрашени от заливането участъци. Съвместно с органите на местната власт ще се организира наблюдение на речното корито на р. Дунав, както и на критичните участъци, съгласно Плановете за управление на риска от наводнения, защитните съоръжения и всички участъци на дунавските диги. Ще бъдат приведени в готовност техническите и помощни средства за провеждане на операции за ограничаване и ликвидиране на наводнения. Същевременно има готовност и за информиране на населението чрез местните средства за масово осведомяване за предприети действия за ограничаване и ликвидиране на последствията от наводнения и правилата за безопасно поведение и действия.   \r\nБлагодарение на предприетите  съвместни действия на пожарникари и местната власт на община Карнобат са предотвратени последствия от преливането на язовирите „Екзарх Антимово“ и “Козаре“, след падналия проливен дъжд. Сигналът за това е получен днес към 09.30 часа. За да бъдат предпазени от наводнение къщи, разположени в ниската част на с. Сърница, са подготвени и разположени 200 чувала с пясък Няма информация за застрашени хора, загинали и пострадали хора.", "date": "2018.03.20", "title": "ГДПБЗН предприема превантивни действия във връзка с информация за повишаване на нивото на водите на река Дунав"}
{"url": "http://www.focus-news.net/news/2018/03/20/2501719/ruse-v-riosv-sa-postapili-12-signala-za-bedstvashti-shtarkeli-v-oblastta.html", "text": "РИОСВ - Русе изпрати писма до общинските и кметовете на кметства на контролираната територия с инструкции за оказване на помощ при намерени щъркели в безпомощно сътояние. Това съобщиха от пресцентъра на РИОСВ - Русе. До момента в инспекцията са постъпили 12 сигнала от граждани или служители в общинските администрации. В стопански дворове са прибрани 15 птици в с. Черник (Община Дулово), една - в с. Вокил (Община Дулово), 2 - в  Регионалното депо в Силистра, една - в с. Овен (Община Силистра), и една - в Исперих (Община Разград).\r\nПтиците не са наранени или болни, а с частично обледенени крила. На всички са дадени указания да ги освобождават след изсъхване на оперението им. Една птица, намерена от служител на ДГС Силистра, е с нараняване по крайника. Тя ще бъде предадена на Спасителния център в Стара Загора. \r\nИнспекцията е във връзка с кметовете на населените места и представителите на Спасителния център в гр. Стара Загора. Важно е да се знае, че щъркелите, както повечето птици, мигрират на юг не заради студеното време, а заради липсата на храна и извършват хранителна миграция. Те се хранят с дребни влечуги, гризачи и насекоми. Въпреки по-студеното време в последните дни, достъпът до храна не е проблем, водоемите не са замръзнали и като цяло няма съществена опасност за птиците. Опасно би било само, ако птицата е с обледенени и замръзнали крила. В този случай има нужда от помощ.\r\nБелият щъркел (Ciconia ciconia) e защитен вид, включен в Приложение №3 към чл. 37 на Закона за биологичното разнообразие. Повече информация за това какви действия да предприемем вижте .", "date": "2018.03.20", "title": "Русе: В РИОСВ са постъпили 12 сигнала за бедстващи щъркели в областта"}
{"url": "http://www.focus-news.net/news/2018/03/20/2501725/haskovo-okrazhnata-prokuratura-privleche-kato-obvinyaem-turski-shofyor-dal-podkup-na-politsay.html", "text": "Окръжната прокуратура привлече като обвиняем турски шофьор, дал подкуп на полицай. Това съобщиха от пресцентъра на Апелативна прокуратура - Пловдив. На 20 март 2018 г., по разпореждане на Окръжна прокуратура-Хасково бе привлечен като обвиняем Али Ч., на 62 г., турски гражданин, за това, че дал подкуп на длъжностни лица, имащи качеството на полицейски органи, да не извършат действия по служба - да не осигурят присъствието му за извършване на проверка и вземане на административно отношение от служител на пътен контрол при РУ на МВР - Харманли за нарушението по Закона за движение по пътищата, извършено от него като водач на МПС.  \r\nНа 19 март 2018 г.,в гр. Харманли, служители на сектор „Криминална полиция“ при РУ на МВР-Харманли, при изпълнение на служебните си задължения, видели, че товарен автомобил с турска регистрация, създал предпоставки за пътно-транспортно произшествие, като се движел в платното за насрещно движещи се пътни превозни средства. Полицейските служители предприели действия по спиране на неправилно движещото се моторно превозно средство. След проверка на документите на водача, на същия било разпоредено да остане на място до пристигането на повикания \r\nекип на „Пътна полиция“ за вземане на административно отношение. Разбирайки, че ще бъде санкциониран за извършено нарушение на Закона за движение по пътищата, турският гражданин поставил 20 евро в паспорта си и отново го подал на служителите от сектор „Криминална полиция“ при РУ на МВР Харманли, за да го освободят, преди да дойдат служителите на пътен контрол при РУ на МВР – Харманли и да му съставят Акт за установяване на административно нарушение. Служителите на МВР не взели парите и веднага уведомили разследващ полицай при РУ на МВР-Харманли.\r\nНа Али Ч. бил съставен Акт за установяване на административно нарушение по чл.6 т.1 пр.3 от Закона за движение по пътищата.\r\nОбвиняемият Али Ч. е бил задържан за срок от 72 часа с постановление на наблюдаващия прокурор. Предстои Окръжна прокуратура-Хасково да внесе искане в съда за вземане на мярка за неотклонение „задържане  под стража“ спрямо обвиняемия Али Ч..", "date": "2018.03.20", "title": "Хасково: Окръжната прокуратура привлече като обвиняем турски шофьор, дал подкуп на полицай"}
{"url": "http://www.focus-news.net/news/2018/03/20/2501727/halmi-mustafa-kmet-na-sinchets-valtsi-sa-napadnali-i-udushili-domashni-zhivotni-v-seloto.html", "text": "Вълци са нападнали и удушили домашни животни в село Синчец. Това съобщи за Агенция „Фокус“ кметът на ардинското село - Хълми Мустафа. \"Случката се разиграла днес, посред бял ден, когато човек със стадо от 40-50 кози забелязал 2 вълка в опасна близост до стадото. По-късно той установил, че 4 от козите са удушени\", разказа кметът. „За тази година това е единственият подобен случай, но миналата година имахме два подобни случая, в които бяха убити 8 овце и една крава. Миналата година аз лично отидох при Горското стопанство, но изобщо нямаше решение“ допълни още той.\r\nЦветелин ДИМИТРОВ", "date": "2018.03.20", "title": "Хълми Мустафа, кмет на Синчец: Вълци са нападнали и удушили домашни животни в селото"}
{"url": "http://www.focus-news.net/news/2018/03/20/2501726/blagoevgrad-bez-zatrudneniya-se-izvarshva-dvizhenieto-po-avtomagistrala-struma-i-glaven-pat-e-79.html", "text": "Без затруднения се извършва движението по автомагистрала „Струма“ и главен път Е-79. Това съобщиха за Радио „Фокус“ – Пирин от Областно пътно направление – Благоевград. Нормално натоварено е движението по второкласен път-19 Симитли – Гоце Делчев. Пътните настилки са мокри и хлъзгави, по усойните и планински райони са заледени, но са обработени. През деня няма регистрирани тежки пътни инциденти. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. В област Благоевград никъде няма въведени ограничения за движението на леки и товарни автомобили.\r\nЛивия НИНОВА", "date": "2018.03.20", "title": "Благоевград: Без затруднения се извършва движението по автомагистрала „Струма“ и главен път Е-79"}
{"url": "http://www.focus-news.net/news/2018/03/20/2501711/ria-novosti-izgonenite-ot-london-diplomati-sa-optimistichno-nastroeni-detsata-im-sa-shtastlivi-ot-vazmozhnostta-da-se-proslavyat.html", "text": "Руските дипломати, които напускат Великобритания по искане на властите в Лондон, са настроени оптимистично, а техните деца са щастливи от възможността да се прославят, предава РИА Новости.\r\nВ момента изгонените 23-а руски дипломати и членовете на техните семейства – всичко около 80 души – са се събрали в чакалнята на лондонското летище Стенстед.\r\n„Ура, ние ще станем известни, ще ни покажат по телевизора!“, вика във възторг седемгодишен малчуган, когато вижда операторите на руските телевизионни канали.\r\n„Искам да дам интервю“, прекъсва го друго дете – малко по-възрастно.\r\nДецата бягат радостно из залата, играят си и позират пред журналистите. Малко по-възрастните деца гледат видео на айфоните на родителите си. Всички се снимат с удоволствие.\r\n„Ние се сплотихме много през последните няколко дни, това е удивително усещане, необяснимо е“, отбеляза съпругата на един от заминаващите служители на руското посолство.\r\n„Връщам се в Москва на работа!“ - заяви съпругата на друг дипломат пред РИА Новости.\r\n„А вие какво си мислехте? Че тук всички ще плачат?“ – попита трета съпруга, предизвиквайки смеха на събралите се наоколо.\r\nТе разказаха, че независимо от това, че децата не са успели да завършат спокойно учебната година, те са получили атестации предварително, тъй като е отчетена извънредната им ситуация.\r\nСамите дипломати също са настроени оптимистично, коментират от РИА, като уточняват, че те са отказали да говорят пред камерите и микрофоните на журналистите.\r\nМного от дипломатите водят със себе си и домашните си любимци, сред които се забелязва и един заек. Хората разхождат кучетата около терминала на летището, като животни изглеждат много по-развълнувани от техните собственици.\r\nПревод и редакция:", "date": "2018.03.20", "title": "РИА Новости: Изгонените от Лондон дипломати са оптимистично настроени, децата им са щастливи от възможността да се прославят"}
{"url": "http://www.focus-news.net/news/2018/03/20/2501729/veliko-tarnovo-kmetat-inzh-daniel-panov-provede-sreshta-s-uchenitsi-po-povod-predstoyashtiya-praznik-na-grada.html", "text": "Кметът на Велико Търново инж. Даниел Панов проведе среща с ученици по повод предстоящия празник на града – 22 март, предаде репортер на Радио „Фокус“ – Велико Търново. В Голяма зала на Общината присъстваха зрелостници от почти всички средни и професионални училища в града. В началото кметът припомни историята на отбелязването на празника. Той призова младежите да се включат в празничното шествие в четвъртък. Инж. Даниел Панов подчерта значението на младите хора за развитието на града. „Тази година се дипломирате и пред вас стоят важни решения. Вие трябва да  определите какво точно да работите и да учите за в бъдеще. Този момент е най-важният в живота на един млад човек. В последно време се наблюдава тенденцията много младите хора да предпочетат да завършат образованието си в България. Нашето образование е на много добро ниво – както средното, професионалното и началното, така и висшето. Благодаря ви за това, че избирате България. Благодаря ви, че избирате Велико Търново. А тези, които са избрали други държави, в които да продължат висшето си образование, нека винаги в сърцата си да носят старопрестолния град Велико Търново. Велико Търново се развива благодарение на това, че младите хора имат виждания как за бъдещето на града. Винаги сме искали да бъдете малко по-активни, защото без активността на всички вас, няма как да се постигнат всички тези успехи, които Велико Търново има в момента. Отличията и наградите, които имате от олимпиади и различни състезания носят не само престиж на училището, в което учите, но и слава на старопрестолния град Велико Търново“, посочи Даниел Панов. Той подчерта, че предстои реализирането на много важни проекти на територията на общината. В момента се ремонтират над 40 улици в стария град. До края на програмния европейски период ще бъде подобрена енергийната ефективност във всички детски градини и училища, а до края на годината ще бъдат ремонтирани детските площадки във всички детски градини. Младите хора се интересуваха от състоянието на спортните бази. Кметът съобщи, че в Министерство на младежка и спорта е внесен проект за изграждане на закрит манеж на конната база в Арбанаси. Предстои да бъде внесен проект и за игрището на Спортното училище. Той изрази надежда тази до края на годината да бъде отпуснато финансиране и за двата обекта. Учениците се оплакаха и от лошото състояние на залите за тренировка в бившия Пионерски дом. Панов съобщи, че има изготвен проект за ремонт на покрива. Разработва се проект и за смяна на отоплителния котел. „Идеята ни е да обединим в една сграда Младежкия дом и Пионерския дом, така че да се обособи един младежки център“, подчерта кметът. Въпросите зададени към него бяха свързани с градския транспорт, бездомните кучета, замърсяването на въздуха и околната среда и други. Около час продължи срещата на инж. Даниел Панов с великотърновските зрелостници. „За нас е важно вашето мнение. Вие сте бъдещето на Велико Търново, бъдещето на България. След години точно вие ще предоставяте своя опит като професионалисти, като експерти, като хора, които имат съответното образование. Нашият град има нужда от вас“, подчерта инж. Даниел Панов. Всички ученици получиха като подарък по повод празника на града книга, съдържаща интересни исторически факти за Велико Търново.\r\nНадежда КРЪСТЕВА", "date": "2018.03.20", "title": "Велико Търново: Кметът инж. Даниел Панов проведе среща с ученици по повод предстоящия празник на града"}
{"url": "http://www.focus-news.net/news/2018/03/20/2501722/predsedatelyat-na-ns-tsveta-karayancheva-v-burnite-vremena-v-koito-zhiveem-tryabva-da-izpolzvame-vseki-sluchay-za-da-predotvratyavame-kakvito-i-da-e-konflikti.html", "text": "Душевните граници са нещо, което всеки може да чувства. Има физически граници, които са приети като международни договори и никой не ги нарушава. Това заяви пред журналисти във Варна председателят на Народното събрание Цвета Караянчева, предаде репортер на Радио „Фокус“ – Варна. „Кърджали е изконна българска територия, там живеят достойни български граждани. Аз съм народен представител оттам“, отбеляза Цвета Караянчева. По отношение на предстоящата на 26 март във Варна среща на европейските лидери с турският президент Цвета Караянчева коментира, че подобна среща трябва да има. “Ние винаги сме отстоявали националните интереси на България докрай. Това е среща между Турция и ЕС и ние имаме шанс да бъдем посредници в тези разговори. В крайна сметка политиците трябва да си говорят. В бурните времена, в които живеем, трябва да използваме всеки случай, за да предотвратяваме каквито и да е конфликти. За нас е голяма чест, че тримата европейски големи ще се срещнат на територията на Република България във Варна с президента на Турция“, каза още Цвета Караянчева.\r\nМарияна ВАЛЕНТИНОВА", "date": "2018.03.20", "title": "Председателят на НС Цвета Караянчева: В бурните времена, в които живеем, трябва да използваме всеки случай, за да предотвратяваме каквито и да е конфликти"}
{"url": "http://www.focus-news.net/news/2018/03/20/2501732/plovdiv-s-demonstratsii-shte-bade-otbelyazana-53-ta-godishnina-ot-sazdavaneto-na-bazata-za-otglezhdane-i-obuchenie-na-politseyski-kucheta-kam-odmvr-plovdiv.html", "text": "С демонстрации ще бъде отбелязана 53-та годишнина от създаването на базата за отглеждане и обучение на полицейски служебни кучета към областната дирекция на МВР в Пловдив. Това съобщи за Радио „Фокус“ – Пловдив говорителят на ОДМВР. По случай празника, на 24 март от 11.00 часа до 12.00 часа,  вратите на подразделението ще бъдат отворени за всички посетители, пред които водачите и техните четириноги питомници ще покажат умения по обща дисциплина, изпълнение на различни команди, работа по следа, задържане на нарушител, откриване на наркотици и др.", "date": "2018.03.20", "title": "Пловдив: С демонстрации ще бъде отбелязана 53-та годишнина от създаването на базата за отглеждане и обучение на полицейски кучета към ОДМВР - Пловдив"}
{"url": "http://www.focus-news.net/news/2018/03/20/2501728/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница. Преминаването през пунктове между България и Македония също е обичайно натоварено.\r\nЛивия НИНОВА", "date": "2018.03.20", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/03/20/2501733/smolyan-razchisteno-e-srutishteto-po-pat--865-vehtino-pri-razklona-za-selo-byal-izvor-ostava-zatvoren-patyat-smolyan-madan.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с разкъсана облачност, без валежи. Пътните настилки са предимно мокри. Заради голямото срутище остава затворен пътят Смолян – Средногорци. Алтернативният маршрут за движение на тежкотоварните автомобили е пътят Рудозем – Смилян, а за леките Смолян – Фатово – Рудозем. Вече е разчистено срутището по път ІІІ-865 Вехтино при разклона за с. Бял извор и движението там се осъществява нормално. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова от Пътната служба апелират към шофиране с повишено внимание и съобразена скорост. През деня не са регистрирани инциденти по пътищата в областта.\r\nОстава в сила ограничението по направленията Лъки – Рожен и Момчиловци – местност Момина вода, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян пътните настилки по улиците в града са предимно сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.20", "title": "Смолян: Разчистено е срутището по път ІІІ-865 Вехтино при разклона за село Бял извор, остава затворен пътят Смолян – Мадан"}
{"url": "http://www.focus-news.net/news/2018/03/20/2501721/tass-kim-chen-un-pozdravi-vladimir-putin-za-pobedata-na-prezidentskite-izbori.html", "text": "Лидерът на Северна Корея Ким Чен-ун поздрави руския президент Владимир Путин за победата му на изборите за държавен глава. Това съобщи във вторник севернокорейската агенция ЦТАК, предава ТАСС.\r\n„Ким Чен-ун предаде сърдечни поздрави на руския президент Владимир Путин във връзка с неговата победа на изборите“, се казва в съобщението.\r\n„Вашето преизбиране на президентския пост е доказателство за значителната поддръжка и доверието на народа към вас“, е заявил Ким, според цитата на ЦТАК.\r\nПревод и редакция:", "date": "2018.03.20", "title": "ТАСС: Ким Чен-ун поздрави Владимир Путин за победата на президентските избори"}
{"url": "http://www.focus-news.net/news/2018/03/20/2501730/predsedatelyat-na-ns-tsveta-karayancheva-upravlyavashta-koalitsiya-e-stabilna-za-nas-e-vazhno-kato-polititsi-da-otgovaryame-na-iziskvaniyata-na-horata.html", "text": "Управляваща коалиция е стабилна. Това заяви пред журналисти във Варна председателят на Народното събрание Цвета Караянчева, предаде репортер на Радио „Фокус“ – Варна. „Нормално е между четири различни партии да прехвърчат искри, да има различни мнения. Така е и в семейството, но в крайна сметка имаме коалиционно споразумение, подплатено с подписите на лидерите и ние ще го изпълняваме в следващите четири години до приключване на мандата“, добави Цвета Караянчева. Тя припомни, че всеки вторник се провежда заседание на коалиционния съвет, където проблемите се решават. „И политиците, и съседите, и семейството дори трябва да разговарят, за да изгладят проблемите помежду си“, отбеляза Цвета Караянчева. По думите ѝ обстановката в парламента е динамична. „Винаги има конфликти, винаги има неща, за които да се дебатира и може да избухне конфликт, който да доведе до нечии други оставки. Но за нас е важно като политици да отговаряме на изискванията на хората и темите, които се дебатират в парламента, трябва да бъдат наистина стойностни. За какво са ни пратили хората там – за дребни задявки и политически пиари или да решаваме реалните проблеми на обществото“, коментира Цвета Караянчева.\r\nВъв Варна председателят на Народното събрание Цвета Караянчева откри изложба, с която библиотеката в града отбелязва 135-ата годишнина от създаването си и 125-ата годишнина от рождението на нейния първи директор Добрин Василев.\r\nМарияна ВАЛЕНТИНОВА", "date": "2018.03.20", "title": "Председателят на НС Цвета Караянчева: Управляваща коалиция е стабилна, за нас е важно като политици да отговаряме на изискванията на хората"}
{"url": "http://www.focus-news.net/news/2018/03/20/2501735/prof-asen-baltov-umbalsm-n-i-pirogov-ozdravitelniyat-plan-na-ministerstvoto-na-zdraveopazvaneto-ne-predvizhda-kadrovi-sakrashteniya-ili-satreseniya-za-patsientite.html", "text": "Оздравителният план на Министерството на здравеопазването не предвижда кадрови съкращения или сътресения за пациентите. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с оздравителния план на болницата, предаде репортер на Агенция „Фокус“. „Днес бе представен план за финансово оздравяване от МЗ. Работата по него започва веднага. Той не предвижда съкращения на медицински кадри – лекари, сестри и санитари. Напротив, ще оптимизираме структурите, включващи сграден фонд и апаратура. Търси се максимална ефективност спрямо сградния фонд и това, което имаме като кадри. Няма да има сътресения и за пациентите. От вчера влезе в сила т. нар. триажна система“, коментира проф. Балтов. По думите му в „Пирогов“ работят 2150 човека, от които около 120 са заети в администрацията. „Ще имаме 1 хирургична клиника, досега  бяха 4.  „Урология“ бяха 5 отделения, сега ще бъдат 3. Предстои официално откриване на детската травматология. Вървим в реда, който сме заложили отпреди 1 година“, каза още той. \r\nЛюба АЛЕКСИЕВА", "date": "2018.03.20", "title": "Проф. Асен Балтов, УМБАЛСМ „Н. И. Пирогов“: Оздравителният план на Министерството на здравеопазването не предвижда кадрови съкращения или сътресения за пациентите"}
{"url": "http://www.focus-news.net/news/2018/03/20/2501724/afp-donald-tramp-i-vladimir-putin-sa-govorili-po-telefona-sled-triumfa-na-ruskiya-prezident-na-izborite.html", "text": "Президентите на Русия и САЩ Доналд Тръмп и Владимир Путин са разговаряли по телефона във вторник по случай триумфа на руския държавен глава на президентските избори в Русия в неделя, предава AFP.\r\nОт Белия Дом са потвърдили, че разговорът се е състоял, но не са дали подробности за съдържанието му.\r\nПревод и редакция:", "date": "2018.03.20", "title": "AFP: Доналд Тръмп и Владимир Путин са говорили по телефона след триумфа на руския президент на изборите"}
{"url": "http://www.focus-news.net/news/2018/03/20/2501734/shumen-v-grada-byaha-otbelyazani-73-godini-ot-dravskata-epopeya.html", "text": "В града бяха отбелязани 73 години от Дравската епопея, предаде репортер на Радио „Фокус“ - Шумен. Пред Паметника на загиналите във войните шуменци на пл. „Кристал“ бяха поднесени венци и цветя от името на местната власт, областна администрация, институци, патриотични организации и граждани. Преди 73 години през месец март българската армия записва една от най- славните страници от своята история- битката при Драва, заяви военният историк Мишо Йорданов, водещ на тържествения ритуал. Полковник инженер Емил Симеонов, началник на Шуменския гарнизон заяви в словото си, че месец март е изпълнен с дати, които са записани със златни букви в българската военна история, дати белязали най-големите победи на българската армия. В дните от 6 до 21 март през 1945 г. при река Драва Първа българска армия покри знамената на своите полкове и дивизии със слава. В народната памет ще останат за вечни времена героизмът на българския  войник, военният гений на българските военоначалници и командири сътворили образци на военното изкуство. „В боевете при река Драва със смъртта на храбрите загиват 72 шуменци, сред тях е доброволецът помощник командир на рота Славчо Ковчазов от село Никола Козлево. Безмерен е героизмът и на старшина Димитър Христов Димов „Шмайзера“ от село Черенча,  който сам пленява немски войник и взема трофейни две картечници, пет автомата, пет пушки и пет пистолета. Заслужено гърдите му се окичват с орден за храброст, с орден за заслуга и орден за храброст и слава, връчен му лично от командващия Трети украински фронт прославеният маршал Толбухин. Епичните боеве при Драва показаха, че българските войни не отстъпват по нищо на съветските и немски войници. В Дравската епопея българската армия се доказа като най- силната на Балканите. Вечна слава на героите“, каза още полковник инженер Емил Симеонов. Честването на 73-ата годишнина от Дравската епопея бе организирано от Община Шумен, Командването на военния гарнизон – Шумен и Съюзът на ветераните от войните.\r\nИвелина ИВАНОВА", "date": "2018.03.20", "title": "Шумен: В града бяха отбелязани 73 години от Дравската епопея"}
{"url": "http://www.focus-news.net/news/2018/03/20/2501737/plovdiv-uchenitsi-ot-karlovo-se-vklyuchiha-v-svetovnata-sedmitsa-na-parite.html", "text": "Ученици от Карлово се включиха в Световната седмица на парите, която се отбелязва по европейски проект. Това съобщи за Радио „Фокус“ - Пловдив директорът на Историческия музей Мария Деянова. Темата тази година бе „Въпросите за парите са важни”. В Исторически музей учениците от двете училища – СУ „Васил Левски” и СУ „Христо Проданов” са били запознати с богатия нумизматичен фонд на музея. Мария Деянова е представила на учениците историята за сеченето на монетите в българските земи и с монетите открити на територията на Стремската долина. С тази информация учениците са придобили представа за икономическото развитие на Карловския регион, за стойността на монетите и значението им в древността и за последващото развитие на икономиката. Според Деянова тези познания учениците ще може да приложат и в съвремието и да се ориентират в тази по-практична сфера, каквато са финансите и тяхното правилно управление.\r\nБила е проведена и образователна лекция под формата на игра, в която учениците са разпознавали монети и банкноти, извличали са информация за тях и са се ориентирали и оценявали стойността им. Целта е била учениците да добият финансова грамотност, да се ориентират правилно в управлението на финансите, както и с практическото им приложение.\r\nЦветана ТОНЧЕВА", "date": "2018.03.20", "title": "Пловдив: Ученици от Карлово се включиха в Световната седмица на парите"}
{"url": "http://www.focus-news.net/news/2018/03/20/2501739/pernik-okrazhnata-prokuratura-predade-na-sad-shofyor-prichinil-smartta-na-zhena-pri-paten-intsident-v-radomir.html", "text": "Окръжна прокуратура – Перник е внесла за разглеждане в съда обвинителен акт срещу Кр. Симеонов (на 45 години), извършил престъпление по транспорта, в резултат на което причинил смъртта на пешеходец. Това съобщиха от пресцентъра на Апелативна прокуратура - София. Обвиняемият Кр. Симеонов е правоспособен водач, като няма налагани административни наказания. На 13 октомври 2017 г. той управлявал лек автомобил „Ланчиа“, като се движел по направление от гр. Кюстендил за гр. Перник. Около 07.17 часа автомобилът се намирал в гр. Радомир, в района на кръстовището на улиците „Райко Даскалов“ и ул. „Братя Миленкови“. Пътните условия в този участък от пътя били добри, като Симеонов шофирал със съобразена скорост около 50 км/ч. \r\n         По същото време пешеходната пътека пресичала М.К. (на 57 години), която водачът не възприел навреме и не задействал спирачната система. Вследствие закъснялата му реакция, последвал удар в пешеходеца с предната лява част на автомобила, в резултат на който тялото на пострадалата било отхвърлено на пътното платно. Пристигналият впоследствие лекарски екип само констатирал смъртта на жената. \r\nОт изготвената по делото съдебно-медицинска експертиза се установява, че причината за смъртта на М.К. е тежката открита черепно-мозъчна травма и аспирацията на кръв в дихателните пътищата. \r\nПредстои да започне съдебен процес срещу обвиняемия Симеонов.", "date": "2018.03.20", "title": "Перник: Окръжната прокуратура предаде на съд шофьор, причинил смъртта на жена при пътен инцидент в Радомир"}
{"url": "http://www.focus-news.net/news/2018/03/20/2501742/sport-omoniya-nikoziya-uvolni-ivaylo-petev.html", "text": "Кипърският отбор Омония (Никозия) уволни бившият национален треньор на България Ивайло Петев след само три месеца съвместна работа. Българският треньор загуби работата си, след като в последните шест двубоя на тима записа пет загуби и едно равенство, като две от пораженията бяха от големия противник АПОЕЛ. Преди началото на сезона Петев бе освободен и от бившия си отбор Динамо (Загреб) заради това, че в предходния сезон сензационно загуби титлата от Риека.", "date": "2018.03.20", "title": "Спорт: Омония (Никозия) уволни Ивайло Петев"}
{"url": "http://www.focus-news.net/news/2018/03/20/2501741/pernik-okrazhnata-prokuratura-predade-na-sad-mazh-prichinil-smartta-na-edin-chovek-i-telesna-povreda-na-drug-pri-katastrofa.html", "text": "Окръжна прокуратура – Перник е внесла обвинителен акт срещу В. Владимиров (на 24 години) за причинена по непредпазливост смърт и средна телесна повреда при пътнотранспортно произшествие. Това съобщиха от пресцентъра на Апелативна прокуратура - София. Обвиняемият Владимиров е правоспособен водач от 2011 г., като от тогава е многократно наказван по административен ред за нарушаване на правилата за движение. \r\nНа 15 април 2017 г. Владимиров, заедно с приятелката си Р. Цветанова, посетил с. Кладница, откъдето двамата потеглили обратно към гр. Перник с управлявания от него лек автомобил „Фолксваген голф“. \r\nВече в града, обвиняемият приближил кръстовището на ул. „Република“ с ул. „Юрий Гагарин“ със скорост около 136 км/ч, при пределно допустима в този участък от пътя 50 км/ч. \r\nПо същото време кръстовището наближавал лек автомобил „Фолксваген Пасат“, управляван от Здр. Миланов със скорост около 30 км/ч. От лявата пътна лента той предприел ляв завой, без да достигне изградената за тази маневра лента и без да спре, за да пропусне движещите се с предимство превозни средства. \r\nВладимиров имал възможност да забележи навлизащия в кръстовището автомобил, но избраната от него превишена скорост на движение не му позволявала да спре преди да го достигне. Въпреки предприетото от обвиняемия екстремно спиране, последвал сблъсък на двете коли. Управляваният от Миланов автомобил се завъртял и се ударил в намиращ се до пътя метален стълб. Колата на Владимиров също се завъртяла и преминала в дясната пътна лента. За настъпилото ПТП бил подаден сигнал на телефон 112. \r\nПристигналият на място медицински екип констатирал смъртта на Миланов, а Владимиров и Цветанова били транспортирани до здравно заведение за оказване на помощ. \r\nОт заключението на извършената съдебномедицинска експертиза е видно, че Миланов е починал от съчетана черепно-мозъчна и гръдно-белодробна травма. На Цветанова е била причинена средна телесна повреда – контузия на гръдния кош и корема, многофрагментарно счупване на дясната бедрена кост и костите на лявото стъпало. \r\nТоксилогичните експертизи на пробите на кръв, взети от двамата водачи, не са установили наличие на алкохол, наркотични вещества и психоактивни медикаменти. \r\nСпоред заключението на автотехническата експертиза, причината за настъпване на ПТП се дължи, от една страна, на неправилната траектория на движение, избрана от Миланов и предприетата маневра – завой наляво, без да пропусне насрещно движещия се лек автомобил. От друга страна –превишената скорост, с която се движил Владимиров, не му позволила да предотврати удара.", "date": "2018.03.20", "title": "Перник: Окръжната прокуратура предаде на съд мъж, причинил смъртта на един човек и телесна повреда на друг при катастрофа"}
{"url": "http://www.focus-news.net/news/2018/03/20/2501744/vidin-rayonnata-prokuratura-predade-na-sad-advokat-za-izvarshena-izmama-ot-koyato-se-oblagodetelstval-sas-7-200-leva.html", "text": "По обвинение на Районна прокуратура – Видин Е. Ванков е предаден на съд за въвеждане в заблуждение с цел имотна облага. Това съобщиха от пресцентъра на Апелативна прокуратура - София. Обвиняемият Ванков упражнявал адвокатска професия и като такъв бил познат на Цв. Рангелов и на сина му Д. \r\nВъзрастният мъж от 2004 г. живял под наем в общинско жилище в гр. Видин, а синът му със снахата – П. Рангелова, работили в Германия. Тримата отдавна имали желание при евентуална възможност да закупят този имот, който представлявал частна общинска собственост. \r\nВ началото на м. март 2017 г. Цв. Рангелов се срещнал с обвиняемия Ванков и го попитал относно процедурата за закупуване на общинското жилище, в което живеел под наем, необходимите документи и като цяло за реда. Адвокатът му отговорил, че съдействал на други лица за много такива покупки и знаел „как стават нещата“. Той заявил още, че сам щял да уреди всичко, само трябвало да бъде упълномощен да представлява купувача пред Община Видин. \r\nНяколко дни след тази среща Ванков отишъл във въпросното жилище под предлог, че трябва да го снима с цел изготвяне на оценка на имота, уточнил квадратурата и уверил Цв. Рангелов, че „познава жена в Общината“, която ще му съдейства. \r\nАдвокатът бил настоятелен и не след дълго отново посетил възрастния мъж, като му заявил, че покупката на жилището ще струва 6500 лева, като в тази цена се включвал и хонорарът му. Цв. Рангелов обсъдил това предложение със сина си, който в началото на м. април 2017 г., заедно с жена си, пристигнал от Германия в гр. Видин. \r\nНа състоялата се среща Ванков обяснил на тримата реда за закупуване на конкретното жилище, което, по думите му, включвало подаването на заявление в Общината, оценката на жилището от комисията и участието в търга. Той уверил представителите на семейството, че всички процедури обикновено отнемали един месец, но той щял да ги придвижи за две седмици. Обвиняемият заявил, че цената на жилището е 6200 лева и още 1000 лева са разходи за адвокатския му хонорар. Разликата с първоначално посочената от него сума той обяснил с това, че трябвало да бъде по-сигурен, че ще спечели търга и затова щял да предложи по-голяма цена. \r\nНа следващия ден на името на Ванков било издадено пълномощно и сумата в размер на 7200 лева била преведена на банковата му сметка. \r\nСлед завръщането на Д. и П. Рангелови в Германия те продължили да контактуват с адвоката по телефон. В продължение на два месеца той ги уверявал, че „нещата били към финала“. \r\nОбезпокоен от случващото се Цв. Рангелов отишъл в Община Видин, за да провери до къде стигнала процедура по закупуването на имота и установил, че не са били подавани никакви искания за придобиване на въпросното жилище. \r\nПредстои съдът да насрочи разпоредително заседание по делото срещу Е. Ванков, обвинен за извършена от него измама и не възстановил до настоящия момент причинените на семейството Рангелови щети.", "date": "2018.03.20", "title": "Видин: Районната прокуратура предаде на съд адвокат за извършена измама, от която се облагодетелствал със 7 200 лева"}
{"url": "http://www.focus-news.net/news/2018/03/20/2501745/plovdiv-do-30-mart-se-priemat-predlozheniyata-za-chlenove-na-komisiite-za-prisazhdane-na-nagradi-plovdiv.html", "text": "До 30 март се приемат предложенията за членове на комисиите за присъждане на Награди „Пловдив“. Това съобщиха за Радио „Фокус” - Пловдив от Дирекция „Култура и културно наследство“ към Общината. И през настоящата година предстои да започне набирането на предложения за удостояване с традиционната Награда “Пловдив” на творци и колективи за ярки постижения в културния живот на града, реализирани през предходната 2017 година. В тази връзка и съгласно утвърдения Статут на Награди „Пловдив“, със заповед на Кмета на Община Пловдив инж. Иван Тотев ежегодно се назначават осем специализирани комисии за присъждане на наградите в разделите: „Художествена литература“, „Художествен превод“, „Журналистика“, „Архитектура“, „Музика“, „Театър“, „Изобразително изкуство“, „Аудио визуални изкуства, фотография  и операторско майсторство“. Постъпилите предложения в разделите „Произведение на изкуството, предназначено за деца” и „Културно наследство и съхраняване на паметта“ се разглеждат от всички комисии.\r\nСъставът на комисиите се формира по предложения на културните институти и организации, професионални и творчески организации и съюзи, училищата по изкуствата, висши учебни заведения, медиите, издателски къщи и други юридически лица, с предмет на дейност, свързан с културата. (Чл.15.)\r\nВ тази връзка Дирекция „Култура и културно наследство“ на Община Пловдив кани всички заинтересовани от гореизброените творчески гилдии и организации да внесат своите предложения  за членове на комисиите", "date": "2018.03.20", "title": "Пловдив: До 30 март се приемат предложенията за членове на комисиите за присъждане на Награди „Пловдив“"}
{"url": "http://www.focus-news.net/news/2018/03/20/2501747/afp-napadatelyat-ot-merilend-zagina-ot-ranite-si-v-bolnitsata.html", "text": "Нападателят от училището в американския щат Мериленд, където рани двама ученици, е загинал от раните си в болницата, след като бе застрелян от пазача на учебното заведение, предава AFP.\r\nШерифът на окръг Сейнт Мери Тим Камерън е заявил, че полицаят, отговорен за сигурността в училището, е преследвал, настигнал и застрелял нападателят, който в последствие е загинал от раните си.\r\nПревод и редакция:", "date": "2018.03.20", "title": "AFP: Нападателят от Мериленд загина от раните си в болницата"}
{"url": "http://www.focus-news.net/news/2018/03/20/2501748/varna-dvizhenieto-po-bul-primorski-shte-bade-pusnato-do-kraya-na-mesetsa-no-shte-mozhe-da-se-preminava-samo-po-ednoto-platno.html", "text": "Движението по варненския бул. „Приморски“ ще бъде пуснато до края на месеца, но ще може да се преминава само по едното платно. Това беше съобщено на заседание на транспортната комисия към местния парламент, свикано по искане на група общински съветници, съобщиха от пресцентъра на Общински съвет – Варна. В рамките на срещата стана ясно също, че до началото на летния сезон трябва да бъдат изградени мостовите съоръжения по трасето на новостроящия се булевард „Левски“.\r\nОсновна тема на заседанието бяха задръстванията в града, причинени от строителните и ремонтните дейности по основни булеварди. В дискусията, освен съветниците, се включиха още зам.-кметът по сигурността Тодор Иванов, директори на дирекции към Община Варна, имащи отношение към трафика, членове на Комисията по безопасност на движението, директорът на „Градски транспорт“ и др.\r\nЕдна от мерките за облекчаване на ситуацията е регулировчици да организират движението по възловите кръстовища, на които се образуват най-големи задръствания. Съветниците се обединиха около мнението, че само служители на „Пътна полиция“ ще могат да въведат ред в пиковите часове. Сред най-натоварените места са: бул. „Христо Ботев“ до бившия Полиграфически комбинат, кръстовището до Икономическия университет, отсечката до стадион „Спартак“, както и в района на Автогарата.\r\nОт администрацията обясниха, че са имали няколко разговора и срещи със служители на „Пътна полиция“. Те увериха, че е създадена необходимата организация, но от КАТ не разполагат с достатъчно екипи, а „Общинска полиция“ няма правомощия да осъществява контрол и регулиране на движението. Въпреки това ще бъде направено всичко необходимо, за да има регулировчици по ключови кръстовища, които да не допускат блокиране на трафика.\r\nОбщината предприема мерки и по отстраняване на неправилно паркиралите автомобили в лентата за движение както по булевардите, така и по обходните улички. Те също създават условия за образуване на тапи по пътищата и пречат на автобусите на градския транспорт.\r\nПо време на заседанието беше съобщено още, че не може да има 24-часов режим на работа по време на уличните ремонти, защото се нарушава сънят на живущите в района.", "date": "2018.03.20", "title": "Варна: Движението по бул. „Приморски“ ще бъде пуснато до края на месеца, но ще може да се преминава само по едното платно"}
{"url": "http://www.focus-news.net/news/2018/03/20/2501736/shumen-nyama-bedstvashti-shtarkeli-na-teritoriyata-na-obshtina-veliki-preslav.html", "text": "Няма бедстващи щъркели на територията на община Велики Преслав. Това съобщиха от Общината. Поради постъпил сигнал за големи ята щъркели в околностите на Велики Преслав, кметът д-р Александър Горчев разпореди да бъде извършен оглед по поречието на реките Камчия и Врана. В присъствието на еколози, служители на Гражданска защита и Държавно горско стопанство бе установено, че бедстващи птици, поради влошените метеорологични условия няма. Въпреки това проверките ще продължат до подобряване на времето. Ако се установи наличие на измръзнали животни на територията на община Велики Преслав, ДГС има готовност да осигури помещение за временното им настаняване до повишаване на температурите.", "date": "2018.03.20", "title": "Шумен: Няма бедстващи щъркели на територията на община Велики Преслав"}
{"url": "http://www.focus-news.net/news/2018/03/20/2501743/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничният пункт е сух, няма допълнително наложени ограничения за движението на моторни превозни средства.\r\nВенцеслав ИЛЧЕВ", "date": "2018.03.20", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/20/2501740/kyustendil-sadat-otlozhi-deloto-sreshtu-minyori-ot-bobov-dol-protestirashti-zaradi-neizplateni-zaplati.html", "text": "Съдът в Кюстендил отложи делото срещу миньори от Бобов дол, протестиращи заради неизплатени заплати, предаде репортер на Радио „Фокус” – Кюстендил. Делото е заведено срещу 84 служители на мините в Бобов дол, протестирали заради неизплатени заплати, и отказали да бъдат на работните си места. Съдията-докладчик по делото установи, че има пропуски при призоваването на част от миньорите, поради което прекрати заседанието и насрочи нова дата – 17 април, от 13.00 часа. В рамките на днешното заседание беше разпитан само един свидетел, началник на рудника, който даде показания кои смени са били на работа и кои са протестирали. Делото е заведено в съда от страна на работодателя.„Фокус” припомня, че на 11 и 12 май 2017 година част от миньорите в Бобов дол проведоха протестни действия пред административната сграда на дружеството, отказвайки да отидат на работа.\r\nВенцеслав ИЛЧЕВ", "date": "2018.03.20", "title": "Кюстендил: Съдът отложи делото срещу миньори от Бобов дол, протестиращи заради неизплатени заплати"}
{"url": "http://www.focus-news.net/news/2018/03/20/2501750/predsedatelyat-na-pg-na-gerb-tsvetan-tsvetanov-shte-poseti-svishtov-na-21-mart.html", "text": "Председателят на ПГ на ГЕРБ и зам.-председател на партията Цветан Цветанов ще посети град Свищов на 21 март 2018 г. Това съобщиха от пресцентъра на ПП ГЕРБ. От 14.00 часа Цветан Цветанов ще посети Кризисен център за борба с пожарите, бедствията и катастрофите в свищовското село Овча могила. Час по-късно в Свищов той ще присъства на церемонията по откриването на обновената детска градина „Радост“, чийто ремонт е финансиран със средства по ОП „Региони в растеж“. В 16.00 часа в Гербовата зала на Община Свищов председателят на ПГ на ГЕРБ ще се срещне с кметове на кметства от общината. В конферентната зала на хотел „Калето“ от 17.00 часа Цветанов ще се срещне с жители на Свищов.", "date": "2018.03.20", "title": "Председателят на ПГ на ГЕРБ Цветан Цветанов ще посети Свищов на 21 март"}
{"url": "http://www.focus-news.net/news/2018/03/20/2501751/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 3° до 17°. Времето над страната е с разкъсана облачност. Слаб до умерен вятър духа в областите Варна, Пазарджик, Пловдив, Русе, Търговище и Шумен. Дъжд вали в област Стара Загора, района на Костенец и Ивайловград. Пътните настилки са мокри, заледени и обработени.Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: До 04.04.2018 г. движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДвижението по АМ „Люлин“ в тунел „Мало Бучино“ посока София се осъществява в в изпреварващата лента, поради активизирало се свлачище в аварийната лента след тунела до 26.03.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОПУ Русе, ОПУ Разград, ОПУ Шумен: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът II-63: Движението на всички МПС по път II-63 Перник - ГКПП \"Стрезимировци\" в участъка с. Филиповци – гр. Трън от км 42+000 до км 47+000 е ограничено поради пропадане на част от банкета. Обходен маршрут: по път III-6301 Филиповци - Велиново - Трън и обратно. Срок до 22.03.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности: няма.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.20", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/20/2501752/veliko-tarnovo-sastezatel-na-sk-dzhudosport-svishtov-specheli-bronzov-medal-ot-darzhaven-shampionat-po-dzhudo.html", "text": "Бронзов медал спечели състезател на СК „Джудоспорт“ – Свищов от държавен шампионат по джудо, съобщават от пресцентъра на Общината. Шампионатът по джудо за мъже и жени се проведе на 18 март в София. СК „Джудоспорт“ участва с четирима състезатели, като най-добре в своята категория се представи Едмон Белчев – 66 кг. Той завоюва бронзов медал и успя да елиминира едни от най-добрите джудисти на България, в своята категория. Успехът му дойде след една  тежка контузия, много труд и желание  за бързо възстановяване и  реализиране.\r\nМиглена Райкова – 70 кг отново се представи достойно в най-голямата възрастова група, като достигна до четвърт финали. Тя успя да се пребори в срещите до трето място, където загуби и остана на четвърто място при жените.", "date": "2018.03.20", "title": "Велико Търново: Състезател на СК „Джудоспорт“ – Свищов спечели бронзов медал от държавен шампионат по джудо"}
{"url": "http://www.focus-news.net/news/2018/03/20/2501731/reuters-nyama-da-ima-novi-sanktsii-sreshtu-rusiya-zaradi-sluchaya-skripal.html", "text": "Великобритания не е поискала от Европейския съюз обсъждане на нови санкции срещу Русия заради отравянето на бившия полковник от ГРУ Сергей Скрипал по време на срещата на върха на Съюза в четвъртък, предава Reuters, като се позовава на информация от неназован високопоставен служител в ЕП.\r\nНа предстоящата среща, според думите на източника, все пак ще бъде обсъдена Русия и ще се проведе дебат за засилване на отбраната на Съюза срещу хибридни атаки от Москва.\r\nПревод и редакция:", "date": "2018.03.20", "title": "Reuters: Няма да има нови санкции срещу Русия заради случая Скрипал"}
{"url": "http://www.focus-news.net/news/2018/03/20/2501746/ruse-instruktirat-kmetovete-kak-da-se-pomaga-na-bedstvashti-shtarkeli.html", "text": "РИОСВ-Русе изпрати писма до общинските и кметовете на кметства на контролираната територия с инструкции за оказване на помощ при намерени щъркели в безпомощно състояние. Това съобщиха от Регионалната инспекция по околна среда и водите - Русе. До момента в инспекцията са постъпили 12 сигнала от граждани или служители в общинските администрации. В стопански дворове са прибрани 15 птици в с. Черник, Община Дулово, една – в с. Вокил, Община Дулово, 2 – в  Регионалното депо в Силистра, една – в с. Овен, Община Силистра, и една – в Исперих, Община Разград. Птиците не са наранени или болни, а с частично обледенени крила. На всички са дадени указания да ги освобождават след  изсъхване на оперението им. Една птица, намерена от служител на ДГС Силистра, е с нараняване по крайника. Тя ще бъде предадена на Спасителния център в Стара Загора. Инспекцията е във връзка с кметовете на населените места и представителите на Спасителния център в гр. Стара Загора. Важно е да се знае, че щъркелите, както повечето птици, мигрират на юг не заради студеното време, а заради липсата на храна и извършват хранителна миграция. Те се хранят с дребни влечуги, гризачи и насекоми. Въпреки по-студеното време в последните дни, достъпът до храна не е проблем, водоемите не са замръзнали и като цяло няма съществена опасност за птиците. Опасно би било само, ако птицата е с обледенени и замръзнали крила. В този случай има нужда от помощ.", "date": "2018.03.20", "title": "Русе: Инструктират кметовете как да се помага на бедстващи щъркели"}
{"url": "http://www.focus-news.net/news/2018/03/20/2501738/ria-novosti-vladimir-putin-i-donald-tramp-sa-obsadili-situatsiyata-v-siriya-i-ukrayna.html", "text": "Президентите на Русия и САЩ Владимир Путин и Доналд Тръмп проведоха телефонен разговор във вторник, по време на който, освен другото, са обсъдили ситуациите в Сирия и Украйна, съобщиха от пресслужбата на Кремъл, предава РИА Новости.\r\n„Обсъдени са проблемите в Сирия и вътрешноукраинската криза. Двете страни са отбелязали необходимостта от постигането на спешни резултати в разрешаването им“, се казва в съобщението.\r\nОсвен това се отбелязва, че лидерите на страните са обменили мнения по въпроси от икономическото сътрудничество. „Проявен е интерес за неговата активизация. Отделно е засегната сферата на енергетиката“, се подчертава в съобщението на Кремъл.\r\nПревод и редакция:", "date": "2018.03.20", "title": "РИА Новости: Владимир Путин и Доналд Тръмп са обсъдили ситуацията в Сирия и Украйна"}
{"url": "http://www.focus-news.net/news/2018/03/20/2501754/pazardzhik-obshto-18-punkta-na-bchk-za-razdavane-na-hranitelni-paketi-shte-badat-razkriti-v-oblastta.html", "text": "Общо 18 пункта на БЧК  за раздаване на хранителни пакети ще бъдат разкрити в област Пазарджик, като кампанията ще стартира на 26 март, съобщи за Радио „Фокус“ – Пазарджик Живко Дишков, председател на Областния съвет на БЧК-Пазарджик. По думите му,  15 282 души в областта ще получат  пакети с хранителни продукти преди Великденските празници. На 26 март доставки ще има за жителите на общините Сърница, Септември, Ракитово, Пещера  и  Лесичово,  на 29 март – в селата Кръстава и Света Петка,  община  Велинград, на  2  април  социално слаби хора от Велинград и Село Драгиново, на 16 април  – общините  Батак, Брацигово и Белово, а на 17 април – община Панагюрище. За  Пазарджик раздаването  ще започне на  4 април, а за селата в общината – поетапно след 18 април. Така до 4 май и всички, включени в списъците на Дирекция „Социално подпомагане“, ще получат по 16,320 кг от 7 вида хранителни продукти, сред които леща – 7 кг, рибни консерви – 1,120 кг, грах – 3,200 кг,  лютеница – 2 кг,  доматено пюре – 0,800 кг,  бисквити – 1,200 кг, и мед – 1 кг.  Раздаването ще се извършва  от  служители  и доброволци на БЧК. Всеки правоимащ ще получава хранителните продукти срещу подпис и документ за самоличност.\r\nАлбена ЖИЛЕКОВА", "date": "2018.03.20", "title": "Пазарджик: Общо 18 пункта на БЧК за раздаване на хранителни пакети ще бъдат разкрити в областта"}
{"url": "http://www.focus-news.net/news/2018/03/20/2501757/euronews-izborite-za-evropeyski-parlament-shte-se-provedat-na-23-26-may-2019-godina.html", "text": "Следващите избори за Европейски парламент ще се проведат между 23 и 26 май 2019 година. За това се споразумяха правителствата на страните-членки на Европейския съюз във вторник, предава Euronews.\r\nДатата, която е била предпочитана и от служителите в самия парламент, подлежи на окончателно одобряване, но промяна, според Euronews, няма да има.  Тъй като 26 май се пада неделя, страните, които предпочитат да провеждат избори в дните от работната седмица могат да го направят на 23, 24 или 25 май.\r\nПревод и редакция:", "date": "2018.03.20", "title": "Euronews: Изборите за Европейски парламент ще се проведат на 23 - 26 май 2019 година"}
{"url": "http://www.focus-news.net/news/2018/03/20/2501756/predstaviteli-na-vss-se-sreshtnaha-s-ekipa-na-ekspertnata-misiya-na-evropeyskata-komisiya-po-mehanizma-za-satrudnichestvo-i-otsenka.html", "text": "Дейността на новия състав на Висшия съдебен съвет, резултати и предприетите действия в изпълнение на препоръките от доклада по Механизма за сътрудничество и оценка от януари 2017 г. бяха теми на срещата с представители на Експертната мисия на Европейската комисия по Механизма за сътрудничество и оценка. Това съобщиха от пресцентъра на ВСС. \r\nВисшият съдебен съвет бе представен от представляващия Боян Магдалинчев и членовете на съвета Цветинка Пашкунова, Даниела Машева, Даниела Марчева и Гергана Мутафова. Екипът на Европейската комисия бе в състав: Жулиен Мусние – началник на отдел Генерален секретариат, Туе Фосдал – Генерален секретариат, Инго Войщенфелд – Генерална дирекция „Правосъдие“, Мирослав Минев – Генерална дирекция „Миграция и вътрешни работи“ и Тео Страйкър – Служба за подкрепа на структурните реформи.\r\nПредставляващият Висшия съдебен съвет Боян Магдалинчев акцентира върху изпълнението на основните препоръки от м. януари 2017 г. по отношение „Независимостта на съдебната власт“ чрез проведените в условия на пълна прозрачност, публичност и откритост процедури за избор на членове на ВСС и председател на Върховния административен съд, съобразно новите разпоредби на ЗСВ. Посочено бе, че и при двете процедури за избор на председател на ВАС, проведени от предходния и настоящия състав на ВСС, са получени идентични резултати при гласуването на кандидатурите. Обърнато бе внимание, че изборът е извършен въз основа на професионалните и нравствени качества на участниците в процедурата, възприет е като безспорен, както и че настоящият председател Георги Чолаков е кандидатът подкрепен от Общото събрание на съдите при ВАС, с което на практика е приложен принципа на съдийското самоуправление.\r\nОтчетено бе, че процедурата по изслушване и гласуване е излъчвана пряко чрез интернет сайта на ВСС, а желаещите журналисти са имали възможност да следят на живо процедурата, както е било и при провеждането на общите събрания и избора на членовете на ВСС от професионалната и парламентарната квота. Уточнено бе, че за първи път магистратите избираха членовете от професионалната квота на ВСС пряко на принципа „един магистрат – един глас“, а избора на членове от парламентарната квота е предхождано от изслушване, като условие за избор е подкрепата на две трети от всички народни представители.\r\nКоментиран бе новият Закон за противодействие на корупцията и за отнемане на незаконно придобитото имущество, който предвижда функционални задължения на ВСС в т.ч. по отношение на съдебните служители. В тази връзка са предприети действия за формиране на работна група за изготвяне на Наредба, която ще бъде приета от Пленума на ВСС и ще регламентира организацията, редът за извършване на проверка на декларациите, както и за установяване на конфликт на интереси за съдебните служители.\r\nПосочено бе, че за първи път след промените в ЗСВ през 2017 г. всички магистрати, вкл. председателите на ВКС, ВАС и главния прокурор, подадоха декларации за имущество и интереси, както и за промяна в декларираните обстоятелства в частта за интересите, пред Инспектората към Висшия съдебен съвет. От същата дата – 01.01.2017 г. е отпаднало задължението на лицата да подават декларации и уведомления за имущество по реда на Закона за публичност на имуществото на лица, заемащи висши държавни и други длъжности, както и декларациите по чл. 12, т. 1 – т. 4 от Закона за предотвратяване и установяване на конфликт на интереси.\r\nБоян Магдалинчев посочи, че през м. март 2018 г. ВСС е провел процедура за избор на председател на СГС, която е излъчвана он-лайн, но не е избран кандидат. Коментирани бяха предизвикателствата пред специализираните наказателни органи в контекста на разширената им подсъдност,  очакванията за ускоряване на правосъдието, кадровото им укрепване и решаване на битовите проблеми с недостиг на кабинети и съдебни зали. Посочено бе, че с решение на Пленума на ВСС е определена работна група, като след срещи с представители на изпълнителната власт е предоставена сграда за специализираните органи, обещани са целеви средства за ремонта ѝ.\r\nПредставителите на ЕК зададоха въпроси свързани с процедурата за избор на председател на Софийски градски съд, натовареността на магистратите в специализираните наказателни органи и софийските съдилища. Обяснено бе, че кадровите решения на двете колегии търсят трайно решение на проблема с неравномерното натоварване, като сред резервите са извършване на законодателни промени, увеличаване на щатната численост, преразглеждане границите на съдебните райони и реформа на съдебната карта.\r\nПредседателят на Комисията по атестирането и конкурсите към Прокурорската колегия Даниела Машева посочи, че във връзка с разширената компетентност на специализираната прокуратура, след обстоен анализ и очертани тенденции са предприети действия за кадрово укрепване на органите чрез трансформация на щатни бройки и обявяване на конкурси за прокурори и следователи в Специализираната прокуратура.\r\nПредседателят на Комисията по правни и институционални въпроси към Пленума на ВСС Цветинка Пашкунова заяви, че ВСС работи по два проекта за „Създаване на модел за оптимизиране на съдебната карта на съдилищата и прокуратурите и изработване на Единна информационна система за съдилищата“, както и за „Въвеждане на система за наблюдение и регулиране на натовареността на магистратите и съдебната администрация, създаване на стандарт за условията на труд в органите на съдебната власт и повишаване на ефективността на работата им“. Тя посочи, че през 2017 г. ВСС е приел Наредба № 1 за конкурсите за магистрати и за избор на административни ръководители в органите на съдебната власт и Наредба № 2 за показателите, методиката и реда за атестиране на съдия, председател и заместник-председател на съд, като при провеждането на конкурсни процедури изборът се основава на професионалните и нравствените качества на магистратите. Отчетено бе, че през 2017 г. са обявени 37 изборни процедури, а от началото на 2018 г.  те са четири. Посочено бе подобряване на взаимодействието с ИВСС във връзка с дисциплинарната дейност, а сред основните причини за образуване на дисциплинарни производства срещу съдии бе посочено неспазването на процесуалните срокове, които обективно са обвързани с прекомерната натовареност на съдиите. С цел трайното преодоляване на този проблем Даниела Марчева – председател на Комисия „Съдебна карта, натовареност и съдебна статистика“ към Съдийската колегия, отчете, че е приета концепция за изготвяне на централизирана електронна система за разпределение на заповедните производства сред всички районни съдилища, което ще доведе до равномерното им натоварване с този вид дела. Тя посочи, че заповедните производства представляват около 50 % от първоинстанционните дела на районните съдилища. Според Марчева евентуална законодателна промяна в подсъдността по застрахователните дела също ще доведе до намаляване на натовареността, защото този тип дела са около 50% от делата в софийските съдилища. Тя сподели, че подобно предложение се подготвя и то ще бъде предоставено на Министерство на правосъдието. Посочено бе, че в момента се изготвя обобщен анализ на становищата на съдиите по отношение на системата за измерване на натовареността, като се отчита проблем при обективното измерване на фактора време и необходимост от прецизиране на критериите при определяне на номенклатура от дела с индекси за сложност.\r\nКоментирани бяха правомощията на ВСС като орган защитаващ независимостта на съдебната власт и отделния магистрат, и възможностите за въздействие върху независимостта им чрез институтите на командироването и временното отстраняване от длъжност на магистратите по реда на чл. 230 от ЗСВ. Посочено бе, че предстои приемане на становище от Пленума на ВСС във връзка с искането на ВКС за обявяване на противоконституционност на тази разпоредба.", "date": "2018.03.20", "title": "Представители на ВСС се срещнаха с екипа на Експертната мисия на Европейската комисия по Механизма за сътрудничество и оценка"}
{"url": "http://www.focus-news.net/news/2018/03/20/2501759/sport-parviyat-mach-na-grigor-dimitrov-v-mayami-shte-e-v-petak.html", "text": "Григор Димитров ще започне участието си на турнира в Маями в петък. Българинът е поставен под номер три в схемата на турнира и заради това ще се включи в състезанието от втория кръг, където ще срещне победителят от двубоя между Мартон Фурович и Максимилиан Мартерер. В потока долната половина на схемата, където е и Димитров, са още Новак Джокович и Хуан Мартин дел Потро.", "date": "2018.03.20", "title": "Спорт: Първият мач на Григор Димитров в Маями ще е в петък"}
{"url": "http://www.focus-news.net/news/2018/03/20/2501758/predsedatelyat-na-narodnoto-sabranie-tsveta-karayancheva-stana-poslanik-na-bibliotekite.html", "text": "Председателят на Народното събрание Цвета Караянчева стана посланик на библиотеките. Значката „Посланик на библиотеките” й бе връчена от името на библиотечната общност по време на откриването на изложбата „Аз съм мечтател…” в Регионалната библиотека „Пенчо Славейков” във Варна, предаде репортер на Радио „Фокус“ – Варна. Изложбата е посветена на Добрин Василев, уредник на Варненската градска общинска библиотека от 1928 до 1941 година, директор от 1942 до 1953 година, създал различния образ на библиотеката като културен институт. Чрез лични документи и артефакти тя показва облика на общественика и твореца, автор на библиография и история за Варна. Експозицията е част от инициативите, свързани с отбелязването на 135-ата годишнина от създаването на библиотеката и 125-ата годишнина от рождението на нейния първи директор Добрин Василев. На събитието присъстваха представители на държавната и местна власт, депутати и общественици.\r\n„Много се вълнувам, защото това е един от малкото поводи, в които говорим за духовното, за истинското, за човешкото, за книгата. Нещо, което изчезна от нашето ежедневие, сякаш като отворим таблети и компютри, забравяме за книгата. А книгата е нещо много истинско“, посочи председателят на Народното събрание Цвета Караянчева при откриване на изложбата. По думите й това, което възпитава библиотеката, не може да бъде постигнато от новите технологии. „135 години за съществуването на една библиотека е нещо много голямо. Тази библиотека е символ на Варна, но и символ на варненци, защото те са допринесели страшно много, за да съществува тази библиотека. Трябва да отдадем заслуженото на Добрин Василев, който направи така, че тази библиотека да се развива. Изложбата е в негова чест и в чест на варненци, които са помагали със средства тази библиотека да я има“, каза още Цвета Караянчева. Тя призова работещите в институцията да продължат със сърце да пазят този храм на книжовността. „Книгата е свещена, ние трябва да я запазим и да я предадем на нашите деца, да върнем любовта на децата към книгата“, добави Цвета Караянчева. Тя заяви, че ще подкрепи проекта за построяване на нова сграда на варненската библиотека, тъй като той ще е уникален не само за града, но и за цялата страна.\r\nПо-късно председателят на Народното събрание разговаря с председателя на Фондация „Международен балетен конкурс – Варна“ Димитър Димитров и членове на Управителния съвет на организацията и се запозна с направеното по изграждането на варненския булевард „Васил Левски“, което е най-големият инфраструктурен проект на града.\r\nМарияна ВАЛЕНТИНОВА", "date": "2018.03.20", "title": "Председателят на Народното събрание Цвета Караянчева стана посланик на библиотеките"}
{"url": "http://www.focus-news.net/news/2018/03/20/2501763/milena-doncheva-domashen-sotsialen-patronazh-svishtov-razpolagame-s-dostatachno-resursi-za-da-se-pokrie-uvelicheniyat-kapatsitet-na-uslugata.html", "text": "Домашен социален патронаж – Свищов разполага с достатъчно ресурси, за да покрие увеличения капацитет на услугата. Това каза в интервю за предаването „Добре дошли в Свищов“ на Радио „Фокус“ – Велико Търново директорът на социалната услуга Милена Дончева. Тя посочи, че в момента персоналът наброява 36 души. Една част от тях работят на 4-часов работен ден – тези, които предоставят социални услуги в домашна среда. Дончева припомни, че от месец ноември миналата година Патронажът се помещава в столовата на бившето училище „Алеко Константинов“. Извършен е основен ремонт и е закупено необходимото оборудване. От средата на месец януари за нуждите на Домашен социален патронаж е закупен нов автомобил, с който се извършват доставките на храна по домовете на потребителите. „С ангажираността на Община Свищов, в лицето на кмета г-н Генчев, в лицето на зам.-кмета Анелия Димитрова, както и на нашия пряк ръководител на общинската служба, нещата се случиха. С този ремонт, който направиха, и с оборудването, което закупиха, смея да твърдя, че спокойно можем да поемем новите си ангажименти като храненето на повечето лица. Към настоящия момент, след ремонта, оборудването ни е достатъчно. Персоналът също“, допълни Милена Дончева. Тя посочи, че от миналата година Домашен социален патронаж обслужва и МБАЛ „Д-р Димитър Павлович“. Храна се доставя и на Дневния център за деца с увреждания, както и за 30 лица по ОП „Храни“, които ползват услугата „Топъл обяд“.\r\nНадежда КРЪСТЕВА", "date": "2018.03.20", "title": "Милена Дончева, Домашен социален патронаж – Свищов: Разполагаме с достатъчно ресурси, за да се покрие увеличеният капацитет на услугата"}
{"url": "http://www.focus-news.net/news/2018/03/20/2501762/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin.html", "text": "На българо-турската граница трафикът е интензивен на ГКПП \"Капитан Андреево\" и ГКПП \"Лесово\" за товарни автомобили на изход. Това съобщиха от пресцентъра на ГД \"Гранична полиция\". На българо-румънската граница, на ГКПП \"Дунав мост Русе\" и ГКПП \"Дунав мост Видин\" трафикът също е интензивен на изход за товарни автомобили. \r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.03.20", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\", ГКПП \"Лесово\", ГКПП \"Дунав мост Русе\" и ГКПП \"Дунав мост Видин\""}
{"url": "http://www.focus-news.net/news/2018/03/20/2501765/veliko-tarnovo-mokri-na-mesta-zaledeni-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново. На места има заледени участъци, които се обработват, съобщиха за Радио „Фокус” – Велико Търново от Областно пътно управление. Времето е ясно. Температурата на въздуха е 3°. Няма допълнително въведени ограничения на територията на областта.  Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по гл. път I-4 – през с. Леденик. Движението по път Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.03.20", "title": "Велико Търново: Мокри, на места заледени, са пътните настилки на територията на областта"}
{"url": "http://www.focus-news.net/news/2018/03/20/2501755/prof-asen-baltov-umbalsm-n-i-pirogov-pravim-prestrukturirane-na-klinikite-i-otdeleniyata-no-v-nikakav-sluchay-nyama-da-pozvolim-da-si-izpusnem-tsennite-kadri.html", "text": "Правим преструктуриране на клиниките и отделенията, но в никакъв случай няма да позволим да си изпуснем ценните кадри. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с оздравителния план на болницата, предаде репортер на Агенция „Фокус“. „Направена е нова регистратура, от където минават всички пациенти. Част от лекарите ще бъдат разпределени както в клиниките, така и в Спешното отделение и новоизградения медицински център. Идеята е да направим едно окрупняване, което да ни позволи да бъдем максимално ефективни, защото това, което беше до момента, налагаше да имаме около 2700 души персонал, ако тези структури бяха изпълнени със съдържание, както изискват медицинските стандарти. Травматологиите също бяха 4, като всички бяха с дублираща се дейност – нещо, което Законът за лечебната дейност не го позволява“, коментира проф. Балтов. По думите му затова правят т.нар. преструктуриране, но в никакъв случай няма да си позволят да изпуснат ценни кадри. „Искаме максимално да включим в работата и нашите специализанти, които са около 130.\r\n46 са клиниките и отделенията, ние ги окрупняваме и стават 30. Успяхме да предоговорим част от задълженията на „Пирогов“, така че да не бъдат търсени допълнителни лихви. Направили сме споразумения, които да ни позволят да успеем да се справим с натрупаните дългове през последните години“, допълни той. Според него, ако успеят да задържат това темпо на работа, мисля, това ще е възможно. „В рамките на 3 години би трябвало да сме ги ликвидирали. В момента тези, които са в просрочие са 14 млн. лв., другите са предоговорени и все едно ги нямаме като дългове. Това беше направено преди време и във ВМА“, каза още той. \r\nЛюба АЛЕКСИЕВА", "date": "2018.03.20", "title": "Проф. Асен Балтов, УМБАЛСМ „Н. И. Пирогов“: Правим преструктуриране на клиниките и отделенията, но в никакъв случай няма да позволим да си изпуснем ценните кадри"}
{"url": "http://www.focus-news.net/news/2018/03/20/2501749/petar-yankov-ornitolog-studat-za-shtarkelite-e-priroden-stres.html", "text": "Студът за щъркелите е природен стрес. Това каза за Радио „Фокус“ - Бургас орнитологът Петър Янков. По думите му птиците не могат толкова лесно да си намерят храна, особено при застудяване. Към момента няма мъртви щъркели вследствие на ниските температури. „Природата има механизми за реакции на различните животни в такива случаи. Това не е някакво извънредно явление. Реакцията на щъркелите специално беше, че ятата, които бяха пристигнали вече в района на Бургас, кацнаха. Имаше такива кацнали ята до пътя на излизане от Бургас към магистралата за София. Птиците, които не са пристигнали, кацат там, където са тези ята, които са по на юг“, каза още орнитологът. По думите му в района между Бургас и кв. „Сарафово“ са прелетели от порядъка на 4 000 хиляди щъркела. В момента почти няма прелитащи. Лястовиците са пристигнали малко по-късно от нормално-след първата десетдневка на март.\r\nМария РУСЕВА", "date": "2018.03.20", "title": "Петър Янков, орнитолог: Студът за щъркелите е природен стрес"}
{"url": "http://www.focus-news.net/news/2018/03/20/2501753/zoran-zaev-i-makedoniya-izprati-proektosporazumenie-v-atina.html", "text": "Македонският премиер Зоран Заев потвърди днес, че гръцкото проектопредложение по спора за името между Атина и Скопие е пристигнало и заяви, че македонското правителство е изпратило свое предложение в Атина, предава скопският телевизионен канал „МРТ“.\r\nПроектопредложението на Скопие, според думите на Заев, трябва да бъде инструмент, който да помогне, а не да навреди на подготовката на преговорите, които ще продължат на 30 март във Виена.\r\n„Не искам да навлизам в детайли. Министър Никола Димитров по-късно ще даде отговор на всички въпроси. Предложението пристигна, както и нашето е изпратено като версия“, заяви Заев пред журналистите.\r\nЩо се отнася до посещението на гръцкия външен министър Никос Коцияс, той заяви, че става въпрос за обратна визита.\r\nПревод и редакция:", "date": "2018.03.20", "title": "Зоран Заев: И Македония изпрати проектоспоразумение в Атина"}
{"url": "http://www.focus-news.net/news/2018/03/20/2501769/vitsepremierat-valeri-simeonov-nyama-nikakav-risk-za-karnobatskoto-selo-sarnevo.html", "text": "Няма никакъв риск за карнобатското село Сърнево. Това заяви в предаването „Лице в лице“ по бТВ заместник министър-председателят по икономическата и демографската политика Валери Симеонов. „Всички язовири вече се знаят, описани са, установени са опасните, средноопасните и малкоопасните. В момента работим изключително сериозно по промяна на законова база, по създаването на държавно предприятие, по създаването на търговско предприятие. Всичко това, за да овладеем този процес, което е много трудно, защото 30 години не е правено нищо“, допълни Симеонов. \r\n\"Един от въпросите, който разискваме в работната група, междуведомствена група, която е от десетина министерства под мое ръководство, е варианта, при който малките и ненужни язовири да бъдат премахнати. Те просто не са нужни, защото събират вода и в някои моменти това може да стане опасно, когато има каскадни язовири\", коментира още вицепремиерът Валери Симеонов в студиото на \"Лице в лице\".", "date": "2018.03.20", "title": "Вицепремиерът Валери Симеонов: Няма никакъв риск за карнобатското село Сърнево"}
{"url": "http://www.focus-news.net/news/2018/03/20/2501767/miroslav-kolev-obshtinska-biblioteka-karlovo-robotat-finch-shte-ni-gostuva-na-22-mart.html", "text": "Роботът Финч ще гостува в Общинска библиотека „Д-р Иван Богоров” в Карлово за Цифровата седмица (19 до 25 март). Това съобщи в предаването „Часът на Карлово” на Радио „Фокус”- Пловдив директорът на библиотеката Мирослав Колев. Инициативата цели да се изгради доверие в технологиите, чрез развиване на критично мислете и медийна грамотност у децата, като все повече от тях се опитат да правят първи стъпки в програмирането. „С робота Финч децата ще може да се забавляват и да програмират”, каза Колев. Благодарение на фондация \"Глобални библиотеки - България\", които са координатори и партньори, чрез регионалните библиотеки в страната, в Карлово ще пристигнат експерти от НБ „Иван Вазов” в Пловдив, които ще проведат безплатен семинар на 22 март, четвъртък. „По време на самото събитие на библиотеката в Карлово ще бъде връчен един брой от робота Финч, за да се предостави възможност за широко развитие на компютърни умения на учениците. На семинара са поканени всички заинтересовани деца от общината, които изучават компютри и искат да се забавляват в този семинар.\r\nРоботът Финч е създаден с цел да вдъхновява и радва децата и учениците, като предоставя възможност за развиване на компютърните им умения, които самият робот предава на децата. „Заедно с него те ще се забавляват и обучават, ще развиват креативност, логическо мислене и любознателност, ще прекарват времето си по интригуващ начин”, каза Мирослав Колев.  След като библиотеката в Карлово получи робота ще подготви и организира и още семинари, за да може, който не е успял да се включи в първия, да го направи в другите. „Това е една хубава инициатива, която идва да покаже, че библиотеката не предоставя информация само на книжни носители, а и чрез компютрите. Тази цифрова седмица дава възможност на най-малките, които имат желание да се развиват в новото време, да го направят – да развиват цифровите умения и мислене и да се забавляват”, каза още Мирослав Колев.\r\nЦветана ТОНЧЕВА", "date": "2018.03.20", "title": "Мирослав Колев, Общинска библиотека - Карлово: Роботът Финч ще ни гостува на 22 март"}
{"url": "http://www.focus-news.net/news/2018/03/20/2501760/prof-asen-baltov-umbalsm-n-i-pirogov-ochakvame-v-chetvartak-da-podpishem-noviya-kolektiven-trudov-dogovor-kadeto-po-nov-nachin-stava-formiraneto-na-osnovnata-rabotna-zaplata.html", "text": "Очакваме в четвъртък сутринта да подпишем новия колективен трудов договор, където по нов начин става формирането на основната работна заплата. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с оздравителния план на болницата, предаде репортер на Агенция „Фокус“. „Без „Пирогов“ не може. Ние сме от най-големите консуматори на медицински изделия и консумативи. Работата, която се върши в „Пирогов“, ако успеем да консолидираме хората, те ще го усетят и финансово след определено време. Идеята е да се запази болницата като топ център по спешна медицина и това, което очакват от нас пациентите, да бъде запазено и даже подобрено като качество“, коментира проф. Балтов. \r\nПо думите му сградният фонд е доста остарял. „Очакваме постепенно да почнем, където е възможно, саниране и подобряване. Имаме идея да започнем от сградата по изгаряния, която е от национално значение. Оттам нататък каквото ни е възможно. Една болница, която работи с непрекъснат режим, е изключително трудно. Затова и толкова се забави пускането на детските клиники. Обещанията бяха всичко да стане до юли, а стана до края на годината. Нямаме фонд, който да не използваме“, допълни той и подчерта, че буквално всичко се използва в „Пирогов“. „Искаме да обслужваме още повече хора. Затова правим и разделяне на потоците – планов и спешен“, добави той. \r\nПо думите му утре и други ден ще са последните окончателни съпоставки със синдикатите. „Надявам се в четвъртък сутринта да подпишем новия колективен трудов договор, където по нов начин става формирането на основната работна заплата. Очакваме повишение на основното трудово възнаграждение, което ще се отрази и върху фонд „Работна заплата“ и мисля, че хората ще бъдат по-доволни от това . Нека да минат преговорите докрай и тогава ще го обявим официално“, каза още той.\r\nЛюба АЛЕКСИЕВА", "date": "2018.03.20", "title": "Проф. Асен Балтов, УМБАЛСМ „Н. И. Пирогов“: Очакваме в четвъртък да подпишем новия колективен трудов договор, където по нов начин става формирането на основната работна заплата"}
{"url": "http://www.focus-news.net/news/2018/03/20/2501770/shumen-v-grada-be-otbelyazan-20-mart-svetovniya-den-na-sotsialnata-rabota.html", "text": "В Шумен бе отбелязан 20 март - Световния ден на социалната работа, предаде репортер на Радио „Фокус“- Шумен. Домакин на събитието бе Комплексът за социални услуги за деца и семейства. В срещата участваха представители на 22 държавни и общински институции, доставчици на социални услуги от община Шумен. Значимостта на професията на социалния работник бе в основата на разговора, в който се включиха професионалистите от социалните структури в Общината. Венета Господинова, директор на КСУДС, посочи, че социалната работа не е професия, а кауза. „Съвременната социална работа изисква от нас да бъдем и психолози, и педагози. Ние сме до най-уязвимите и най- страдащите хора. Знаем как да бъдем съпричастни, как да застанем до тях, да ги придружим, да им помогнем“, каза Венета Господинова. Петранка Петрова, директор на дирекция „Социална политика и здравеопазване“ в Община Шумен, също поздрави участниците с професионалния празник. Тя отбеляза, че социалните услуги са най-търсените и най-необходимите на територията не само на община Шумен, но и на цялата държава. „Работата на социалния работник остава недооценена, тя е ниско платена и същевременно това е най-търсената професия. И най-необходим е социалният работник в днешно време-дали с оглед на миграционните процеси, безработицата, или толкова много оставени самотни възрастни хора, но всеки един от тях опира до социална услуга иначе изпада в зависимост и социална изолация. Вчера в социалното министерство стартира национална среща и се борим  за увеличаване на разходните стандарти с 20-30% в новия бюджет, с което да бъде издигнат статутът на социалния работник и да получи достойно заплащане“, каза Петранка Петрова. Доц. Роси Михайлова прочете поздравителен адрес от името на ректора на Шуменския университет. Тя изрази благодарност за доброто сътрудничество. „Вие давате на нашите студенти различни хоризонти, показвате им реалната социална работа“, каза доц. Михайлова.\r\nИвелина ИВАНОВА", "date": "2018.03.20", "title": "Шумен: В града бе отбелязан 20 март - Световния ден на социалната работа"}
{"url": "http://www.focus-news.net/news/2018/03/20/2501766/varna-ima-izdadeno-razreshenie-za-stroezh-na-novata-sgrada-na-regionalna-biblioteka-pencho-slaveykov.html", "text": "Има издадено разрешение за строеж на новата сграда на Регионална библиотека „Пенчо Славейков” във Варна. Това каза кметът на Община Варна Иван Портних при откриването на изложбата „Аз съм мечтател…” по повод 135 години от създаването на библиотеката и 125 години от рождението на нейния първи директор Добрин Василев, предаде репортер на Радио „Фокус“ – Варна. „Гордеем се, че Варна има такава културна институция с богата история. Това ни задължава не само да я запазим, но и да я развиваме“, заяви кметът. Той припомни, че в конкурса за нова сграда на библиотеката са участвали 350 проекта от над 40 държави, а одобрение е получил проектът на холандското архитектурно бюро “Architects for Urbanity”.\r\nНародният представител от ПП ГЕРБ – Варна Емилия Милкова, дългогодишен директор на библиотеката във Варна, благодари на екипа, който в годините неуморно е вървял по пътя, завещан от предците ни. „Особено се вълнувам, знаково е, че варненската библиотека има толкова приятели. Духовността, книгите, четенето събират съмишленици. Варненската библиотека е създадена от будни варненци. Това е гражданското общество в онова време. Само пет години след освобождението на България варненци решават, че имат нужда от дом на книгата. Четеното, знанието, науката – това е пътят за развитието на един град“, каза още Емилия Милкова.\r\nНа тържеството за откриване на изложбата присъстваха и родственици на първия директор на библиотеката Добрин Василев.\r\nНастоящият директор на библиотеката Радка Калчева отбеляза, че празникът на библиотеката днес е двоен – 135 години от създаването на библиотеката и 125 години от рождението на нейния първи директор Добрин Василев. „Мисията, заложена от книжовната дружина преди 135 години – да възпитаваме любов към четенето, да насърчаваме младите хора и гражданите да четат, изпълняваме неуморно и в момента. Работим за налагането на такива значими проекти, които да връщат младите хора към книгата, да ги вдъхновяват“, заяви Радка Калчева.\r\nМарияна ВАЛЕНТИНОВА", "date": "2018.03.20", "title": "Варна: Има издадено разрешение за строеж на новата сграда на Регионална библиотека „Пенчо Славейков”"}
{"url": "http://www.focus-news.net/news/2018/03/20/2501761/afp-vladimir-putin-i-donald-tramp-ne-sa-obsazhdali-sluchaya-skripal.html", "text": "Президентите на Русия и САЩ Владимир Путин и Доналд Тръмп не са обсъждали случая с отравянето на бившия полковник от ГРУ Сергей Скрипал, който влоши отношенията между Москва и западните столици, съобщиха от Кремъл, предава AFP.\r\n„Не“, е бил отговорът на говорителя на руския президент Дмитрий Песков, на въпрос дали двамата лидери са обсъждали случая Скрипал.\r\nПревод и редакция:", "date": "2018.03.20", "title": "AFP: Владимир Путин и Доналд Тръмп не са обсъждали случая Скрипал"}
{"url": "http://www.focus-news.net/news/2018/03/20/2501772/nimh-utre-shte-ima-prevalyavaniya-ot-dazhd-v-severozapadnite-rayoni-ot-snyag.html", "text": "През нощта, след временното намаление на облачността, от запад тя отново ще започне да се увеличава. Ще бъде почти тихо с минимални температури между минус 2° и 3°, в югозападните райони и по Черноморието до 5-6°. Утре вятърът от юг-югозапад ще се усили и в източната половина от страната и по северните склонове на планините временно ще е силен, но още преди обяд в източните райони ще се ориентира от изток, а в северните от североизток. До вечерта вятърът в цялата страна ще се ориентира от север-североизток и с него ще нахлува студен въздух. Ще бъде облачно с  превалявания от дъжд, в северозападните райони от сняг. Максималните температури ще бъдат в широки граници – от 3-4° в северните райони до 16-17° в южните, в София около 9°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане сутринта все още ще бъде по-ниско от средното за март. През деня ще продължи да се повишава и вечерта вече ще е по-високо.\r\nПрез нощта срещу четвъртък валежи от сняг ще има на много места в Северна България и високите полета на Западна.\r\nНад Черноморието ще има значителна облачност, първоначално средна и висока. По-късно през деня от север на юг ще започнат валежи от дъжд, които през нощта срещу четвъртък ще се примесват и преминават в сняг. Ще духа предимно умерен източен, вечерна вече североизточен вятър. Максимални температури на въздуха: 8°-13°. Вълнението на морето ще бъде 2 - 3 бала. Температурата на морската вода е 6° – 7°.\r\nНад планините ще бъде облачно с превалявания от сняг, под 1600-1700 метра от дъжд, но през нощта срещу четвъртък границата на снега значително ще се понижи. Ще духа силен югозападен вятър, който вечерта ще се ориентира от северозапад. Максималната температура на височина 1200 метра ще е около 7°, на 2000 метра около 0°.\r\nВ четвъртък, с умерен и силен вятър, от североизток ще продължи да нахлува студен въздух. Валежите също ще продължат, ще са повсеместни, в много райони значителни. В Северна България и високите котловинни полета ще вали сняг, в по-голямата част от Горнотракийската низина - отначало дъжд, но със застудяването и там дъждът ще се примесва и ще преминава в сняг; само в крайните югозападни и в югоизточните райони ще остане дъжд. В комбинация с вятъра, на много места в Северна България и по високопланинските проходи ще има условия за виелици и навявания. В петък валежите ще отслабват, но едва привечер ще започнат да спират. Вятърът ще отслабне, в Западна България чувствително. Ще бъде студено за март, с максимални температури в по-голямата част от страната около нулата, в крайните югозападни и в югоизточните райони - до 6°-7°. В събота ще преобладава облачно време, на места и ще превали слаб сняг. Вятърът ще отслабне, на места в Западна България и ще стихне. Сутрешните температури ще са отрицателни – в Северна България ще са и под минус 5°, дневните слабо ще се повишат.", "date": "2018.03.20", "title": "НИМХ: Утре ще има превалявания от дъжд, в северозападните райони - от сняг"}
{"url": "http://www.focus-news.net/news/2018/03/20/2501764/prof-asen-baltov-umbalsm-n-i-pirogov-blizo-15-mln-lv-se-plashta-za-izvanreden-trud-na-godina.html", "text": "Близо 1,5 млн. лв. се плаща за извънреден труд на година. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с оздравителния план на болницата, предаде репортер на Агенция „Фокус“. „Икономията идва от това, че ако в момента аз поддържам 2700 щатни бройки, аз трябва да плащам за тях и да задържам финансов ресурс, който да ги подсигури. Оставащите 550 щатни бройки се попълват от персонала като допълнителен труд. Това означава, че даваме всеки месец пари, които не отговарят на стандарта. Ще закрием тези 550 щатни бройки. Служителите ще работят толкова, колкото са работили и досега“, обясни проф. Балтов. По думите му в продължение на 30-40 години „Пирогов“ няма промяна в структурата на тези звена. \r\n„Идва момент, в който трябва да отговорим на действителността. Близо 1,5 млн. лв. се плаща извънреден труд на година. Няма да има намаление на заплатите и няма да има съкращение на персонала. Персоналът, който не достига, за да се поддържа ниво на компетентност, в момента при това окрупняване, ще бъде достатъчен и ще си имаме нормално ниво, което трябва да има във всяка една клиника“, каза още проф. Асен Балтов.\r\nЛюба АЛЕКСИЕВА", "date": "2018.03.20", "title": "Проф. Асен Балтов, УМБАЛСМ „Н. И. Пирогов“: Близо 1,5 млн. лв. се плаща за извънреден труд на година"}
{"url": "http://www.focus-news.net/news/2018/03/20/2501771/pregled-na-mezhdunarodnite-novini-do-19-chasa-agentsiya-fokus.html", "text": "Русия предупреди Македония за негативните последствия от присъединяването на страната към НАТО за регионалната сигурност и за двустранните отношения. Това бе съобщено от МВнР на Русия след срещата между заместник-външния министър на Русия Александър Грушко и посланика на Македония в Москва Гоце Караянов, предава ТАСС.\r\n„Състоя се обмен на мнения по ситуацията на Балканите“, пише в официално заявление на министерството. От руска страна са подчертани негативните последствия за регионалната сигурност и двустранните отношения от плановете за присъединяване на Македония в НАТО“.\r\nДвамата събеседници са потвърдили готовността си да продължат взаимодействията в сферите, представящи взаимен интерес. „Отбелязано е важното значение на възобновяването на дейността на междуправителствената комисия по търговско-икономическо и научно-техническо сътрудничество“, подчертават в руското външно министерство.\r\n*** Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган за пореден път отправи остри думи към Вашингтон за политиката и действията в Сирия, предаде информационната агенция Догу хабер ажансъ (ДХА).\r\n В изказване на редовното седмично заседание на Парламентарната група на ПСР Ердоган критикува изявленията на официален говорител на САЩ за „загрижеността от ситуацията в Африн”. „Когато ние споделяхме с вас нашата загриженост, тогава вие къде бяхте? Когато ви казвахме да дойдете и заедно с вас да прочистим терористичните организации, тогава къде бяхте? … Ако сте стратегически ортак с нас, тогава ще трябва да проявявате към нас уважение. А вие се опитвате да ни заблуждавате. Такава голяма заблуда, че вкарахте над 5 хиляди ТИР-а с оръжие в нашия регион.”, аргументира се Ердоган. \r\nОсвен това той обръща специално внимание и на предстоящите през 2019 год. три вида избори. „Целта ни е да спечелим първо местните, а след това и общите парламентарни избори с над 50%. А за самите президентски избори просто нямаме никакъв друг шанс, освен победа поне с 50% + 1”, апелира Ердоган, цитиран от ДХА.\r\n***  Посланикът на САЩ в Прищина Грег Делалуи призова депутатите в косовския парламент във вторник да ратифицират споразумението за демаркация на границата между страната си и Черна гора, предава македонската медия  \"Плюс Инфо\". \r\nДелалуи заяви, че младите хора в Косово искат намаляване на безработицата и либерализиране на визовия режим.\r\n\"Депутатите в парламента на Косово трябва да гласуват за Споразумението за демаркация \", заяви посланикът.\r\nПреди днешната следобедна сесия на косовския парламента, в която споразумението е включено на дневен ред, първият заместник министър-председател и външен министър Бехджет Пацолисъщо изпрати призив за ратифицирането.\r\n\"На когото Косово и интересите на народа са свещени, нека гласува за демаркацията. Никой, дори Черна гора, член на НАТО и член на НАТО, не може да бъде заплаха за територията на Косово. Всяка несправедливост, ако се случи, ще бъде коригирана\", заяви Пацоли. Той призова \"Косово да не зависи от съседните страни по въпроси от национален интерес\".\r\n***  В училище в град Сейнт Мери в американския щат Мериленд е избухнала стрелба, предава  ABC News.\r\nОт офиса на местния шериф съобщават, че стрелбата се се случила в гимназия „Грейт милс“ и че на място е пристигнала полиция. В момента училището е отцепено. \r\nВсе още няма информация за жертви както и за самоличността на нападателя.\r\n***  Стрелбата в гимназия „Грейт милс“ в американския щат Мерилънд е „овладяна“. Местните власти съобщават, че има ранени, предава местната радиостанция  WRAL.\r\nГоворителят на шерифа в град Сейнт Мери, Джули Инглинг където избухва стрелбата, съобщи, че има ранени, но не уточни колко на брой и колко сериозно. Тя допълни, че „няма информация“ за загинали. На място е пристигнала полиция. \r\nГубернаторът на щата Мерилънд Лари Хоугън съобщи, че следи ситуацията и призова хората да следват инструкциите на властите, пристигнали на местопрестъплението.\r\n***Министърът на външните работи на Гърция Никос Коцияс е разкрил съдържанието на предложението, което е отправил в Скопие за разрешаване на спора за името. Това се е случило в кулоарите на срещата на външните министри на страните-членки на ЕС в Брюксел. Той е заявил, че проектопредложението е в ръцете на македонското правителство, като е добавил, че предпочитаното от Атина име на бившата югорепублика е „Горна Македония“, пише електронното издание на гръцкия вестник Protothema.\r\n„Съставихме текст, който представлява цялостната ни позиция за разрешаване на всички проблеми, които имаме с БЮРМ (Бивша югославска република Македония), както и дневен ред за бъдещото ни сътрудничество, което ще бъде от полза и за двете страни. Изпратих предложението в Скопие преди няколко дни“, е заявил Коцияс.\r\nВ документа се съдържат пет приемливи варианта за новото име на бившата югорепублика, като Атина има предпочитания към „Горна Македония“, като са включени и „червени линии“.\r\nГръцкото издание припомня, че ръководителят на гръцката дипломация трябва да се срещне с македонския си колега Никола Димитров в Скопие в четвъртък и се очаква резултатите от преговорите да бъдат решаващи за бъдещото развитие на разговорите между двете страни и за това дали е възможно да бъде намерено решение на спора за името. Освен с Димитров, Коцияс ще се срещне и с лидерите на опозиционната македонска партия ВМРО-ДПМНЕ.\r\n***Русия предупреди Македония, че нейното евентуално присъединяване към НАТО ще има негативни последици за страната, регионалната сигурност и двустранните отношения между двете страни, предава излъчващият на албански скопски телевизионен канал „Алсат – М“.\r\nТова е казал заместник-министърът на външните работи на Русия Сергей Грушко на македонския посланик в Русия Гоце Караиванов на среща в руското МВнР във вторник, предава МИА.\r\n„На срещата бяха разменени мнения за ситуацията на Балканите. От руска страна бяха посочени негативните последици за регионалната сигурност и двустранните отношения от плановете за присъединяване на Македония към НАТО“, се казва в съобщението на руското външно ведомство.\r\nГрушко и Караиванов са потвърдили и готовността за продължаване на взаимноизгодното сътрудничество между двете страни. Те са се съгласили за важността от възобновяването на дейността на междуправителствената комисия за търговско-икономическо и научно-техническо сътрудничество, се добавя още в заявлението.\r\n***Президентите на Русия и САЩ Доналд Тръмп и Владимир Путин са разговаряли по телефона във вторник по случай триумфа на руския държавен глава на президентските избори в Русия в неделя, предава AFP.\r\nОт Белия Дом са потвърдили, че разговорът се е състоял, но не са дали подробности за съдържанието му.\r\n***Президентите на Русия и САЩ Владимир Путин и Доналд Тръмп проведоха телефонен разговор във вторник, по време на който, освен другото, са обсъдили ситуациите в Сирия и Украйна, съобщиха от пресслужбата на Кремъл, предава РИА Новости.\r\n„Обсъдени са проблемите в Сирия и вътрешноукраинската криза. Двете страни са отбелязали необходимостта от постигането на спешни резултати в разрешаването им“, се казва в съобщението.\r\nОсвен това се отбелязва, че лидерите на страните са обменили мнения по въпроси от икономическото сътрудничество. „Проявен е интерес за неговата активизация. Отделно е засегната сферата на енергетиката“, се подчертава в съобщението на Кремъл.\r\n*** Нападателят от училището в американския щат Мериленд, където рани двама ученици, е загинал от раните си в болницата, след като бе застрелян от пазача на учебното заведение, предава AFP.\r\nШерифът на окръг Сейнт Мери Тим Камерън е заявил, че полицаят, отговорен за сигурността в училището, е преследвал, настигнал и застрелял нападателят, който в последствие е загинал от раните си.\r\n***Македонският премиер Зоран Заев потвърди днес, че гръцкото проектопредложение по спора за името между Атина и Скопие е пристигнало и заяви, че македонското правителство е изпратило свое предложение в Атина, предава скопският телевизионен канал „МРТ“.\r\nПроектопредложението на Скопие, според думите на Заев, трябва да бъде инструмент, който да помогне, а не да навреди на подготовката на преговорите, които ще продължат на 30 март във Виена.\r\n„Не искам да навлизам в детайли. Министър Никола Димитров по-късно ще даде отговор на всички въпроси. Предложението пристигна, както и нашето е изпратено като версия“, заяви Заев пред журналистите.\r\nЩо се отнася до посещението на гръцкия външен министър Никос Коцияс, той заяви, че става въпрос за обратна визита.\r\n***Президентите на Русия и САЩ Владимир Путин и Доналд Тръмп не са обсъждали случая с отравянето на бившия полковник от ГРУ Сергей Скрипал, който влоши отношенията между Москва и западните столици, съобщиха от Кремъл, предава AFP.\r\n„Не“, е бил отговорът на говорителя на руския президент Дмитрий Песков, на въпрос дали двамата лидери са обсъждали случая Скрипал.\r\n***Министерството на външните работи на Русия покани всички посланици на среща с ръководството и експерти от Департамента по въпросите на неразпространението и контрола над въоръженията към ведомството на 21 март в Москва, за да обсъдят случая около отравянето на бившия полковник от ГРУ Сергей Скрипал. Това съобщи пред ТАСС официалният представител на руското МВнР Мария Захарова.\r\n„На 21 март в МВнР на Русия са поканени всички акредитирани в Русия посланици на чуждестранни държави“, заяви Захарова. „Основната тема на срещата ще е ситуацията около заявленията на Великобритания за употреба на нейна територия на отровни вещества“.\r\n„Планира се да се доведе официалната гледна точка на Русия до знанието на представителите на чуждестранните държави, както и да се отговори на възможните въпроси, както и да се зададат въпроси от руска страна“, добави тя.\r\nПредставителят на руското външно ведомство отбеляза, че заради позицията на Лондон, до сега никой не знае с какво вещество е отровен Скрипал.\r\n„Освен това бихме искали да отбележим, че в пресата се появяват голямо количество мнения, оценки и даже „спомени“ на експерти по зададената тема. Официалната информация на руската страна беше озвучена в Съвета за сигурност на ООН, ОБСЕ, ОЗХО и т.н. За съжаление, до момента, независимо от многобройните обръщения към Лондон, никой незнае какво именно вещество е използвано в Солсбъри“, подчерта Захарова.\r\n„Съответно, всички хипотези по тази тема само отклоняват вниманието от главния въпрос – непредоставянето от Великобритания на Русия на фактологически материали, освен обвинения, озвучени в груб маниер“, добави още тя.", "date": "2018.03.20", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/03/20/2501773/afp-donald-tramp-vazhvali-strahotnoto-si-priyatelstvo-s-prestolonaslednika-na-sauditska-arabiya.html", "text": "Президентът на САЩ Доналд Тръмп възхвали „страхотното си приятелство“ с престолонаследника на Саудитска Арабия Мохамед бин Салман, който беше на посещение в Белия Дом във вторник, предава AFP.\r\n„Чест е, че престолонаследникът на Саудитска Арабия е тук с нас“, заяви Тръмп по време на посещението на бин Салман в Белия Дом. „Връзката ни е по-силна от всякога – разбираме се“.\r\n„Имаме наистина страхотно приятелство, страхотна връзка“, добави още американският държавен глава.\r\nПревод и редакция:", "date": "2018.03.20", "title": "AFP: Доналд Тръмп възхвали „страхотното си приятелство“ с престолонаследника на Саудитска Арабия"}
{"url": "http://www.focus-news.net/news/2018/03/20/2501768/tass-mvnr-na-rusiya-pokani-vsichki-poslanitsi-na-sreshta-po-sluchaya-skripal-na-21-mart.html", "text": "Министерството на външните работи на Русия покани всички посланици на среща с ръководството и експерти от Департамента по въпросите на неразпространението и контрола над въоръженията към ведомството на 21 март в Москва, за да обсъдят случая около отравянето на бившия полковник от ГРУ Сергей Скрипал. Това съобщи пред ТАСС официалният представител на руското МВнР Мария Захарова.\r\n„На 21 март в МВнР на Русия са поканени всички акредитирани в Русия посланици на чуждестранни държави“, заяви Захарова. „Основната тема на срещата ще е ситуацията около заявленията на Великобритания за употреба на нейна територия на отровни вещества“.\r\n„Планира се да се доведе официалната гледна точка на Русия до знанието на представителите на чуждестранните държави, както и да се отговори на възможните въпроси, както и да се зададат въпроси от руска страна“, добави тя.\r\nПредставителят на руското външно ведомство отбеляза, че заради позицията на Лондон, до сега никой не знае с какво вещество е отровен Скрипал.\r\n„Освен това бихме искали да отбележим, че в пресата се появяват голямо количество мнения, оценки и даже „спомени“ на експерти по зададената тема. Официалната информация на руската страна беше озвучена в Съвета за сигурност на ООН, ОБСЕ, ОЗХО и т.н. За съжаление, до момента, независимо от многобройните обръщения към Лондон, никой незнае какво именно вещество е използвано в Солсбъри“, подчерта Захарова.\r\n„Съответно, всички хипотези по тази тема само отклоняват вниманието от главния въпрос – непредоставянето от Великобритания на Русия на фактологически материали, освен обвинения, озвучени в груб маниер“, добави още тя.\r\nПревод и редакция:", "date": "2018.03.20", "title": "ТАСС: МВнР на Русия покани всички посланици на среща по случая Скрипал на 21 март"}
{"url": "http://www.focus-news.net/news/2018/03/20/2501774/smolyan-noviyat-glaven-arhitekt-na-obshtinata-dimitar-dimov-vstapi-ofitsialno-v-dlazhnost.html", "text": "Димитър Димов е новият главен архитект на община Смолян след като спечели конкурса, обявен от кмета Николай Мелемов. Той встъпи официално в длъжност в понеделник, 19 март. Това съобщиха от пресцентъра на Община Смолян.\r\nАрх. Димов е завършил ВИАС-София и е магистър- архитект. Бил е гл. архитект на общините Борино и Доспат. Работил е в община Смолян като архитект, специалист и гл. специалист в областта на териториално-селищното устройство, градоустройството и архитектурата. Има спечелени обществени поръчки, които са в процес на проектиране. \r\nАрх.Димов е изработил проекти в градоустройството, промишлени и селскостопански сгради, жилищни и обществени сгради в Смолян и страната. Занимава се с проектантска и консултантска дейност.\r\nЧлен е на Камарата на архитектите в България и Съюза на архитектите в България.    \r\nАрхитект Димов посочи, че ще подобри работата на експертните съвети. Според него до края на годината трябва да се одобри Общият устройствен план на града, както и да се реши проблема с паркирането. В работата си той ще разчита и на помощта на колегите си. \r\nДосега длъжността гл. архитект се изпълняваше от арх. Мирослава Шамаранова.", "date": "2018.03.20", "title": "Смолян: Новият главен архитект на общината Димитър Димов встъпи официално в длъжност"}
{"url": "http://www.focus-news.net/news/2018/03/20/2501777/predstoyashti-sabitiya-v-stranata-za-21-mart-agentsiya-fokus.html", "text": "***\r\nОт 11.00 часа в хотел „Риу“ в Правец вицепрезидентът Илияна Йотова ще изнесе заключителната лекция на настоящия курс на Българското училище за политика „Димитър Паница“.\r\n***\r\nОт 09.00 часа ще започне пленарното заседание на Народното събрание.\r\n***\r\nОт 10.30 часа Делегация на Групата за приятелство Македония – България, водена от заместник-председателя на Събранието на Република Македония Фросина Ташевска-Ременски ще се срещне с председателя на Народното събрание Цвета Караянчева. В 11.30 часа в зала „Изток“ ще разговарят с народните представители от Групата за приятелство България – Македония в 44-тото Народно събрание. \r\n***\r\nОт 10.00 часа ще започне седмичното заседание на Министерския съвет.\r\n***\r\nОт 12.00 часа в Клуба-музей на авиацията на Терминал 1 на Летище „София“ министърът на туризма Николина Ангелкова ще присъства на пресконференция на Асоциацията на българските авиокомпании, по време на която ще бъде направен Анализ на авиационния пазар през 2017 г.\r\nСлед пресконференцията, от 13.00 часа ще се състои годишната среща на авиационната индустрия, на която се очаква да присъстват представители на българските авиокомпании, ДП РВД, Летище София, Гражданска въздухоплавателна администрация, държавни институции. По време на срещата ще  бъдат връчени годишните  награди на АБА.\r\n***\r\nОт 09.30 часа 7-и състав на Специализирания наказателен съд ще заседава по делото срещу Цветелин Ц., Антон А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Христо Х., Красимир Х., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Персин П., на когото са повдигнати обвинения за организиране и ръководене на организирана престъпна група.\r\n***\r\nОт 10.00 часа 6-и състав на Специализирания наказателен съд ще заседава по делото срещу Даниел М. и Христо А., на които са повдигнати обвинения за престъпление по служба.\r\n***\r\nОт 10.00 часа в Големия салон на БАН, Институтът по полимери към БАН ще представи актуални разработки на модерни полимерни материали и технологии, намерили отзвук в световната наука и с очакван ефект върху важни за обществото проблеми. От 11.00 часа в Института по полимери (ул. „Акад. Георги Бончев”, блок 103) ще се проведат практически демонстрации. \r\n***\r\nОт 10.00 часа от Института по полимери (ул. „Акад. Георги Бончев”, блок 103), Институтът по полимери към БАН ще представи актуални разработки на модерни полимерни материали и технологии, намерили отзвук в световната наука и с очакван ефект върху важни за обществото проблеми. \r\n***\r\nОт 10.30 часа 18-и състав на Специализирания наказателен съд ще заседава по делото срещу Богомил М., Ивелин Д. и Ивайло Х., на които са повдигнати обвинения за изнудване.\r\n***\r\nОт 11.00 часа в Пресклуба на БТА ще се проведе пресконференция на Обединени бизнес клубове. \r\n***\r\nОт 11.00 часа в Пресклуба на БТА ще се проведе пресконференция на Институт по аграрна икономика (ИАИ) към ССА, Аграрен университет - Пловдив (АУ) и Нов български университет (НБУ), на която ще бъде представен проекта \"Иновационни модели за повишаване на конкурентоспособността на земеделските стопанства в България\". \r\n***\r\nОт 13.30 часа в НДК започва първия ден от Конференцията на високо равнище БЪДЕЩЕТО НА ТРУДА: Подход, основан на жизнения цикъл. \r\n***\r\nОт 13.30 часа в сградата на Висшия съдебен съвет на ул. „Екзарх Йосиф“ 12 ще се проведе заседание на прокурорската колегия на Съвета. \r\n***\r\nОт 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за  организиране и ръководене на организирана престъпна група.\r\n***\r\nОт 16.30 часа в Галерия „Униарт“ на Нов български университет ще се проведе лекция на Кшищоф Чижевски, директор на Центъра „Крайграничие - на изкуства, култури, народи“ в Сейни. \r\n***\r\nОт 19.00 часа в Литературен клуб „Перото“  ще бъде представен сборникът с разкази и фейлетони „Тимур и неговите командоси“ на Вилислав Георгиев.\r\n***\r\nОт 20.00 часа в зала 1 на НДК ще се състои концерт-спектакъл „Аз съм, Българийо, твоя дъщеря“ на Поли Паскова.\r\n***\r\nОт 18.00 часа в пространството на Арт Галерия Le Papillon ще бъде открита изложба живопис „Морска музика“ на Георги Йорданов.\r\n*** \r\nОт 11.00 часа в пресклуба на БТА ще се състои пресконференция на Обединени бизнес клубове на тема \"Политики на малките и средни предприятия. Принципна работа на ОБК.\" Ще бъдат представени регионалното и областно ръководство на организацията и информация за Балканска конференция.\r\n*** \r\nОт 18.00 часа в Изложбени зали „Рафаел Михайлов“ ще бъде открита изложба на Илия Банков. \r\n*** \r\nОт 19.00 часа в МДТ „Константин Кисимов“ще се състои празничен концерт на МДТ „Константин Кисимов“ по случай Празника на Велико Търново.\r\n***\r\nОт 11.00 часа кметът на Община Видин, Огнян Ценков ще даде редовна пресконференция в залата на 6-ти етаж на административната сграда.\r\n***\r\nОт 09.00 часа служителите в затворите във Враца излизат на протест.\r\n***\r\nОт 10.00 часа в 80 стая (Стаята на Общински съвет) ще се проведе процедура, чрез публично състезание за възлагане, на обществена поръчка с предмет: „Ремонт и обновяване на ДГ „Знаме на мира“, ж.к. „Дъбника”, град Враца“.\r\n***\r\nОт 17.00 часа в малката зала на Художествна глаерия „Иван Фунев“ ще се проведат XXIX Зимни четения „Поруганато достойнство на един виден врачански поборник“ – Красимир Григоров.\r\n***\r\nОт 17.00 часа в къща на КДК ще се проведе поетична вечер „Пролетни гласове“ – млади дарования от литературен клуб „Ботевци“.\r\n***\r\nОт 17.30 часа в Синята зала на Малдежкия дом ще се проведе среща разговор с проф. Вили Лаков и Христо Христов и ще бъде представена книгата „Бивши хора“.\r\n*** \r\nОт 17.30 часа в ХГ „Недялко Каранешев“ ще бъде представен романа „Повече от любов“ на Радослав Гизгинджиев.\r\n***\r\nОт 9.00 часа в Спортна зала „Никола Петров“ ще се проведе Областно първенство по хандбал за момичета и момчета 5 - 7 клас от ученически игри 2017/2018 година.\r\n***\r\nОт 13.00 часа заместник-министърът на околната среда и водите Красимир Живков ще направи първа копка на пречиствателната станция за отпадъчни води на Добрич.\r\n***\r\nОт 11.00 часа на площад „Велбъжд” ще започнат тържествата по повод официалния празник на града – „Кюстендилска пролет”. \r\n***\r\nОт 09.00 часа служителите в затворите в Ловеч излизат на протест.\r\n***\r\nОт 17.30 часа в Малкия салон на Двореца на културата Тихомир Иванов представя книгата си \"Камино: Пътят на завръщането\". \r\n***\r\nОт 10.00 часа в зала 1, Апелативният съд ще гледа делото срещу Ахмед Муса и 13-те имами. Делото е насрочено за датите от 21.03. 2018 г. до 05. 04. 2018 г.  включително за всеки работен ден. В първото заседание по делото съдът назначи съдебно-техническа, както и комплексна тюркологична, арабистка и теологическа експертиза.\r\n***\r\nВ 09.00 часа в зала 10 Окръжният съд ще гледа делото срещу Васил Т. по обвинение в това, че на 30.09.2016 г. в землището на гр. Садово, обл. Пловдивска, е направил опит умишлено да умъртви другиго – Т. Б., с двойно гражданство – българско и арменско, по начин и със средство – огнестрелно оръжие, опасно за живота на мнозина – Г. А., В. С., Т. К. , Е. Д. и А. Г.\r\n***\r\nОт 18 часа, в къщата \"Мексиканско изкуство\" на ул. \"Артин Гидиков\"№11 в Стария град ще бъде представена книгата \"Неразказани легенди на маите\" и ще бъде открита изложба с илюстрации към книгата, нарисувани от Ана Монтеро. \r\n*** \r\nОт 11.00 часа в зала 712 на Областна администрация ще заседава Областната комисия „Военни паметници“. \r\n***\r\nОт 10.00 часа в сградата на отделението по Палиативни грижи на Комплексния онкологичен център в Русе ще се проведе пресконференция във връзка със зачестилите спекулации в общественото пространство за броя на болните от онкологични заболявания в регионa.\r\n***\r\nОт 18:30 часа, в Аулата на Корпус 2 на Русенския университет „Ангел Кънчев“ ще се проведе тематична френска филмова вечер. Филмът ще бъде комедията  „Je fais le mort“.\r\n***\r\nОт 17.00 часа в зала 2 на Община Стара Загора ще се проведе публично обсъждане на проекта за изграждане на социални жилища в града. \r\n***\r\nОт 09.00 часа ще се състои официалното откриване на новата градинка пред Природоматематическата гимназия „Добри Чинтулов“. \r\n***\r\nОт 15.00 часа в Пресклуб на БТА-Хасково ще се проведе пресконференция на ученици от ПМГ „Акад. Боян Петканчин“ – Хасково по повод свързаното със смъртта на две техни съученички съдебно дело. \r\n***\r\nОт 19.00 часа в залата на ДКТ „Иван Димов“ ще се проведе концерт, посветен на 90 години от рождението на композитора Тодор Танев. \r\n*** \r\nОт 9.30 часа в Шуменски окръжен съд ще се проведе поредно заседание по делото „Хитрино“.\r\n*** \r\nОт 13.15 часа във физкултурния салон на II ОУ \"Д-р П. Берон\" ще се проведе волейболна среща \"Ученици срещу учители“.", "date": "2018.03.20", "title": "Предстоящи събития в страната за 21 март (Агенция „Фокус“)"}
{"url": "http://www.focus-news.net/news/2018/03/20/2501779/pazardzhik-regionalna-biblioteka-nikola-furnadzhiev-uchastva-v-evropeyskata-kampaniya-tsifrova-sedmitsa.html", "text": "В Регионална библиотека „Никола Фурнаджиев” – Пазарджик ще се проведе открит урок, посветен на безопасността в Интернет, съвместно с Областната дирекция на МВР в града, съобщиха за Радио „Фокус“ – Пазарджик от библиотеката. Тази инициатива е в рамките на пан-европейската кампания All Digital Week (Цифрова седмица), която ще се проведе от 19-25 март. Кампанията е за повишаване на цифровата грамотност и използването на цифровите технологии, а лектор от Областната дирекция на МВР ще говори за сигурността в електронното общуване пред ученици от Профилирана гимназия „Ив.С.Аксаков” в Пазарджик. Инициативата ще се проведе на 22 март от 12,30 часа в Читалня „Хуманитарни науки” в библиотеката.\r\nВаня НИКОЛОВА", "date": "2018.03.20", "title": "Пазарджик: Регионална библиотека „Никола Фурнаджиев” участва в европейската кампания „Цифрова седмица”"}
{"url": "http://www.focus-news.net/news/2018/03/20/2501776/sofiya-zam-kmetat-d-r-todor-chobanov-shte-predstavi-ideyata-za-prevrashtaneto-na-podzemnite-prostranstva-v-gradska-gradina-v-zona-za-savremenno-izkustvo.html", "text": "Зам.-кметът д-р Тодор Чобанов ще представи пред журналисти подземните пространства (бункера на мавзолея) в Градска градина на София и идеята на Столичната община за превръщането им в зона за съвременно изкуство. Това съобщиха от пресцентъра на Столична община.  Събитието ще се състои на 21 март в 12.30 часа.", "date": "2018.03.20", "title": "София: Зам.-кметът д-р Тодор Чобанов ще представи идеята за превръщането на подземните пространства в Градска градина в зона за съвременно изкуство"}
{"url": "http://www.focus-news.net/news/2018/03/20/2501782/predsedatelyat-na-narodnoto-sabranie-tsveta-karayancheva-razgovarya-s-predstaviteli-na-damski-organizatsii-vav-varna.html", "text": "Председателят на Народното събрание Цвета Караянчева разговаря с представители на дамски организации във Варна, съобщиха от пресцентъра на Народното събрание. На срещата те представиха своята съвместна работа в полза на нуждаещи се техни съграждани и поставиха въпроси, свързани със законопроектите за доброволчеството, за възрастните хора, както и за евентуални промени в Закона за закрила на детето. \r\nБлагодаря ви за това, което правите, обърна се Цвета Караянчева към представителките на неправителствения сектор. Хубаво е, че сте обединени, че сте заедно и е достойно за възхищение това, което успявате да направите в полза на обществото чрез подкрепа за най-уязвимите наши съграждани, подчерта тя. Председателят на Народното събрание се ангажира да отнесе въпросите на представителките на неправителствения сектор към народните представители от ресорните парламентарни комисии.\r\nВ срещата участваха представители на Асоциация „Да съхраним жената“, Зонта клуб, Inner Wheel Club Varna.", "date": "2018.03.20", "title": "Председателят на Народното събрание Цвета Караянчева разговаря с представители на дамски организации във Варна"}
{"url": "http://www.focus-news.net/news/2018/03/20/2501785/vitsepremierat-ekaterina-zaharieva-rakovodi-savetite-obshti-vaprosi-i-obshti-vaprosi-po-chlen-50.html", "text": "Съветите “Общи въпроси” и “Общи въпроси” по чл. 50 от Договора за Европейския съюз заседаваха днес в Брюксел под ръководството на вицепремиера Екатерина Захариева, съобщиха от пресцентъра на МВнР.   \r\nВ началото на своето заседание Съветът “Общи въпроси” постигна без дискусии споразумение следващите избори за Европейски парламент да се проведат между 23 и 26 май 2019 г. Съветът ще консултира с Парламента проекта на решение. След като получи становището на Парламента, Съветът се очаква да приеме официално решението си преди края на юни. \r\nСъветът подготви и заключенията за мартенския Европейски съвет. \r\nРаботни места, растеж и конкурентоспособност ще бъдат основните теми на вниманието на лидерите. Европейският съвет ще обсъди и актуалното състояние на търговските отношения на ЕС. \r\nОтчитайки Стратегията за Западните Балкани Европейският съвет ще приеме заключения относно предстоящата среща на върха в София през май. Лидерите ще обсъдят още отношенията с Турция, както и отравянето на Сергей и Юлия Скрипал.  \r\nВ рамките на днешния Съвет Европейската комисия информира държавите-членки за диалога си с полските власти по отношение на прилагането на върховенството на закона.   \r\nВ отговор на журналистически въпрос относно върховенството на закона в държавите от Западните Балкани и как това се отразява на тяхната европейската перспектива, Захариева коментира: “Някои колеги подчертаха по време на Съвета, че независимостта и безпристрастността на съдебната система не е само условие за присъединяване, а необходимо условие, което трябва да спазва всяка държава членка. Стратегията за Западните Балкани също отделя внимание на върховенството на закона.”  \r\nПо отношение срещата ЕС-Турция във Варна, българският първи дипломат информира, че подготовката върви доста усилено. “На предстоящия Европейски съвет колегите от Гърция и Кипър ще запознаят лидерите с напрежението, което се създаде, но се надявам това да не доведе до отлагане. Напротив, тази среща е възможност да обсъдим отношенията си. До момента няма отлагане на среща”, каза Захариева на пресконференцията след Съвета.   \r\nДнес следобед под ръководството на вицепремиера Захариева заседава и Съветът “Общи въпроси” по чл. 50 от Договора за Европейския съюз, който се занимава с Брекзит. Съветът във формат 27 без Обединеното кралство обсъди проекта на насоки за рамката на бъдещите отношения с Кралството, който се очаква да бъде одобрен в края на седмицата от Европейския съвет (чл. 50). Главният преговарящ Мишел Барние информира министрите за хода на преговорите  с британската страна, след като вчера бе обявен постигнатият значителен напредък по споразумението за оттегляне, включително преходния период.  \r\n“Вървим в правилната посока, но нищо не е договорено, докато всичко не е договорено. Трябва бързо да постигнем напредък по останалите отворени въпроси, в това число управлението на споразумението за оттегляне и границата между Ейре и Северна Ирландия”, каза Екатерина Захариева.", "date": "2018.03.20", "title": "Вицепремиерът Екатерина Захариева ръководи Съветите “Общи въпроси” и “Общи въпроси” по член 50"}
{"url": "http://www.focus-news.net/news/2018/03/20/2501786/sport-real-madrid-shte-privlicha-vratar-za-60-miliona-evro.html", "text": "Реал Мадрид вече е подготвил оферта на стойност 60 милиона евро за вратаря на римския Рома Алисон Бекер, твърди авторитетното италианско спортно издание Corriere dello Sport. Според информацията, президентът на мадридския гранд Флорентино Перес е готов да предложи петгодишен договор и заплата от 5 милиона евро за стража. Към футболиста са проявили интерес Ливърпул и Пари Сен Жермен.", "date": "2018.03.20", "title": "Спорт: Реал Мадрид ще привлича вратар за 60 милиона евро"}
{"url": "http://www.focus-news.net/news/2018/03/20/2501784/burgas-publichna-lektsiya-na-tema-hristiyanskite-moneti-v-ahtopolskoto-srebarno-sakrovishte-1977-g-shte-se-provede-v-istoricheskiya-muzey.html", "text": "Образователната програма на РИМ-Бургас „Опознай Бургас и Бургаския край“ продължава този петък – 23 март с лекцията „Християнските монети в Ахтополското сребърно съкровище (1977 г.)“. Автор е Мирослав Класнаков от Археологическата експозиция в Бургас. Това съобщиха от пресцентъра на Община Бургас.\r\nАхтополското сребърно съкровище е открито случайно през 1977 г. в местността „Зигрите”, разположена северозападно от центъра на гр. Ахтопол. На 20 октомври същата година е прибрано в Бургаския музей.\r\nСъкровището се състои от различни предмети за украса и четиристотин петдесет и две сребърни монети – сто и единадесет християнски и триста четиридесет и една ислямски, с общо тегло около 2 кг. Те са отсечени от 14 различни държави или държавни обединения, на 5 континента – Европа, Азия, Африка, Северна и Южна Америка, в над 42 различни монетарници.\r\nЗа всички любители на нумизматиката Бургаският музей предлага богат избор от реплики на монети, придружени от сертификат за произход.\r\nПубличните лекции са всеки петък от 16:00 часа, в Изложбената зала на Историческия музей в Бургас (ул. „Лермонтов“ 31 – вход от ул. „Георги Кирков“).\r\nВходната такса за лекциите е преференциална. Цената за възрастни е 2 лв., а за учащи и пенсионери – 1 лв.", "date": "2018.03.20", "title": "Бургас: Публична лекция на тема „Християнските монети в Ахтополското сребърно съкровище (1977 г.)“ ще се проведе в Историческия музей"}
{"url": "http://www.focus-news.net/news/2018/03/20/2501783/ria-novosti-donald-tramp-zayavi-che-mozhe-da-se-sreshtne-s-vladimir-putin-v-nay-blizko-badeshte.html", "text": "Президентът на САЩ Доналд Тръмп заяви, че може да се срещне с руския си колега Владимир Путин в най-скоро време, предава РИА Новости.\r\nСпоред думите на Тръмп, лидерите, освен другото, ще обсъдят надпреварата във въоръжението, която „е излязла извън контрол“.\r\n„Вие знаете, че той (Путин) заяви, че да участваш в надпревара във въоръжението не е много хубава работа. Ние ще изхарчим повече от 700 милиарда долара за превъоръжаване през тази година. Ние продължаваме да укрепваме и сме по-мощни от всяка друга страна и няма да позволим на никой даже да се доближи до това, което имаме“, заяви американският лидер пред журналистите.\r\nОсвен това той отбеляза, че по време на тази среща  би искал да обсъди с Путин „Украйна, Сирия, Северна Корея и много други неща“.\r\nКакто агенция „Фокус“ вече информира, по-рано във вторник Путин и Тръмп проведоха телефонен разговор по инициатива на американската страна, в хода на който американския държавен глава е поздравил руския президент за триумфалната му победа на изборите в неделя. Освен това те са обсъдили въпроси от международния дневен ред, включително ситуацията около Украйна, Сирия и Северна Корея. Путин е подчертал, че са необходими координирани усилия за ограничаването на надпреварата във въоръжаването.\r\nЛидерите на Русия и САЩ са се срещали лично два пъти. През юли м.г. президентите проведоха пълноценни преговори по време на срещата на върха на Г-20 в Хамбург. През ноември с.г. Путин и Тръмп си поговориха „на крак“ по време на срещата на върха на Азиатскотихоокеанското икономическо сътрудничество във виетнамския град Дананг. Тогава двамата одобриха съвместно заявление за Сирия. След това двамата проведоха няколко телефонни разговора.\r\nПревод и редакция:", "date": "2018.03.20", "title": "РИА Новости: Доналд Тръмп заяви, че може да се срещне с Владимир Путин в най-близко бъдеще"}
{"url": "http://www.focus-news.net/news/2018/03/20/2501788/pazardzhik-sdruzhenie-za-onkobolni-i-priyateli-initsiira-pregledi-na-mlechna-i-shtitovidna-zhleza-na-22-mart.html", "text": "„Сдружение за онкоболни и приятели” - Пазарджик инициира прегледи в деня на първата пролет – 22 март от 13:30 часа в Центъра за социална рехабилитация и интеграция на лица с онкологични заболявания на ул. „Ал. Стамболийски”. Това съобщи за Радио „Фокус“ – Пазарджик Мария Чергарова, председател на УС на „Сдружение за онкоболни и приятели”. „Профилактичните прегледи са на млечна жлеза и щитовидна жлеза с подвижния ехограф и видеопринтер, които бяха дарени на сдружението с помощта на дарители в дарителска кампания, подкрепена от вицепремиера Екатерина Захариева. Такава мащабна кампания за превенция на коварното заболяване не е провеждана до сега в България. Най-напред през тази година направиха своя преглед дамите в община Лесичово. След техния пример ги последваха дамите в с. Пищигово, с. Калугерово, с. Сарая, с. Бъта, гр. Велинград. Благодарим на всички, които ни поканиха да отидем на място и се погрижиха за здравето на хората. Благодарим и на тези, които ни съдействаха за осъществяване на превенцията. Поради завишения процент на новооткрита патология прегледите с подвижния ехограф продължават. Можем да отидем навсякъде, където ни поканят. По този начин се скъсява разстоянието между лекар и пациент. Целта ни е да подсетим всеки, който не е направил своя профилактичен преглед, да не чака утре, а да го направи сега и целогодишно да мисли за здравето си. Минута преглед може да спаси живот“, каза Чергарова.\r\nВаня НИКОЛОВА", "date": "2018.03.20", "title": "Пазарджик: „Сдружение за онкоболни и приятели” инициира прегледи на млечна и щитовидна жлеза на 22 март"}
{"url": "http://www.focus-news.net/news/2018/03/20/2501806/zam-ministar-valentin-yovev-nagradi-nay-dobriya-proekt-v-oblastta-na-transportnata-infrastruktura.html", "text": "Заместник-министърът на регионалното развитие и благоустройството инж. Валентин Йовев връчи отличието на най-добрия проект в категория „Транспортна пътна инфраструктура“ в рамките на  тазгодишното издание на конкурса \"INFRASTRUCTURE BULGARIA AWARDS- Награди за принос в развитието на инфраструктурата на България 2018 г.\" За победител в категорията журито определи строителството на път II-18 „Софийски околовръстен път – Западна дъга в участък от км 0+780 до км 6+309“, а призът спечели Агенция „Пътна инфраструктура“ като възложител на  строителство, а компанията “Джи пи груп“ – за изпълнител на обекта. Това съобщиха от пресцентъра на МРРБ.\r\nЗаместник-министър Йовев отбеляза, че с подкрепата на ЕС в страната ни бяха реализирани десетки инфраструктурни проекти, с които може да се гордеем, затова да се изберат най-добрите е било изключително трудна задача за журито. „Трудно се номинира най-добрият проект, защото напоследък и строители, и проектанти придобиха значителен опит в своята дейност. Нещата се случват бързо, финансирането е безпроблемно“, коментира той. „Строителството на участък 2 от Западната дъга на Софийския околовръстен път бе един мащабен проект, чрез който бяха свързани трите магистрали – „Тракия“, „Хемус“ и „Струма“. Днес пътуването в този участък е много по-комфортно и безопасно, като се намаляват и вредните емисии“, каза още заместник-регионалният министър. \r\nОт името на АПИ наградата получи инж. Светослав Глосов, член на Управителния съвет на Агенция „Пътна инфраструктура“. Той благодари на журито за високата оценка и подчерта, че през тази година АПИ ще стартира тръжни процедури за около 3 млрд. лв. Голяма част от тях се финансират от ЕС.  Горди сме, че голяма част от обектите, включително и наградените, са изпълнени от български компании, заяви инж. Глосов. \r\nОбщо 2 проекта на Агенция „Пътна инфраструктура“ бяха отличени по време на церемонията. Втората награда е за рехабилитацията на пътя Асеновград - Смолян, реализирана по програма \"Транзитни пътища V\".\r\nТази година инициативата отличията са в 5 категории, а победителите са определени от 17-членно авторитетно жури. Проектите, които са оценявани са реализирани в периода 1 януари 2016 г. - 31 декември 2017 г.", "date": "2018.03.20", "title": "Зам.-министър Валентин Йовев награди най-добрия проект в областта на транспортната инфраструктура"}
{"url": "http://www.focus-news.net/news/2018/03/20/2501787/150-yazovira-sa-v-tezhko-sastoyanie-ministrite-shte-reshat-da-se-grizhi-li-za-tyah-targovsko-druzhestvo-dokato-stanat-darzhavna-sobstvenost-obzor.html", "text": "По информация на Държавната агенция по метеорология и технически надзор 150 язовира в страната са в тежко състояние. На 14 март правителството взе решение да създаде търговско предприятие, което да стане собственик на язовирите, за които общините не могат да се грижат, най-често поради липса на средства. Държавата планира да придобие язовирите през законодателни промени. Освен това през промени в Закона за водите язовирите ще бъдат категоризирани на големи и малки, ще се определят и изискванията за експлоатацията им. Преди конференция по повод Световния ден на потребителя министърът на икономиката Емил Караниколов изтъкна, че отстраняването на нередностите по язовирите ще започне веднага след създаването на търговското дружество и прехвърлянето на собствеността. Той уточни, че не може да се каже колко ще струва отстраняването на нередностите, докато не стане ясно кои от всички язовири ще станат собственост на държавата. Според анализ в момента има около 5700 язовира, от които над 4500 са собственост на общините. Няма точна справка за нужните средства, например за язовир „Бели Искър“ по думите на министъра се говори за сума между 30 и 60 млн. Правителството настоява собствениците и операторите на язовири да са задължени да правят аварийни планове. Предлага се създаването на фонд, в който собствениците на язовири да внасят определена сума от приходите си. \r\nМинистър Емил Караниколов заяви, че вероятно утре ще бъде факт създаването на търговското дружество, което да поддържа язовирите, докато станат собственост на държавата. Предлага се дружеството да бъде или към Министерството на икономиката, или към структурата, която се занимава с бедствията и авариите. Това ще бъде обсъдено и гласувано на заседанието на Министерски съвет. На заседание при вицепремиера Валери Симеонов всички министерства са се обединили около предложението с изменение в Закона за водите собствениците или операторите на язовири да са задължени да изготвят аварийни планове. Обсъжда се и идеята да има търговско дружество, което да поддържа речните корита. \r\nБиляна ИВАНОВА", "date": "2018.03.20", "title": "150 язовирa са в тежко състояние, министрите ще решат да се грижи ли за тях търговско дружество, докато станат държавна собственост (ОБЗОР)"}
{"url": "http://www.focus-news.net/news/2018/03/20/2501780/vanshniyat-ministar-na-makedoniya-ima-razlika-mezhdu-makedonskoto-i-gratskoto-proektosporazumenie.html", "text": "Министърът на външните работи на Македония Никола Димитров заяви на пресконференция във вторник, че между проектоспорзуменията на Гърция и Македония по спора за името има разлики, предава скопското електронно издание „Фокус“.\r\n„Гръцкото проектоспоразумение в момента е предмет на анализ. Не съм убеден, че ще бъде коректно да коментирам съдържанието му, винаги, когато говорим пред медиите работата се усложнява. Може би е честно да кажем, че има разлики и се надяваме, че ако мислим в една посока, ще успеем да преодолеем различията“, заяви Димитров, като добави, че македонското проектопредложение е изпратено в Атина и че целта е да се постигне приемливо решение и за двете страни.\r\nПревод и редакция:", "date": "2018.03.20", "title": "Външният министър на Македония: Има разлика между македонското и гръцкото проектоспоразумение"}
{"url": "http://www.focus-news.net/news/2018/03/20/2501808/vasilka-danzhurska-shivach-na-narodni-nosii-v-savremennata-moda-vse-po-chesto-se-sreshtat-drehi-s-elementi-na-traditsionnite-balgarski-kostyumi.html", "text": "В съвременната мода все по-често се срещат дрехи с елементи на традиционните български костюми. Това каза в интервю за Радио „Фокус“ – Пирин Василка Данжурска, шивач на народни носии, която живее в симитлийското село Крупник. По думите ѝ в настоящия момент има голям интерес от страна на хората към носиите. „В настоящия момент мисля, че много българи обичат да се обличат в народни носии. Даже в различни села се възобновяват традиции, свързани с това, на празници почти всички хора от населеното място да се обличат в носии. Дори в ежедневието в момента се носят много дрехи с българска шевица“, каза още Данжурска. Тя обясни, че шие различни носии от регионите в страната, като всяка от тях се отличава с характерни елементи за областта, от която идва. По думите ѝ изработката на народна носия е доста сложно занимание, изискващо определен набор от познания и умения. Данжурска отбеляза, че още от малка обича да се занимава с ръкоделия. „Баба ми ме научи да бродирам и плета на една кука, а преди 6 години, тук, в село Крупник, моите племенници ме помолиха да им направя носии за кукерските празници, които се провеждат в селото. Уших въпросните костюми и тъй като се получиха много добре реших да се занимавам с това и в бъдеще“, допълни Данжурска. Тя заяви, че от първото си шиене до днес, трудно може да каже колко народни носии е направила. По отношение на това какви са уменията, които се изискват за правенето на народни костюми, Данжурска отбеляза: „Първото, което трябва да можеш, е да кроиш и шиеш, а след това да имаш усета, за да изработиш носията с гайтан – ширити, сарма“. Тя каза още, че е трудно са се правят носии, като украсата е нещото, което определя сложността.  „Всъщност трудността зависи от това каква е украсата на самия костюм – с колко гайтан, колко маниста, колко ширити има и така нататък. По принцип правенето на шопските носии отнема най-много време, защото имат най-много редове с пайети“, уточни Данжурска. Тя посочи, че времетраенето за изработка на народните носии е различно, според тяхната сложност.\r\nЛивия НИНОВА", "date": "2018.03.20", "title": "Василка Данжурска, шивач на народни носии: В съвременната мода все по-често се срещат дрехи с елементи на традиционните български костюми"}
{"url": "http://www.focus-news.net/news/2018/03/20/2501807/ministar-temenuzhka-petkova-balgariya-razpolaga-s-80-ot-kompresornite-stantsii-na-teritoriyata-na-balkanite-vseki-vlozhen-lev-e-investitsiya-v-nashata-ikonomika.html", "text": "Именно енергийната инфраструктура ще ни даде възможност да осъществим тази междусистемна свързаност със съседните на нас страни. Това ще направи целия наш регион много по-сигурен и по-конкурентоспособен. Това заяви министърът на енергетиката Теменужка Петкова, която участваше във връчването на наградите за принос в развитието на енергийната инфраструктура в България, предаде репортер на Агенция „Фокус“. Министър Петкова припомни, че именно в София през 2015 г. е поставено началото на инициатива, свързана с изграждането на инфраструктурата в Централна и Югоизточна Европа. „Досега сме постигнали много сериозни резултати. В края на 2016 година България вече има първата междусистемна връзка за доставка на природен газ между България и Румъния. Тя е въведена в експлоатация и действие. Това е един проект, който години наред не можеше  да бъде реализиран, но благодарение на усилията на колегите от „Булгартрансгаз“ , на нашите партньори, този проект стана възможен“, подчерта министър Петкова. Тя обърна внимание и на друг важен проект, свързан със сигурността на доставките – реконструкцията и модернизацията на компресорните станции в България. „България разполага с 80% от компресорните станции на територията на Балканите. Тази изключително ценна инфраструктура сме я изградили тук, в България. Всеки един лев, който е инвестиран в тази инфраструктура, а ние сме инвестирали за първия етап на модернизацията 220 млн. лева, е инвестиция в нашата сигурност и конкурентоспособността на нашата икономика“, обясни енергийният министър. \r\nТя изрази надежда в рамките на Българското председателство на Съвета на ЕС да бъде даден старт и на друг важен проект в областта на енергетиката – интерконекторът Гърция-България.", "date": "2018.03.20", "title": "Министър Теменужка Петкова: България разполага с 80% от компресорните станции на територията на Балканите, всеки вложен лев е инвестиция в нашата икономика"}
{"url": "http://www.focus-news.net/news/2018/03/20/2501809/hurryiet-turtsiya-obvini-predstavitelyat-na-oon-za-choveshkite-prava-che-si-satrudnichi-s-teroristichni-organizatsii.html", "text": "Турция даде рязко критичен отговор на твърденията в доклада на комисаря на ООН по човешките права Зеид Раад ал Хюсеин, в който той призова Анкара да отмени незабавно извънредното положение в страната. В заявлението на турските власти се казва, че „под негово ръководство службата на ООН се е довела до състояние да си сътрудничи с терористични организации“, пише турското издание Hurryiet.\r\n„Лицето, което стои начело на международна институция с безспорна глобална важност, за съжаление доведе спомената служба на ООН до състояние да си сътрудничи с терористични организации. Ние осъждаме тази ситуация. Ние сме натъжени от нанесените щети на тази универсална организация“, пише в съобщение от Министерството на външните работи на Турция от 20 март.\r\n„Както вече стана ясно от предишните му заявления, комисарят е загубил обективността и независимостта си по въпроси, които засягат Турция, като е развил предразсъдъци срещу нашата страна. Последният текст, който публикува, съдържа недоказани обвинения, които съвпадат точно с пропагандните усилия на терористичните организации. Това е неприемлива ситуация“, се казва още там.\r\nПревод и редакция:", "date": "2018.03.20", "title": "Hurryiet: Турция обвини представителят на ООН за човешките права, че си „сътрудничи с терористични организации“"}
{"url": "http://www.focus-news.net/news/2018/03/20/2501810/mitko-ivanov-hudozhnik-sled-pochistvaneto-na-voynishkiya-pametnik-v-burgas-se-vidya-imeto-na-negoviya-avtor.html", "text": "След почистването на Войнишкия паметник в Бургас се видя името на неговия автор, съобщи за Радио „Фокус“-Бургас художникът Митко Иванов. Това е Владимир Петров, а срещу името е написано Бургас, което се тълкува, че е изработен специално за падналите воини от града и региона. Монументът се намира пред сградата на Военния клуб в морския град. Той бе почистен през изминалата седмица по инициатива на общинския съветник и председател на Постоянната комисия по туризъм в Общинския съвет-Бургас Живко Табаков и на художника Митко Иванов. По време на акцията става ясно, че паметникът не е серийно производство, както се смяташе до сега. „Преди да бъде върнат на едно достойно място, паметникът е бил захвърлен от комунистическата власт в задния двор на сграда в центъра на Бургас, а после в местността „Капчето“, където военните имат имот и чак през 2005 год., благодарение на мецената Руси Куртлаков, е възстановен на едно достойно място пред Военния клуб в Бургас”, каза още Иванов.\r\nМария РУСЕВА", "date": "2018.03.20", "title": "Митко Иванов, художник: След почистването на Войнишкия паметник в Бургас се видя името на неговия автор"}
{"url": "http://www.focus-news.net/news/2018/03/20/2501811/sport-albanski-otbor-shte-bade-izvaden-ot-evroturnirite-za-10-godini-i-shte-plati-1-milion-evro-globa.html", "text": "Шесткратният шампион на Албания Скендербеу ще получи забрана да играе 10 години в европейските клубни турнири и глоба от 1 милион евро, разкри The Guardian. Информацията на британското издание се базира на изтекъл доклад на УЕФА, в който се казва, че албанският отбор „уговаря футболни мачове, както никой не е правил по-рано в историята на играта“ и че „клубът е действал като оръдие на организираната престъпност“. В доклада се споменава за 53 подозрителни мача с участието на Скендербеу в периода 2010-а – 2016-а година.", "date": "2018.03.20", "title": "Спорт: Албански отбор ще бъде изваден от евротурнирите за 10 години и ще плати 1 милион евро глоба"}
{"url": "http://www.focus-news.net/news/2018/03/20/2501781/oblastniyat-upravitel-na-pernik-irena-sokolova-svlachishte-se-aktivizira-na-patya-breznik-tran.html", "text": "Днес следобед, на територията на Област Перник, се активизира едно от свлачищата, намиращо се на входа на град Трън. Това съобщи за Агенция „Фокус“ областният управител на Перник Ирена Соколова. \r\n„Намира се на път II-63 между 44 и 47 км. Свлачището е от лявата страна на пътя по посока Трън“, уточни тя. По думите ѝ в късните часове на следобеда е било спряно движението на тежкотоварните автомобили през този пътен участък, а към момента е преустановено цялото движение. „На практика това е основната пътна артерия, свързваща областта с града. В момента се използва един обиколен маршрут между селата Велиново и Глоговица, който също не е безпроблемен, но при всички случаи дава алтернатива. Това, което правят екипите в момента, е да дренират терена. В момента не вали дъжд и се надяваме да може да свършим работата по укрепването, защото утре рано ще започне насипването на едър камък и скална маса, която да уплътни. При добри метеорологични условия вдругиден ще има имаме възможност и за асфалтиране на пропуканите участъци“, допълни още Ирена Соколова. \r\nИван ЛАЗАРОВ", "date": "2018.03.20", "title": "Областният управител на Перник Ирена Соколова: Свлачище се активизира на пътя Брезник – Трън"}
{"url": "http://www.focus-news.net/news/2018/03/20/2501778/protothema-v-nyu-york-se-provede-miting-makedoniya-znachi-gartsiya.html", "text": "Гръцката диаспора в САЩ е организирала и провела митинг в Ню Йорк срещу употребата на термина „Македония“ в бъдещото име на бившата югорепублика, предава електронното издание на гръцкия вестник Protothema.\r\nМероприятието е организирано съвместно от Американо-гръцката образователна прогресивна асоциация, Федерацията на гръцките общества в Ню Йорк, Пан-македонската асоциация на САЩ, Гръко-американския съвет и няколко други местни гръцки организации в щата Ню Йорк.\r\nМитингът е приветстван и подкрепен от Архиепископа на архидиоцеза на Америка Деметриос, който се е присъединил към него, заедно с други изтъкнати членове на гръцката диаспора в САЩ.\r\nПревод и редакция:", "date": "2018.03.20", "title": "Protothema: В Ню Йорк се проведе митинг „Македония значи Гърция“"}
{"url": "http://www.focus-news.net/news/2018/03/20/2501813/dobrich-tretoklasnichka-ot-ou-hristo-botev-specheli-dve-shahmatni-kupi-na-sastezaniya-v-rumaniya.html", "text": "Третокласничката от ОУ „Христо Ботев“ в Добрич Ивелина Христова спечели две шахматни купи на състезания в Румъния, предаде кореспондентът на Радио „Фокус” – Варна. Ивелина Христова е възпитаник на Шахматен клуб (ШК) „Енергия 21“ в добруджанския град. Негов възпитаник е и Момчил Петков, два пъти републикански шампион на страната и участник в многобройни шахматни състезания по света със завоювани отличия. В турнира по класически шахмат в град Слобозия за деца до 10-годишна възраст са участвали 47 момчета и момичета. При момичетата първото място убедително е завоювано от Ивелина Христова, безапелационно изпреварила всички свои конкуренти. В комплексното класиране добричката ученичка е с половин точка по-малко от шампиона, като е заела второ място с 5 точки, четири победи и две равни срещи. За това постижение десетгодишното момиче от Добрич е наградено с купа, медал и диплома. Въпреки високия си резултат тя каза, че съжалява, че поради големия брой участници и малък брой кръгове не се е срещнала в директен двубой с шампиона, за да изпревари и всички момчета. В румънския град Констанца състезателката от ШК „Енергия 21“ е взела участие в силния открит турнир по ускорен шахмат, където са играли 35 състезатели без ограничение по пол и възраст. Стартовият номер по рейтинг е поставил Ивелина на 30-то място в началото на проявата.  Шахматистката отново е станала носител на купа, но този път за жени. В комплексното класиране в конкуренция с много по-силни по рейтинг, опит и възраст състезатели тя е заела 15-то място с 5 точки от 9 възможни с резултат четири победи, три загуби и две равни срещи, посочват от клуба. С една точка пред нея, с 6 точки са класираните на трето и шесто място в турнира - участникът от последния финал при мъжете Деян Димитров, състезател на ШК „Хармония“ в град Шабла и Тома Киряков, състезател  от ШК „Енергия 21“ в град Добрич. Тези две постижения на малката шахматистка увеличават личния й международен рейтинг и по двете дисциплини. Турнирите в Румъния са полезен урок за десетгодишната Ивелина Христова, която с по-голяма увереност  продължава да следва трудния път на нейните  шахматни кумири - българката Антоанета Стефанова и унгарката  Юдит Полгар, посочват още от клуба.  \r\nЖулиета НИКОЛОВА", "date": "2018.03.20", "title": "Добрич: Третокласничка от ОУ „Христо Ботев“ спечели две шахматни купи на състезания в Румъния"}
{"url": "http://www.focus-news.net/news/2018/03/20/2501775/makedonskata-akademiya-na-naukite-priemaneto-na-edno-ime-za-tsyalostna-upotreba-iziskva-promyana-na-konstitutsiyata-to-e-nepriemlivo-i-neprilozhimo.html", "text": "Председателят на Македонската академия на науките и изкуствата (МАНУ) Таки Фити смята, че приемането на едно име за цялостна употреба в рамките на спора между Атина и Скопие е невъзможно и неприложимо, предава македонската държавна агенция „Макфакс“.\r\n\"Предложенията за името Република Македония или евентуално име с географско определение да се произнася като в македонския език и да се пише само с латинските букви, т.е. името на езика македонски да се пише с латински букви и да се пише, както в нашата страна, са абсурдни и неиздържани \", заяви Таки Фити.\r\nСпоред председателя на МАНУ, приемането едно име за цялостна употреба, означава едно име за международна и вътрешна употреба и изисква промяна на Конституцията, промяна на имената на институциите и преразглеждане на всички международни договори, в които се използва конституционното име на страната. Съответно, добавя той, това решение е невъзможно и неприложимо.\r\nПревод и редакция:", "date": "2018.03.20", "title": "Македонската академия на науките: Приемането на едно име за цялостна употреба изисква промяна на Конституцията - то е неприемливо и неприложимо"}
{"url": "http://www.focus-news.net/news/2018/03/20/2501789/d-r-nikolay-skenderski-ministerstvoto-na-okolnata-sreda-i-vodite-tryabva-da-sazdava-predvidimi-mestoobitaniya-za-belite-shtarkeli.html", "text": "Министерството на околната среда и водите трябва да създава предвидими местообитания за белите щъркели. Това каза в интервю за Радио „Фокус“ д-р Николай Скендерски, ветеринарен лекар в Зоопарка в София. Според него оттам нататък грижата за щъркелите трябва да се поеме от регионалните инспекции по околната среда и водите. Д-р Скендерски обясни, че първият признак за настъпването на хипотермия при щъркелите е обездвижването и адинамичността. Други животозастрашаващи за птиците фактори са замръзването на техните местообитания и липсата на храна, добави лекарят. Обледенените птици, при които вече е настъпила хипотермия, трябва незабавно да бъдат прибрани на закрито, но не и да бъдат оставяни на течение, препоръча Скендерски. „Забелязвам по телевизията, че дадоха един репортаж, където се вижда как хранят щъркелите с риба, която е междинна между цаца и меджит. По принцип това е солена риба и тя не е подходяща при по-продължително даване като храна на изгладнелите щъркели, защото солта не действа много добре. Възможни са отрицателни последствия при хранене с осолената риба. По принцип се препоръчва да се дава подходящ вид месо, примерно пилешко, което не е замръзнало и не е осолено. Това са елементарните неща“, каза още д-р Николай Скендерски. Той допълни, че ако до 72 часа не се наблюдава подобряване в състоянието на птиците, е препоръчително да се търси помощта на спасителните центрове. Хората не могат да положат ветеринарно-медицинските грижи, които биха били направени в подобен център, добави Скендерски. Риск за щъркелите крие и т.нар. „одомашняване“, водещо до загуба на част от природните инстинкти на птиците, нужни за миграционните процеси, коментира Скендерски.", "date": "2018.03.20", "title": "Д-р Николай Скендерски: Министерството на околната среда и водите трябва да създава предвидими местообитания за белите щъркели"}
{"url": "http://www.focus-news.net/news/2018/03/20/2501816/predstoyashti-mezhdunarodni-sabitiya-za-21-mart-agentsiya-fokus.html", "text": "Външният министър на Руската федерация Сергей Лавров е на посещение в Япония на фона на спора с Токио за Курилските острови.\r\n***Френският президент Еманюел Макрон е на посещение на в  Холандия. Ще бъде приет от краля Вилем-Александър.\r\n***Руски и американски астронавти ще излетят за Международната космическа станция.\r\n***Ще се проведе заседание на Съвета за сигурност на ООН за Либия.", "date": "2018.03.20", "title": "Предстоящи международни събития за 21 март (Агенция \"Фокус\")"}
{"url": "http://www.focus-news.net/news/2018/03/20/2501815/inzh-deyan-ivanov-kmet-na-beloslav-11122-mln-leva-e-byudzhetat-na-obshtinata-za-2018-godina.html", "text": "Бюджетът на Община Белослав за 2018 година е 11,122 млн. лева. Това каза за Радио „Фокус“ – Варна кметът на Община Белослав инж. Деян Иванов. Средствата са близо 2 млн. лева повече в сравнение с миналата година, като увеличението е факт без повишаване на местните данъци и такси. Общата сума за делегирани от държавата дейности е 6,748 млн. лева, за местни дейности и дофинансирани от държавата дейности сумата е 4,374 млн. лева. „За образование са предвидени 4,121 млн. лева, от които за издръжка на детските градини предвидената сума е малко над 357 000 лева. Издръжката на ферибота за 2018 заедно с текущите ремонти е 1,718 млн. лева. За социална политика сме предвидили 155 000 лева, за домашен и социален патронаж предвидените средства са 73 000 лева. Собствените приходи на Общината, които се изразходват за чистота, улично осветление, озеленяване, улична мрежа, детски площадки и паркове, са в размер на 1,394 млн. лева“, допълни  кметът инж. Деян Иванов.\r\nМарияна ВАЛЕНТИНОВА", "date": "2018.03.20", "title": "Инж. Деян Иванов, кмет на Белослав: 11,122 млн. лева е бюджетът на общината за 2018 година"}
{"url": "http://www.focus-news.net/news/2018/03/20/2501814/global-times-kitay-si-dzinpin-se-zareche-da-brani-teritorialniya-integritet-na-kitay-ot-vanshna-agresiya-i-predupredi-separatistite.html", "text": "Китайският президент Си Дзинпин се зарече да брани териториалния интегритет на Китай и отправи остро предупреждение срещу тези, които биха опитали да разцепят страната, по време на речта си при закриването на Конгреса на ККП във вторник, пише китайското правителствено издание за международна политика Global Times.\r\nКоментарите на Си, за които анализаторите смятат, че са преднамерено и очевидно твърди, целят да изпратят ясен сигнал на антагонистичните сили вътре и извън Китай.\r\nВсички действия или трикове, целящи да разделят китайската територия са обречени на сигурен провал и ще бъдат посрещнати със съпротива от китайския народ и ще бъдат наказани от историята, заяви Си по време на заключителната среща на 13-ия Народен конгрес на Китай.\r\nТой посочи, че китайския народ има решителността, самочувствието и способностите да разгроми сецесионистките опити, независимо под каква форма са те. „Китайския народ споделя общата вяра, че никога не е позволил и че е абсолютно невъзможно да се отдели и сантиметър от огромната територия на страната – от Китай“, категоричен бе китайският лидер.\r\nИзказването е било прието с бурни овации от делегатите. Няколко от тях коментираха пред Global Times, че се чувстват сигурни и мотивирани, особено що се отнася до справянето с нарастващите домашни и външни заплахи.\r\n„Не може да е по-ясно, че забележките целят да изпратят ясен сигнал на сецесионистките сили в Тайван, Хонг Конг, Синдзян-уйгурския автономен окръг и Тибет“, заяви Чуй Сай-пен, член на законодателното събрание на специалния административен регион Макао.\r\n„Твърдия коментар на президента на такова значимо събитие са ясна декларация за решимостта на Китай да брани териториалния си интегритет, особено в период, когато домашните и външните заплахи се умножават“, заяви  Ксу Гуангю, пенсиониран генерал-майор и висш съветник на китайското военно ведомство.\r\nПревод и редакция:", "date": "2018.03.20", "title": "Global Times (Китай): Си Дзинпин се зарече да брани териториалния интегритет на Китай от външна агресия и предупреди сепаратистите"}
{"url": "http://www.focus-news.net/news/2018/03/20/2501812/svlachishte-se-aktivizira-i-v-pernishko-patyat-smolyan-madan-ostava-zatvoren-za-mesetsi-obzor.html", "text": "Ново свлачище се е активизирало вследствие на обилните валежи от дъжд. Този път то е на територията на Област Перник, на пътя Брезник-Трън. Свлечената заемна маса между км 44 и км 47 наложи преустановяването на движение на път II-63 в този участък. „На практика това е основната пътна артерия, свързваща областта с града. В момента се използва един обиколен маршрут между селата Велиново и Глоговица, който също не е безпроблемен, но при всички случаи дава алтернатива. Това, което правят екипите в момента, е да дренират терена. В момента не вали дъжд и се надяваме да може да свършим работата по укрепването, защото утре рано ще започне насипването на едър камък и скална маса, която да уплътни. При добри метеорологични условия вдругиден ще има имаме възможност и за асфалтиране на пропуканите участъци“, коментира за Агенция „Фокус“ областният управител на Перник Ирена Соколова.\r\nПътят Смолян-Мадан ще остане затворен месеци наред заради огромното свлачище, стана ясно на брифинг, свързан с основните изводи в доклада за извършените от експертите огледи на срутището на път ІІ-86.\r\nПредседателят на УС на Агенция „Пътна инфраструктура“ инж. Дончо Атанасов изрази надежда другата седмица да бъде асфалтиран и обезопасен пътят, който ще заобиколи свлачището. Очаква се в сряда пътят да бъде пробит и отворен. По него ще преминават бусове и лекотоварни автомобили. Инж. Атанасов уточни, че са осигурени достатъчно автобуси за връзка на откъснатите населени места с областния център. Той отбеляза, че най-важното нещо е да няма социално напрежение при такива тежки ситуации и увери, че имат стегната организация. Инж. Атанасов предупреди, че всички мероприятия, които ще извършват, не са безопасни за хората, които ще ги правят. „Пътят трябва да бъде безопасен, няма кой да поеме тази отговорност и да го пусне. Ще продължим с огромна енергия да помагаме на хората да не се чувстват откъснати“, каза той. \r\nРъководителят на експертната работна група по случая доц. д-р Стефчо Стойнев обясни, че на базата механизма на развитие на срутищниня процес, тяхното предложение към АПИ е, че на този етап не е допустимо разчистването на пътя и осигуряването на преминаването през него. По думите му, ако си позволят да отнемат част от тези скални маси, това ще наруши равновесието на блока отгоре и рискуват цялото скално количество да се озове на пътя или в долината на река Черна. „Смятаме, че взетото решение за обходен път е много навременно и правилно, тъй като дори и да се тръгне към разчистване на тези скални маси, ремонтирането или възстановяването на пътя, също изисква затварянето му от порядъка на 4-6 месеца“, допълни той. По думите му трябва да се премине към проучвателни дейности и възстановяване на пътя без да се отваря аварийно, особено сега. Според него проучвателните проекти могат да се извършват и в това състояние, но самите възстановителните работи трябва да изчакат стабилизацията на процеса и затихването му. Той препоръча да се изградят укрепителни зони, а районът на стария водопровод трябва да се ремонтира и обезопаси. Според него задължително трябва де се тампонират пукнатините и да продължи изпълнението на мониторинга. Доц. Стойнев подчерта, че динамиката на времето несъмнено ще оказва влияние върху активността на срутищния процес. Той уточни, че пътното платно е в състояние, което не е засегнато от този процес. Има затрупване на пътя, който се намира в сравнително добро състояние. По думите му експертната комисия е наясно с механизма, по който се е развил срутищният процес. Той посочи, че в момента има активен стадий на развитие, но постепенно водещи до затихване. Според него динамиката на времето несъмнено ще оказва влияние върху активността на срутищния процес, но измерванията показват слаби деформации. „В тази конфигурация процесът ще затихне във времето, което ще позволи да бъдат изпълнявани по-нататък дейностите, свързани с разчистване на тази зона“, допълни той и уточни, че междублоковото пространство е запълнено с глинест материал, който създава благоприятни условия за хлъзгане на отделните блокове. Според него друг фактор за възникването на свлачището е отводняването на масива при бързото топене на снега.\r\nЛюба АЛЕКСИЕВА", "date": "2018.03.20", "title": "Свлачище се активизира  и в Пернишко, пътят Смолян – Мадан остава затворен за месеци (ОБЗОР)"}
{"url": "http://www.focus-news.net/news/2018/03/20/2501817/the-new-york-times-kakvo-e-edno-imei-za-makedoniya-e-klyuch-kam-mir-i-stabilnost.html", "text": "Емил Сламков казва, че е искал да стане археолог от времето, когато е бил ученик в гимназията и направил първото си откритие - гробове, датиращи от желязната епоха и монети на 3000 години.\" За мен това е възможност да разбера какво се крие в земята\", казва той. \"И тогава да се опитам  да намеря  начин да го върнем към живот и да дадем смисъл на това, което е било преди нас“. На Балканите, обаче, даването на смисъл на миналото може да бъде бурна работа.През последните години 52-годишният Сламков е увеличил своите умения в търсенето, тъй като правителството е изляло пари за търсене на древни обекти с една цел: намиране на връзки с древна Македония, за да добави легитимност към претенцията си към името.Това не е академичен въпрос.  Повече от две десетилетия тази страна от само два милиона души се бори с южната си съседка Гърция над правото да получи името Македония.\r\nСега въпросът отново излиза на преден план, тъй като правителството на Македония сериозно подновява натиска да се присъедини към НАТО и Европейския съюз, надявайки се да облекчи бедността и изолацията на балканската страна. Гърция блокира Македония да се присъедини към която и да е институция, като твърди, че името напомня за северната част на  Гърция, известна като  Македония.\r\nРешението днес вероятно е по-близо, отколкото в продължение на десетилетия, а гръцкият външен министър трябва да посети македонската столица Скопие по-късно тази седмица, за да продължи преговорите. Миналата седмица помощник държавният секретар на САЩ по въпросите на Европа и Евразия заяви пред журналисти в Скопие, че условията за постигане на компромис са \"по-добри, отколкото някога са били\". Все пак това е деликатен момент. Самото споменаване на евентуален компромис предизвика протести от хиляди хора в Гърция през последните месеци. Ако не се справят с задачата правилно, проблемът има потенциал да разкъса крехките управляващи коалиции и в двете държави. Тези, които искат решение, се опасяват, че външни актьори, които не искат да видят разширяването на НАТО, а именно Русия, се противопоставят на компромиса. Русия наскоро предупреди Македония, че влизането й в НАТО \"може да има отрицателни последици за регионалната сигурност и двустранните отношения\". Дори и без външен натиск, въпросът с името отдавна е използван, за да събуди гнева и възмущението както в Гърция, така и в Македония, тъй като засяга въпроси на идентичността, историята и културата.\r\nЗа Европейския съюз, който беше основан отчасти за преодоляване на племенната политика на идентичност и необуздания национализъм, решението може да донесе малко добри новини, тъй като Съюза е изправен пред редица други трудни предизвикателства в региона. Но неуспехът може да го остави с още един гноящ източник на напрежение на Балканите. За да успокоят Гърция, македонците са променили своята Конституция, променили са и знамето си - да се откажат от Звездата на Вергина, която Гърция разпознава като своя собственост, и са променили името до сегашното наименование признато от  ООН: Бивша югославска република Македония. Дори Сламков, горд с наследството си, желае да намери още един компромис. Но донякъде.\r\nТой не се интересува от името, което измислят политиците, да се използва извън страната - стига да включва думата \"Македония\". Застанал сред руините на едно от най-важните места за разкопки в страната, на няколко километра от гръцката граница, където екипът му намерил находка от монети с визията на Александър Велики, той казва, че както артефактите в земята, някои неща са точно това, което са.\r\n- Никой - каза той - не може да ви каже как да се наречете в собствения си дом.\r\nКорените на спора за името са толкова заплетени като фино тъканите сребърни бижута, с които този район е известен.\r\nЗа някои те се простират до четвърти век преди Новата ера, когато Филип II и синът му Александър Велики завладяват голяма част от познатия свят, създавайки царство, което се простира от Средиземно море до Индия.\r\nИ двете правителства претендират за тази история. За гърците е очевидно: Филип и Александър са родени и израснали  в сегашната Гърция. За македонците е също толкова очевидно:  древното македонско царство обхваща голяма част от страната. Това е името, с което винаги са наричали себе си.\r\nМилан Бошкоски, професор в Института за национална история в Скопие, казва, че за да разберем спора, най-добре е да започнем от периода, когато османците управляваха тази територия - за около 500 години до началото на 20-ти век. Докато изучава книга за историята на името Македония, той каза, че е намерил документ от 1902 г., който забранява използването на думата македонец. По онова време османските владетели се борят с националисти и се притесняват, че името ще даде на бунтовниците чувство за идентичност.\r\n\"Това е история, която се повтаря\", каза той. - Но ако атомната бомба унищожи това място, пак ще ни наричат македонци.\r\nПървата балканска война приключва през 1913 г. като Македония е разделена от три от воюващите страни - Гърция, Сърбия и България. Сръбският анклав по-късно се поглъща в бивша Югославия. Но дори и тогава професорът каза, че в отстъпка за гърците учебници изключват почти всички дискусии за древното македонско царство. Проблемът е нараснал по време на гръцката гражданска война, когато славяноговорящите македонци се присъединяват към гръцките комунисти. През 1948 г., след като биват победени, много от тях са експулсирани от северна Гърция. Някои гърци изразяват загриженост, че ако на тази страна бъде позволена да се нарече Македония, семействата на експулсираните ще потърсят реституция.\r\nСлед като Македония става независима република през 1991 г., след разпадането на Югославия гърците веднага се противопоставят на международното признание на новата държава. През 1993 г. бе постигнат компромис, когато страната се съгласи временно да се нарече Бивша югославска република Македония. Тя промени и Конституцията, за да изясни, че няма териториални амбиции. Все пак гърците не са доволни от промените. Политиците в Гърция все още наричат  страната почти изключително чрез своя акроним, БЮРМ или само със името на  столицата Скопие. През последните месеци с ново лявоцентристко правителство в Македония отношенията между двете страни се подобриха. За първи път от десетилетие има предпазлив оптимизъм. \"Смятам, че ще успеем да завършим преговорите успешно на срещата на високо равнище на НАТО през юли\", заяви в неотдавнашно интервю с австрийска радиостанция Македонският премиер Зоран Заев. Но подновената дискусия за евентуална сделка подхранва протестите сред гърците, които имат собствен разказ за историята на името.\r\nЗападните дипломати твърдят също така, че опозицията е подтикната от агресивната дезинформационна кампания на Русия, която не иска да види разширяването на НАТО, и смятат, че Кремъл работи за подкопаване на сделката. Например гръцкият премиер Алексис Ципрас наскоро отбеляза в интервю, че в древни времена не е имало страна, известна като Македония. Думите му бързо се изкривиха по интернет - като се започне с уебсайт с връзки Русия, според западен дипломат - така изглежда, че той е заявил, че  никога да не е имало страна, наречена Македония - неточен и далеч по-предизвикателен коментар. \"Много е трудно да разсъждаваме по този въпрос\", заяви в интервю в офиса си в Скопие министърът на външните работи на Македония Никола Димитров. \"Това е нещо, за което трябва да се боря всеки ден, дори и за себе си.\" Но това е по-голямо от политиката в момента, каза той. \"Македония е заключена в чакалнята\", добавя той, като се позовава на желанието си да бъде част от НАТО и Европейския съюз. \"Мисля, че е справедливо да се каже, че сме загубили поколение поради този проблем\". Юлиян Марков", "date": "2018.03.20", "title": "The New York Times: Какво е едно име? За Македония е ключ към мир и стабилност"}
{"url": "http://www.focus-news.net/news/2018/03/20/2501818/tass-sanktsii-zastrashavat-kompaniite-koito-rabotyat-nad-severen-potok-2.html", "text": "Чуждестранните компании, които работят по проекта на газопровода „Северен поток 2“ са застрашени от санкции от страна на САЩ в рамките на закона „За противодействие на противниците на САЩ чрез санкции“ заявява говорителят на Държавния департамент Хедър Науърт, цитирана от  ТАСС.\r\n„Ние като правителство на САЩ заставаме срещу проекта „Северен поток 2“. Считаме, че „Северен поток 2“ подкопава в цялост енергийната безопасност и стабилност в Европа. Той предоставя на Русия още едно средство за оказване на натиск над европейските страни, особено на такива като Украйна“, заявява говорителят.\r\n„Северен поток 2“ е проект за разширяване на газопровода „Северен поток“, който заобикаля транзитните страни – Украйна, Беларус, Полша  и другите прибалтийски страни. Той преминава през изключителните икономически зони на Русия, Финландия, Швеция, Дания и Германия. Юлиян Марков", "date": "2018.03.20", "title": "ТАСС: Санкции застрашават компаниите, които работят над „Северен поток 2“"}
