{"url": "http://www.focus-news.net/news/2018/08/20/2558153/sport-livarpul-pobedi-kristal-palas-s-20-kato-gost.html", "text": "Отборът на Ливърпул победи Кристъл Палас като гост с 2:0 във втория кръг на английската „Премиър лийг“. Попаденията на стадион „Селхърст парк“ отбелязаха капитанът не гостите Джеймс Милнър от дузпа в 45-ата минута и Садио Мане в 93-ата минута. След този двубой Ливърпул се изкачва на 2-ра позиция в класирането с 6 точки, а Кристъл Палас остава на 10-та позиция с 3 точки.", "date": "2018.08.20", "title": "Спорт: Ливърпул победи Кристъл Палас с 2:0 като гост"}
{"url": "http://www.focus-news.net/news/2018/08/20/2558143/smolyan-s-premiera-na-postanovkata-antigona-i-horata-rodopskiyat-dramatichen-teatar-shte-zapochne-noviya-teatralen-sezon.html", "text": "С премиера на постановката „Антигона и хората“, Родопският драматичен театър „Николай Хайтов“ – Смолян ще започне новия театрален сезон, съобщиха от  Театъра . От 10 август започнаха репетициите на постановката, която е сценичен вариант по „Антигона” от Софокъл, с режисьор Делян Илиев. Премиерата ще бъде на 3 септември. \r\nСценографията и костюмите за спектакъла са на Анна Шопова, композитор е Мира Искърова. В постановката участвът актьорите Божана Мановска, Самуела-Ивана Церовска, Атанас Найденов, Борис Хаджийски и Асен Левов.", "date": "2018.08.20", "title": "Смолян: С премиера на постановката „Антигона и хората“, Родопският драматичен театър ще започне новия театрален сезон"}
{"url": "http://www.focus-news.net/news/2018/08/20/2558141/gabrovo-tri-sluchaya-na-ku-treska-registriraha-zdravni-inspektori-prez-minalata-sedmitsa.html", "text": "Три случая на Ку треска са регистрирали инспектори на Регионална здравна инспекция – Габрово през изминалата седмица. И трите случая са на територията на град Габрово, съобщават за  Радио „Фокус“ – Велико Търново  от Инспекцията.  Заболяването Ку треска е известно още като Кланична треска, Куинсландска треска, Балкански грип и други. Заразяването става предимно от домашни животни като говеда, кози и овце. Симптомите са треска, която продължава 1-2 седмици, главоболие, мускулни болки, повръщане и диария. Болестта не е опасна и процентът на смъртните случаи  при хората е около 2 %. След преболедуване организма изгражда продължителен имунитет.За периода 13-19 август са отчетени и седем заболели от ентероколити, двама пациенти със скарлатина, и по един случай на сифилис, ротавирус и варицела. \r\nМария НЕДЕВА", "date": "2018.08.20", "title": "Габрово: Три случая на Ку треска регистрираха здравни инспектори през миналата седмица"}
{"url": "http://www.focus-news.net/news/2018/08/20/2558142/makfaks-makedoniya-migranti-sa-organizirali-bezreditsi-v-solun-zaradi-losha-hrana-i-slab-internet-v-hostel.html", "text": "Полицията в Солун е арестувала девет души, след като в хостел за мигранти са избухнали безредици, причинени от лошата храна и слабата връзка с интернет, предава македонската информационна агенция   „Макфакс“. \r\nПолицията съобщава, че е била принудена да реагира, защото мигрантите са палили дюшеци и са причинили значителни материални щети. Задържаните са от пакистански произход. \r\nВ хостела в източната част на Солун са били настанени 30 непълнолетни мигранти.   Виктор Турмаков", "date": "2018.08.20", "title": "„Макфакс“ (Македония): Мигранти са организирали безредици в Солун заради лоша храна и слаб интернет в хостел"}
{"url": "http://www.focus-news.net/news/2018/08/20/2558146/makedonskiyat-akademik-mitko-mandzhukov-makedoniya-shte-bade-podelena-mezhdu-balgariya-i-albaniya-ili-mezhdu-gartsiya-i-sarbiya.html", "text": "Македония се превърна в държава без суверенитет, която ще изчезне в следващите 10 или 20 г. и ще бъде поделена между България и Албания или между Сърбия и Гърция. Това предупреди в интервю за хърватския ежедневник Express академик Митко Манджуков, член на Македонската академия за наука и изкуство (МАНУ), един от класиците на македонската литература и политически ангажиран интелектуалец,  \r\nЕлектронното издание на македонския вестник  \"Денешен\"  публикува откъси от интервюто на академика.  \r\nКоментирайки договора за името с Гърция, Маджуков заяви:  \"Настоящото \"споразумение\" е безусловна и непоправима капитулация. За нас срам, ние, македонците, трябва да се запитаме дали изобщо заслужаваме държава, дали сме достойни за това, знаем ли какво тя означава? Това е може би единственият случай в световната история, в който някой се отказва от името си, от правото си на съществуване, от своята история, от своя народ и диаспората. От държава с ограничен суверенитет, с този срамен договор, в допълнение с Тиранската платформа и в тясна връзка с договора за \"добросъседство\" с България, Македония се превърна в държава без суверенитет, която ще изчезне през следващите 10 или 20 години и ще бъде разделена между България и Албания или между Сърбия и Гърция. Езикът беше първият, който бе ударен, последният удар също ще бъде срещу него. Очевидно е, че нашите лингвисти има какво да обсъждат на техните симпозиуми\".  \r\nСпоред Мандужков след това на дневен ред отново ще дойде законът за употребата на езиците. \"Той ще върне старата пропаганда в Македония, когато цели градове и села бяха принудени да говорят на език, който въобще не бяха чували. За мен сегашното поведение на албанците е изненада. Става въпрос за езиков империализъм, когато чужди територии са били завладявани или гарантирани чрез пряко разпространение на езика. Македония не може да оцелее в условие на двуезичие, защото вторият официален език ще стане първи в международната комуникация, а първият ще бъде унищожен.  \r\nЕдин стар, каноничен език, четвъртият език, на който е било позволено да се разпространява християнството, ще бъде погребан покрай българския, но в гръцка градина. В един свой свидетелски текст преди смъртта си Блаже Коневски (македонски лингвист, основоположник и един от кодификаторите на книжовната норма в Република Македония - бел.р.) пише, че когато \"балканските циници, вдъхновители на геноцида\", успеят да унищожат македонския език, ще знаят, че са направили нещо голямо. Тогава му казах, че това ще бъде слабо утешение за нас\".  \r\nПо отношение на свободата на словото и цензурата в страната към настоящия момент, македонският академик подчерта: \"С настоящото споразумение с Гърция и предишното с България, в историята на човечеството е въведена неотразима обща цензура. Македония ще бъде протекторат, а различни емисари ще идват да ни преглеждат учебниците и да ни дават уроци Това е същото като да пуснете някой да ви ровичка в главата. Нашите книги - доколкото може да се разбере - до голяма степен са предназначени за хвърляне в огъня... Когато ме приемаха в МАНУ, във встъпителна си реч казах: Ако ни изкарат от ковчег от Югославия, знаем къде ще ни закопаят, но ако ни изнесат от Македония, къде ще ни бъде гробът?\"  Тереза Герова", "date": "2018.08.20", "title": "Македонският академик Митко Манджуков: Македония ще бъде поделена между България и Албания или между Гърция и Сърбия"}
{"url": "http://www.focus-news.net/news/2018/08/20/2558140/s-58-narastva-srednata-rabotna-zaplata-za-oblast-smolyan-prez-vtoroto-trimesechie-na-2018-g.html", "text": "През второто тримесечие на 2018 г. средната месечна работна заплата за област Смолян нараства спрямо първото тримесечие на 2018 г. с 5.8% и достига 842 лв. при 1125 лв. за страната. Това съобщиха от отдел  „Статистически изследвания“ – Смолян  към Териториално статистическо бюро „Юг“. За обществения сектор средната месечна работна заплата е 983 лв., а за частния – 797 лева. Средната брутна месечна работна заплата в област Смолян за април 2018 г. е 834 лв., за май – 833 лв. и за юни – 858 лева. \r\nУвеличение на средната месечна работна заплата, спрямо първото тримесечие на 2018 г., е регистрирано в дейностите „Производство и разпространение на електрическа и топлинна енергия и на газообразни горива” – 51.0%, „Селско, горско и рибно стопанство” – 47.6% и „Строителство“ – 16.6%. Икономическите дейности, в които е регистрирано най-голямо намаление на средната месечна работна заплата са „Финансови и застрахователни дейности” – с 18.0%, „Административни и спомагателни дейности” – с 5.2% и „Създаване и разпространение на информация и творчески продукти; далекосъобщения” – с 2.0%. \r\nСпрямо същия период на предходната година средната месечна работна заплата през второто тримесечие на 2018 г. се увеличава с 11.1%. \r\nНай-високо средномесечно трудово възнаграждение през второто тримесечие на 2018 г. са получили наетите лица по трудово и служебно правоотношение в икономическите дейности „Селско, горско и рибно стопанство”, „Добивна промишленост”и „Образование”. Най-ниско платени са били наетите лица в икономическите дейности „Транспорт, складиране и пощи”, „Операции с недвижими имоти” и „Търговия; ремонт на автомобили и мотоциклети”. \r\nВ сравнение с останалите области на страната през второто тримесечие на 2018 г., област Смолян е на 22-то място по показател „средна работна заплата”. Най-висока средна месечна работна заплата получават наетите в областите София (столица) – 1 518 лв., София – 1118 лв., Стара Загора – 1 101 лв., Варна – 1 060 лв. и Враца – 1 057 лева.", "date": "2018.08.20", "title": "С 5,8 % нараства средната работна заплата за област Смолян през второто тримесечие на 2018 г."}
{"url": "http://www.focus-news.net/news/2018/08/20/2558145/lulzim-basha-lider-na-albanskata-demokraticheska-partiya-albantsite-ne-zasluzhavat-premier-koyto-e-svarzan-s-organiziranata-prestapnost.html", "text": "Лидерът на албанската опозиционна Демократическа партия Лулзим Баша, реагирайки на последния доклад на американската разузнавателна служба ЦРУ, в който се посочва, че Албания остава ключова страна за пране на пари, търговия с оръжие, наркотици и мигранти, заяви че „Албанците не заслужават премиер, свързан с организираната престъпност“, предава скопската електронна медия  A1 On . \r\nРеакцията си Баша изрази чрез видеозапис в социалните мрежи, в който посочва, че Албания е главен източник на канабис, дава за пример бройките иззети тонове марихуана и обвинява, че не е арестуван нито един наркобос. \r\n„Независимо, че тази година са иззети над 30 тона марихуана в Албания, Италия и Гърция, в Албания не е арестуван нито един наркобос, а гарант за тяхната неприкосновеност е именно правителството на Еди Рама. Затова албанците не заслужават премиер, който е свързан с организираната престъпност“, заяви Баша. \r\nТой обвинява албанския премиер Еди Рама, че е излъгал албанските граждани, Европейския съюз и САЩ с обявяването на победа в борбата против канабиса и изтриването на Албания от картата на производител на това наркотично растение. \r\n„Министерството на вътрешните работи не извършва анализ на иззетата дрога, за да скрие истината, че Албания продължава да бъде рай за престъпността и за отглеждането на канабис“, твърди опозиционният лидер. \r\nСпоред него иззетите големи количества канабис, произведен в Албания, от страна на полицейските органи на трите държави, доказват че канабисът е засаден в изминалите месеци от тази година и че организираната престъпност е под закрила на политиката, чийто заложник е държавата.  Йонислав Дочев", "date": "2018.08.20", "title": "Лулзим Баша, лидер на албанската Демократическа партия: Албанците не заслужават премиер, който е свързан с организираната престъпност"}
{"url": "http://www.focus-news.net/news/2018/08/20/2558144/blagoevgrad-bibliotekata-v-chitalishte-dimitar-blagoev-v-petrichkoto-selo-parvomay-razpolaga-s-okolo-17-300-toma.html", "text": "Библиотеката в Читалище „Димитър Благоев“ в петричкото село Първомай разполага с около 17 300 тома. Това каза за  Радио „Фокус“-Пирин  Георги Срадков, секретар на културната институция. Той допълни, че разполагат и с интернет по „Глобални библиотеки“ с 5 компютъра. „Нямаме дарения под формата на финансови средства, но пък често идват хора, които даряват книги от домашните си библиотеки. Всяка година от Община Петрич ни отпускат по 300 лева за библиотечни материали. Горе-долу успяваме да се справим“, коментира Срадков. Той каза още, че се стараят да набавят нова художествена и детска литература, защото училището в Първомай е средно и е голямо – около 500 ученици учат в него, така че се опитват да поддържат цялата учебна литература, която е необходима на децата. По думите му особено през летния сезон децата постоянно посещават читалищната библиотека, за да четат книги. \r\nНатали СТЕФАНОВА", "date": "2018.08.20", "title": "Благоевград: Библиотеката в Читалище „Димитър Благоев“ в петричкото село Първомай разполага с около 17 300 тома"}
{"url": "http://www.focus-news.net/news/2018/08/20/2558152/tass-pochti-vsichki-banki-vav-venetsuela-zapochnaha-rabota-v-usloviyata-na-denominatsiya.html", "text": "Мнозинството от частни и държавни банки във Венецуела са започнали работа в условията на започналата в понеделник деноминация в страната, заяви изпълнителният вицепрезидент Делси Родригес, предава  ТАСС . \r\n„92 процента от електронните платформи както на държавните, така и на частните банки, вече работят, дори в почивния си ден, и скоро след началото на работата в офисите вече са били проведени повече от 400 хиляди операции“, заяви Родригес, цитирана от радиостанцията „Union Radio“. Вицепрезидентът изрази и увереност, че предприетите от властите мерки ще подобрят икономическата ситуация в страната. \r\nВ хода на деноминацията бяха премахнати пет нули от венецуелската валута, а новата валута – суверенния боливар – беше вързана към венецуелската криптовалута „Петро“. Нейната цена е приравнена към цената на петролен барел, произведен в страната, и към момента е на стойност от 60 долара.   Йонислав Дочев", "date": "2018.08.20", "title": "ТАСС: Почти всички банки във Венецуела започнаха работа в условията на деноминация"}
{"url": "http://www.focus-news.net/news/2018/08/20/2558151/reuters-donald-tramp-zayavi-che-ne-e-dovolen-ot-reshenieto-na-federalniya-rezerv-da-povishi-lihvite-v-stranata.html", "text": "Президентът на САЩ Доналд Тръмп заяви в понеделник, че „не е доволен“ от решението на председателя на Федералния резерв Джером Пауъл да повиши лихвените проценти и обвини Китай и Европа за това, че манипулират валутите си, предава  Reuters . \r\nТръмп, който номинира Пауъл през миналата година за заместник на предишния председател на Федералния резерв Джанет Йелън, заяви пред Reuters в интервю, че вярва че Централната банка на САЩ трябва да бъде по-разбрана. \r\n„Не съм доволен от повишаването на лихвите, не. Не съм доволен“, заяви Тръмп в интервюто.  Йонислав Дочев", "date": "2018.08.20", "title": "Reuters: Доналд Тръмп заяви, че не е доволен от решението на Федералния резерв да повиши лихвите в страната"}
{"url": "http://www.focus-news.net/news/2018/08/20/2558149/sport-valensiya-i-atletiko-madrid-zavarshiha-naravno-11.html", "text": "Отборите на Валенсия и Атлетико Мадрид завършиха наравно 1:1 в първия кръг от новия сезон на испанската „Примера дивисион“. На стадион „Местайя“ първи отбелязаха гостите от Мадрид, след като Анхел Корея се разписа в 26-ата минута. В 56-ата минута испанският нападател Родриго изравни за Валенсия. След края на двубоя двата отбора заемат съответно 8-мо и 9-то място в класирането.", "date": "2018.08.20", "title": "Спорт: Валенсия и Атлетико Мадрид завършиха наравно 1:1"}
{"url": "http://www.focus-news.net/news/2018/08/20/2558105/varna-obshtina-beloslav-e-chast-ot-blagotvoritelnata-kampaniya-za-zakupuvane-na-meditsinska-aparatura-v-pomosht-na-novorodeni-chrez-sabirane-na-plastmasovi-kapachki.html", "text": "Община Белослав е част от благотворителната кампания за закупуване на медицинска апаратура в помощ на новородени чрез събиране на пластмасови капачки. Това съобщиха за   Радио „Фокус“ – Варна  от Община Белослав. По инициатива на екипа на Общинска администрация – Белослав, на централния площад в града е поставен пункт с арт дизайн за събиране на капачки. Чрез инициативата Община Белослав се присъединява към благотворителна кампания „Аз вярвам и помагам“, която организира събиране на пластмасови капачки за закупуване на медицинска апаратура в помощ на новородените деца в МБАЛ „Св. Анна – Варна“ и СБАГАЛ „Проф. д-р Димитър Стаматов – Варна“. До 28 септември всеки желаещ може да донесе своите събрани капачки на централния площад в Белослав. Своевременно Община Белослав ще организира транспорт до Варна, където ще бъде предадено цялото събрано количество във връзка с предстоящия празник на рециклирането „Аз вярвам и помагам“, който ще се проведе на 29 септември пред Катедрален храм „Св. Успение Богородично“ в помощ на малките бебета, допълниха от администрацията. \r\nМарияна ВАЛЕНТИНОВА", "date": "2018.08.20", "title": "Варна: Община Белослав е част от благотворителната кампания за закупуване на медицинска апаратура в помощ на новородени чрез събиране на пластмасови капачки"}
{"url": "http://www.focus-news.net/news/2018/08/20/2558148/kathimerini-gartsiya-izleze-ot-spasitelnata-si-programa-no-pritesneniyata-ostavat.html", "text": "Формалното излизане на Гърция от осем години на международна спасителна програма в понеделник беше приветствано от европейските лидери и правителства, които обаче, отбелязаха важността от това гръцките власти да останат на пътя на реформите, по този начин хвърляйки сянка върху правителствения наратив за „чистия изход“, пише електронното издание на гръцкия вестник  Kathimerini . \r\nМинистър-председателят Алексис Ципрас се очаква да направи телевизионно обръщение във вторник оповестявайки новата епоха на фискална свобода. В опит да добави символизъм към събитието, източници съобщават че Ципрас ще изнесе своята реч от Итака, островът който Одисей се стреми да върне в период от десет години след Троянската война. \r\nПокрай подновените спекулации за скорошни кабинетни размествания, правителственият говорител Димитрис Цанакопулос в понеделник заяви, че Гърция и нейният народ са навлезли в „нова фаза“ и обеща, че „гражданите скоро ще усетят разликата“. \r\n„Политическата свобода, която правителството има в момента, е много по-голяма отколкото е имало досега“, добави той. \r\nКонсервативната „Нова демокрация“ отвърна, осмивайки правителствения наратив за „чист изход“ и обвинявайки Ципрас за „ужасяващо управление“. \r\nМеждувременно реториката на европейските държави беше по-оптимистична, но те повториха отново, че Гърция не трябва да се оттегля от пътя на реформите. \r\n„С контрола идва и отговорността. Гърците платиха скъпо за лошите политики в миналото, така че връщането назад ще бъде лоша грешка“, написа председателят на Еврогрупата Марио Сентено в социалната мрежа „Туитър“, добавяйки видеообръщение в което твърди, че „икономическият растеж се е задвижил, нови работни места се отварят и има фискален и търговски излишък“. \r\nЕврокомисарят по финансовите въпроси Пиер Московиси също настоя, че реформите трябва да продължат, заявявайки че „ангажиментите трябва да бъдат уважавани“, когато бе запитан дали има някакъв шанс да има отмяна на пенсионните съкращения, планирани за 1 януари 2019 година. \r\nТой заяви, че проектобюджета през октомври ще разкрие дали ще има фискални възможности за промени. \r\nМосковиси добави, че наблюдението на Гърция след излизането от спасителната програма ще гарантира, че правителството ще продължи с реформите. \r\nПредседателят на Европейската комисия Жан-Клод Юнкер заяви, че винаги се е борил за това Гърция да остане в сърцето на Европа. \r\n„Докато гръцкият народ започва нова глава в своята история, те винаги ще ме намерят като съюзник, партньор и приятел“, заяви той.  Йонислав Дочев", "date": "2018.08.20", "title": "Kathimerini: Гърция излезе от спасителната си програма, но притесненията остават"}
{"url": "http://www.focus-news.net/news/2018/08/20/2557767/predstoyashti-sabitiya-v-stranata-za-20-avgust-agentsiya-fokus.html", "text": "*** \r\nОт 12.30 часа кметът на София Йорданка Фандъкова ще провери ремонта на бул. „България\". \r\n*** \r\nОт 11.00 часа Българската академия на науките ще присъди почетното звание „Доктор хонорис кауза“ на изтъкнатия японски учен и нобелов лауреат проф. Шиня Яманака. Тържествената церемония ще се състои в зала „Проф. Марин Дринов“ (Голям салон на БАН – ул. „15-ти ноември“ 1). По време на събитието проф. Шиня Яманака ще изнесе лекция на тема „Индуцирани плурипотентни стволови клетки – нова ера в медицината“ (на английски език). \r\n*** \r\nОт 12.00 часа пред Националния пресклуб на БТА ще се проведе пресконференция на Федерация „Спорт за хора със зрителни увреждания” по повод първото българско участие на европейско първенство по шоудаун между 21-27 август във Варшава. \r\n*** \r\nОт 17.30 часа от площад „Тройката” до сградата на Община Бургас ще се проведе дефиле на участниците в 46-то издание на Международния фолклорен фестивал, който се провежда в града. Самият фестивал започва в 20.00 часа в Летния театър. \r\n*** \r\nОт 18.00 часа в парк „Марно поле“ ще бъде представена Световната купа по волейбол, която ще бъде връчена по време на предстоящото през септември в България и Италия Световно първенство по волейбол за мъже. Събитието е част от инициативата „Трофи Тур“. \r\n*** \r\nОт 10.30 часа в кметът на община Велинград д-р Костадин Коев ще пререже лентата на новоизградения водоем „Нежовица” в едноименната местност. \r\n*** \r\nОт 10.00 часа пред паметника на Никола Войводов, намиращ се на гаровия площад, ще бъде отбелязана 151-вата годишнина от подвига на бележития врачанин. \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления. \r\n*** \r\nОт 10.30 часа в Художествена галерия – Добрич ще се проведе лятна работилница за въображение. \r\n*** \r\nВ Регионален исторически музей – Добрич ще се проведе образователна програма „Лято в музея, 2018“. \r\n*** \r\nОт 09.00 часа Знеполски епископ Арсений, викарий на Пловдивския митрополит, ще оглави архиерейска света Литургия в старинния храм „Св. св. Константин и Елена” по повод деня, в който Православна Църква почита паметта на свети пророк Самуил и на светите 37 мъченици Пловдивски и пострадалите с тях свети мъченици Севериан, Мемнон и Дионисий Станимашки. \r\n*** \r\nОт 09.30 часа общинските съветници от ГЕРБ Силвия Маринова и Димитър Батаков ще проведат приемни за граждани.  \r\n*** \r\nОт 10.00 часа в детския отдел на библиотека „Родина“ ще се проведе лятна детска академия. \r\n***  \r\nОт 10.00 часа в Детския отдел на Градската библиотека ще се проведе Изразително четене по роли – „Трите баби” от Елин Пелин. \r\n*** \r\nОт 11.00 часа в Регионалния пресклуб на БТА ще се проведе пресконференция на отец Паоло Кортези по повод инициатива на Културен център „Евгений Босилков – Белене“, посветена на почитане паметта на невинните жертви от тоталитарните режими на 20-ти век. \r\n*** \r\nОт 20 до 25 август Пловдив ще бъде домакин на международния конкурс Spirits Selection by Concours Mondial de Bruxelles.", "date": "2018.08.20", "title": "Предстоящи събития в страната за 20 август (Агенция „Фокус“)"}
{"url": "http://www.focus-news.net/news/2018/08/20/2557768/pregled-na-osnovnite-temi-v-svetovniya-pechat-agentsiya-fokus.html", "text": "Докато президентът на Русия Владимир Путин се срещна с германския канцлер Ангела Меркел близо до Берлин в събота, за да гарантира изграждането на руско-германския газов тръбопровод „Северен поток 2“, САЩ не присъстваха, но може да имат огромен глас в крайното решение, пише американският вестник  The Wall Street Journal . \r\nСАЩ държат в ръка пакет от санкции, който може да бъдат използвани като опит да се спре завършването на тръбопровода „Северен поток 2“, който вече е в напреднал етап, като бъде наложен срещу компании, и потенциално финансови фирми, замесени в изграждането му. Настоящи и бивши американския официални лица заявиха, че подобни санкции са били обсъдени и могат да бъдат мобилизирани в рамките на седмици, въпреки че добавиха, че никакви действия засега не се предвиждат. \r\nТръбопроводът, който беше ключов въпрос в разговорите между Меркел и Путин, ще пренася природен газ от Русия към Германия през Балтийско море. Проектът е разработен от руската държавна компания за износ на газ „Газпром“, заедно с европейските компании „Royal Dutch Shell PLC“, „Wintershall AG“, „Uniper SE“, „OMV AG“ и „Engie SA“. \r\n„Заедно с германските партньори работим върху новия тръбопровод за природен газ Северен поток 2, който ще завърши европейската газопреносна мрежа, ще минимизира транзитните рискове и ще осигури нарастващото потребление в Европа“, заяви Путин по време на съвместна пресконференция с Меркел, преди началото на срещата. \r\nНо няколко последователни американски администрации се противопоставяха на тръбопровода, който ще работи редом до настоящия, заради притеснения че ще увеличи вече високата зависимост на Европа от руски природен газ и ще даде на Кремъл политически лост, както и значителни печалби. Газов спор \r\nОпозицията на САЩ върху проекта ескалира, след като Русия беше обвинена за намесата в изборите през 2016 година и докато администрацията на президента Доналд Тръмп става все по-скептична, че вътрешното съпротивление в Европа ще попречи на плана, заявиха официални лица. \r\nПрез август 2017 година Конгресът даде на президента Тръмп власт да наложи санкции върху компании и личности, работещи върху тръбопровода, след разкритията за руска намеса в изборите в САЩ, власт, за която няколко правителствени представители споделиха пред The Wall Street Journal, че сега ще бъде използвана, в опит да се блокира проектът. \r\nЕдин представител заяви, че работата върху мерките се финализира между Белия дом и министерствата на търговията и енергетиката, както и държавния департамент. \r\nТой добави, че единственото решение, останало преди налагането на санкции, е дали те да бъдат единствено за компаниите, които ще положат тръбите в Балтийско море или да бъдат разширени върху банки и други фирми, свързани с финансирането на тръбопровода. Вашингтон ще даде на Европейския съюз предварително предупреждение преди да наложи санкции, добави правителственият представител. \r\nГермански официални лица контрираха с твърдението, че Западните страни са купували руски природен газ в апогея на Студената война. Един съветник на Ангела Меркел заяви, че натискът на САЩ е мотивиран от желанието на Доналд Тръмп да продава повече американски втечнен природен газ на Европа. \r\nЕС в края на юли обеща да увеличи покупките на американски втечнен природен газ като част от усилията за деескалация на трансатлантическите търговски спорове, предизвиквани от митата на Тръмп върху вноса на стомана и алуминий от европейски производители. \r\nГоворител на германския канцлер отказа да коментира възможността от американски санкции върху тръбопровода. Представител на проекта за „Северен поток 2“ също отказа да коментира, единствено заявявайки, че компанията не е информирана за плановете на администрацията на Доналд Тръмп. \r\nГоворителят на Белия дом Сара Сандърс не отговори на молбата за коментар. \r\n„Бяхме пределно ясни, че фирми работещи в руския енерго-изнасящ и тръбопроводен сектор се ангажират в бизнеси, които носят риск от санкции“, заяви Ричард Гренел, посланикът на САЩ в Германия. Американски и германски официални лица заявиха, че Гренел е повдигал въпроса неколкократно, откакто пристигна в Берлин през месец май. \r\nСамият Тръмп също беше критичен към проекта в обществеността и го повдигна в своите двустранни срещу с Меркел, според източници от двете страни. \r\nЕдно от притесненията около тръбопровода е, че той ще направи за Русия още по-лесно спирането на доставките на природен газ през Украйна, след като транзитният договор на „Газпром“ изтича в края на 2019 година. Страната, която е заключена в горчив конфликт с Москва, откакто руски военнослужещи завзеха Кримския полуостров през 2014 година, към момента действа като транзитна страна за руския износ на природен газ към ЕС и облага с такси този износ. \r\nМеркел се надява, че гаранциите от Путин да продължи да пренася значително количество газ през Украйна, дори след като „Северен поток 2“ заработи, ще умиротворят САЩ. \r\n„В моето виждане Украйна трябва да запази ролята си на транзитна страна за газ“, заяви Меркел в събота. \r\nРуският президент преповтори обещанието си, но наблегна на това, че транзитният обем ще трябва да е съобразен с икономическото търсене. Украински официални лица се оплакаха, че веднъж щом „Северен поток 2“ бъде построен, търсенето за пренос през тяхната територия, ще падне. \r\nАмерикански представител заяви, че Вашингтон са предимно загрижени за зависимостта на Европа от руския природен газ, който Кремъл е използвал в миналото като средство за натиск на държавите реципиенти. \r\n„Руското влияние ще протича през тръбопровода директно в Европа и точно това ще предотвратим“, заяви американският представител. \r\nПървият „Северен поток“ заработи през 2011 година с капацитет за доставяне на 55 милиарда кубични метра природен газ на година през своя германски терминал на брега на Балтийско море. Тръбопроводът достави рекордните 51 милиарда кубични метра през изминалата година. „Северен поток 2“, планиран да заработи през следващата година, ще удвои този капацитет. \r\nЕвропейски енергиен изпълнителен директор, запознат с дискусиите, заяви че представителите на компании са казали на Джон МакКарик, заместник-помощник секретар в Бюрото за енергийни ресурси към Държавния департамент на САЩ, че петте европейски компании и „Газпром“ вече са предоставили финансиране на стойност 5.5 милиарда евро и проектът няма да бъде спрян, дори ако Вашингтон наложи санкции. \r\n***  Преди едно десетилетие в Западните столици, новият върховен лидер на Турция Реджеп Тайип Ердоган, даваше признаци на възможна светлина за демокрацията за един регион пълен с религиозни конфликти, пише журналистът Питър Гудман в анализ за американския вестник  The New York Times , който Агенция „Фокус“ представя без редакторска намеса. \r\nТурция беше решителен съюзник в НАТО, заграждайки Европа от избухливия Близък Изток. Докато Ердоган търсеше начин да осигури място за своята страна в редиците на Европейския съюз, той се представи като умерен и модернизиращ мюсюлмански лидер в епохата след 11 септември. Той подхранваше усещанията, че Турция се превръща в либерално общество, управлявано от толерантността и върховенството на закона. \r\nНо това беше преди Ердоган да започне да натрупва върховна власт и преди бруталното му нападение над несъгласните с него, след проваления опит за преврат преди две години. Това беше преди Турция да се спусне във финансова криза предизвикана немалко и заради неговите авторитарни наклонности и нестандартно управление на икономиката. Каквото и да е останало от представата, че Ердоган е либерализираща сила, беше изцяло изтрито. \r\nЗа Запада турският президент се превърна от надежда – доказателство, че ислямът и демокрацията мога да съжителстват мирно – в още един автократ, чийто популизъм, надутост и презрение за финансовите книги доведоха до бедствие. \r\nРегионални експерти спорят, че визията за турския лидер като агент на либералния прогрес, винаги са били фантастични. Ердоган – който изкара като министър-председател на Турция 11 години, преди да се превърне в неин президент през 2014 година – изкова своята политическа кариера с ислямското намерение да промени структурите на държавно наложения секуларизъм в Турция. Неговите ранни демократични реформи и отстояване на гражданския контрол върху армията бяха предимно за спечелването на покана в Европейския блок, в същото време позволявайки на мюсюлманските маси на Турция да практикуват религията си освободени от държавна намеса. \r\n„За нас, демокрацията е средство за изпълнение на цели“, заяви някога Ердоган. \r\nИсторията е пълна с примери на Западни нации – особено Съединените щати – проектиращи своите стремежи и цели върху чуждестранни лидери, които имат собствени цели. \r\nВ своите усилия да предотврати падането на Китай под контрола на комунисти, Вашингтон подкрепя китайския националистки генерал Чан Кайшъ, представяйки го като смел герой, дори когато е малтретирал противниците си и е печелил на гърба на американската подкрепа. Във Виетнам, Афганистан и навсякъде другаде, САЩ представяха фигури с недостатъци като същински „Джордж Вашингтоновци“, преди да ги отпишат като корумпирани тирани. \r\n„Колкото и да фантазираме за това, че нещата могат да се променят и да бъде постигнат либерален прогрес, най-вероятно се отнесохме с тези визии за Турция“, заяви Филип Робинс, професор по близкоизточна политика в Оксфордския университет. \r\nВъпреки това дори в Турция, Европейският съюз упражни силно влияние като средство за повдигане на обществото. Той изравни търговските си интереси – достъпът до обширния европейски пазар – с императива за демократизация. За да спечели европейската благосклонност, Турция отмени прословути държавни съдилища по сигурността, изравни човешките права и се отказа от смъртното наказание. \r\n„Това е процес, който ще промени възприятието на живота в турското общество“, заяви тогавашният председател на Истанбулската търговска камара Мурат Ялчънташ през 2005 година. „Това е механизъм, който ще ни интегрира в свободомислието и модерния свят“. \r\nАко това някога е било така, сега изглежда като изгубена възможност. \r\nЕвропа никога не се е чувствала комфортно с признанието на преобладаващо мюсюлманска нация, която е дом на повече от 70 милиона души. Постоянните отпори, изпъстрени с антимюсюлмански настроения, се оказаха оскърбителни за Турция, особено когато България и Румъния успяха да се присъединят към Европейския блок, въпреки репутацията им за необуздава корупция. \r\nВ последните години Ердоган се оттегли от пътя на реформите, докато в същото време сформира нови съюзи, особено с Русия и нейният лидер Владимир Путин. Той затвори журналисти, завзе активите на своите политически опоненти и смачка инакомислещите, в същото време получавайки пълен контрол над лостовете на турската власт. Той управлява икономиката като протекционистична мрежа, обсипвайки с кредити компаниите управлявани от неговите приближени, докато в същото време добива икономически растеж чрез дългове. \r\nНеговите харчове подобриха живота на работническата класа в Турция, която съставя политическата основа на Ердоган, изграждайки болници, училища, пътища и друга инфраструктура. Но той подхранваше строителния бум с предоставянето на правителствени кредити и гаранции, които окуражиха частните компании да трупат притеснителни дългове. \r\nПо-голяма част от заемането се извършва в американски долари. След като турската валута в момента е в свободно падане, тези дългове се умножиха. Това постави турския корпоративен сектор в некомфортната близост до обявяване на несъстоятелност, което потенциално може да доведе до пълна икономическа катастрофа. \r\nОпасностите вече се натрупваха, когато глобалната икономическа криза изгря през 2008 година, предизвиквайки най-големите световни централни банки да отприщят безпрецедентна вълна на евтини кредити. Та намалиха лихвените проценти до нула, докато купуваха облигации, за да направят евтините пари достъпни. \r\nКакъвто и натиск да е почувствал Ердоган, да уважи традиционните граници на аритметиката, той вече беше изчезнал. Парите бяха на практика безплатни, давайки му фактически безкрайни припаси от пари, които да налива в изгражданите на монументи на своята сила. \r\nБеше изградено ново истанбулско летище. Високи апартаментни сгради запълниха хоризонта. Къртачът се превърна в национален химн. \r\n„Това беше лесният начин да се напомпа икономиката“, твърди Джейкъб Ф. Киркегаард, старши член на Института Питърсън за международна икономика във Вашингтон. „Той взе парите и ги използва за собствени политически цели“. \r\nИ все пак подхранвайки икономиката със заети чуждестранни пари, Ердоган ефективно овладя контрола върху съдбата на Турция срещи финансисти, които отговаряха не пред него, а пред глобалния пазар. \r\nКогато Федералният резерв и други централни банки започнаха да повишават лихвите през последните години, инвестициите започнаха да навлизат по-бавно в развиващите се пазари, докато в същото време се връщаха в САЩ. Това предизвика проблеми от Мексико през Малайзия, до Турция. \r\nМасовият отлив на пари от Турция заличи почти половината от стойността на турската лира през последната година. Това повиши цените на вносните стоки, принуждавайки турците да плащат повече за храна и гориво. \r\n„Това е класически случай на популизъм“, заяви Киркегаард. „Той може да ти донесе растеж в един момент, но после идва крайната сметка. И когато тя дойде, популистите стават по-авторитарни и репресивни“. \r\nПроблемите на Турция бяха влошени от други проблеми, които поне отчасти са повлияни и от решенията, взети в Западните столици. \r\nДокато войната в съседна Сирия се движеше към катастрофа и докато администрацията на Барак Обама реши да стои предимно настрани, милиони бежанци се насочиха към Турция. Европа се барикадира срещу този наплив, оставяйки Турция да се бори с криза. Мигрантите се съревноваваха с по-неспособните турци за работни места, докато натежаваха над турския сектор на услуги. \r\nПокрай нестабилността Ердоган остави вратите си отворени за публични разходи, ускорявайки растежа и повишавайки дълговата опасност. \r\n„Очевидно динамиката в Сирия оказа влияние върху турската икономика“, заяви Селва Демиралп, икономист, която е работила за Федералния резерв във Вашингтон и сега преподава в Университета Коч в Истанбул. „Ръстът в безработицата постави повече натиск върху Ердоган да прокара своя дневен ред за икономическия растеж и своя популизъм“. \r\nВ същото време САЩ подкрепяха кюрдските сили в Сирия, които поставяха под натиск Ислямска държава. Ердоган дълго време разглежда сирийските кюрди в Сирия като продължение на тези в югоизточна Турция, които той вижда като смъртна заплаха за националната сигурност. \r\nДокато войната в Сирия продължаваше, крехкото примирие между турските и кюрдски сили пропадна, давайки път на нови бойни действия. Ердоган съчета подновяването на бойните действия с опита за преврат през 2016 година като стимул за интензивни репресии върху своите опоненти – истински, въображаеми и други. \r\nНеговият най-скорошен враг е президентът Тръмп, чието удвояване на митата върху турските стомана и алуминий бяха наложени като наказание за отказа на Ердоган да освободи задържания американски свещеник Андрю Брънсън. Според турския президент свещеникът е помогнал на проваления опит за преврат. Вашингтон твърди, че това е нелепост. \r\nДействията на Тръмп изпратиха турската лира в падение, докато подадоха на Ердоган полезен инструмент: Това е явното доказателство, че враговете на Турция са виновни за икономическите ѝ проблеми. \r\nНезависимо от политическата оптика, кризата на Турция е в голямата си част домашно отгледан проблем. Авторитаризмът на Ердоган унищожи доверието в турските институции, особено в централната банка, най-ключовият орган за спиране на икономическото падение. \r\nПрез юни турските частни компании притежаваха дългове в чуждестранна валута достигайки до 220 милиарда долара, според правителствени цифри, или грубо една четвърт от общата икономика. Убеждавайки международните инвеститори да удължат тези дългове и да пощадят компаниите от банкрут изисква централната банка да повиши лихвените проценти. Но Ердоган отказа да го направи, твърдейки – противно на базовата икономика – че инфлацията е причинена от високи лихвени проценти. \r\nНеговият отказ да повиши лихвите отразява рационалните притеснения. Подобен ход ще задуши икономическия ръст и най-вероятно ще вкара Турция в рецесия. Но задържането на този курс най-вероятно ще възлезе на по-бавен и по-заобиколен път към същата дестинация, докато инвеститорите бягат от Турция и захвърлят лирата. Този път все пак може да завърши пред прага на Международния валутен фонд с молба за спасителна програма. \r\nАко ситуацията стигне до там, Ердоган ще се върне на едно познато място, с неговите национални богатства вързани отново за отношенията с Европа и САЩ, макар и не по начина, на който той се надяваше някога. \r\n***  Министърът на външните работи на Турция Мевлют Чавушоглу обвини президента на САЩ Доналд Тръмп за това, че не е предприел искрени мерки за преодоляването на напрежението между двете страни, заявявайки че американският президент използва обтегнатите отношения за собствена полза в предстоящите междинни избори за Конгрес в САЩ, пише електронното издание на турския вестник  Hurriyet . \r\n„Изглежда, че САЩ не желаят да разрешат тези проблеми. Те искат да използват тези теми в предстоящите избори“, заяви Чавушоглу по време на съвместна пресконференция със сръбския си колега Ивица Дачич, след откриването на почетно консулство на Сърбия в южната турска провинция Анталия на 19 август. \r\n„Но ние нямаме никакви проблеми с народа на САЩ, който започна да вижда реалността. Американският народ е този, който ще даде нужния отговор, не ние“, добави Чавушоглу. \r\nКоментарите му идват докато Турция и САЩ изпитват сериозни проблеми в отношенията си, след като Вашингтон наложи санкции на двама министри от турското правителство и удвои митата върху вноса на алуминий и стомана заради отказа на Анкара да освободи американския свещеник Андрю Брънсън, който е изправен пред обвинения във връзка с тероризъм в Турция. \r\n„Казах им, че те не желаят да разрешат тези проблеми и че ги манипулират за вътрешна политическа употреба. Казах им, че те искат да забавят това до изборите, защото е невъзможно да се обясни това поведение срещу такова конструктивно отношение (от нас)“, заяви Чавушоглу. \r\nВъншният министър поясни и че съвместният проект за разработка на изтребилите Ф-35 ще продължи, тъй като временното отлагане на доставките на самолетите „няма да донесе активно ограничение“. \r\n„Това не е процес, който една страна може да прекрати, заявявайки че ‚Турция трябва да напусне‘. Турция може и да каже, че няма да бъде част от проекта вече, но не е толкова лесно. Това е проект, в който всеки е партньор и той ще продължи“, добави Чавушоглу. \r\n***  Съветникът по национална сигурност на САЩ Джон Болтън заяви в неделя, че САЩ, Израел и Русия са обединени около мнението, че подкрепените от Иран войници трябва да бъдат премахнати от Сирия, пише израелското електронно издание  The Times of Israel . \r\nБолтън беше на своята първа визита в Израел, откакто замени Хърбърт Макмастър като съветник по националната сигурност на американския президент Доналд Тръмп през април. След визитата си в Израел, Болтън ще пътува за Украйна и Женева, където ще се срещне с руски представители, като продължение на срещата на върха между Доналд Тръмп и руския президент Владимир Путин през миналия месец в Хелзинки. \r\nПреди срещата си в понеделник с министър-председателя Бенямин Нетаняху, Болтън заяви пред американския телевизионен канал „ABC“, че изтеглянето на иранските сили от Сирия е цел, която се споделя от САЩ, Израел и Москва. \r\n„Със сигурност целта на САЩ, на Израел и на Русия, според президента Путин, е да изтласкаме Иран – иранските сили, иранските бунтовници и иранските сурогати извън офанзивните операции, в които се намират в Сирия и Ирак и честно казано, да прекратим подкрепата на Иран за Хизбула“, заяви Болтън. \r\nСпоред него Путин не вижда интересите на Русия в съответствие с тези на Иран в Сирия, въпреки че силите на двете страни се бият една до друга, за да поддържат режима на сирийския президент Башар Асад. \r\n„Мисля, че президентът Путин е много откровен в коментарите си към президента Тръмп, както и към мен“, добави той. „Той каза, че няма същите интереси като Иран в Сирия. Както и че има желание да обсъди начини за тяхното изкарване от там“. \r\nСпоред Болтън главните цели на САЩ в Сирия и Ирак са да се отърват от терористичната групировка „Ислямска държава“, както и отстраняването на подкрепените от Иран сили. \r\n„Интересът, който преследваме в Сирия и Ирак е окончателното унищожение на териториалния халифат на Ислямска държава, справянето със заплахата, която представлява тя, и изтласкване на силите на Иран обратно в територията им“, заяви той. \r\n„Върху това сме фокусирани и очевидно сме притеснени от броя на проблемите, включително и хуманитарната ситуация в региона. Ще обсъдим това тук с Израел и с руснаците в Женева“, поясни Болтън.", "date": "2018.08.20", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/08/20/2557772/vladimir-zhirinovski-izuchavaneto-na-angliyski-ezik-v-uchilishtata-tryabva-da-stane-plateno.html", "text": "Изучаването на английски език в училищата трябва да стане платено, пише на своята страница в социалната мрежа „Фейсбук“лидерът на Либерално-демократическата партия в Русия (ЛДПР) Владимир Жириновски, пише руският ежедневник  \"Московский Комсомолец . \r\nПолитикът предлага това, като мярка срещу „изтичането на мозъци“ от страната. \r\n\"Задължителното изучаване на английски език в училищата ... е лошо за Русия ... На Запад са изградили  много печеливша система за работа с талантливи хора ... готови специалисти, в която правителството е инвестирало пари се примамват ... в САЩ или Европа,\"  възмущава се опозиционерът. \r\nСпоред Жириновски, с помощта на задължителните чужди езици в училищните програми, Западът се опитва да \"обезкърви\" населението на страните-конкуренти, включително Русия. \r\n\"САЩ и Европа са на плюс, Русия и страните от Азия губят\", добави той. \r\nИменно поради тази причина лидерът на ЛДПР предлага да се преустанови изучаването на  чужди езици в руските образователни институции на задължителна, безплатна  основа. \r\n\"Целият свят е принуден да изучава английски език в училищата и университетите. Като навършат 20 години по-голямата част от образованите хора в света владеят  езика. Те са готови да емигрират на Запад! ... Всички езици освен руски, трябва да престанат да бъдат задължителни предмети ... те трябва да се изучават не само доброволно , но и платено. Общодостъпният статут на английския език трябва да се отнеме.  Защо да се образоват емигранти с държавни пари?“,  пише Жириновски  Юлиян Марков", "date": "2018.08.20", "title": "Владимир Жириновски: Изучаването на английски език в училищата трябва да стане платено"}
{"url": "http://www.focus-news.net/news/2018/08/20/2557770/izvestiya-bivshiyat-poslanik-na-rusiya-v-sasht-sergey-kislyak-nareche-deloto-sreshtu-ruskinyata-mariya-butina-izmisleno-i-izkriveno.html", "text": "Бившият посланик на Русия в САЩ Сергей Кисляк нарече делото срещу рускинята Мария Бутина „измислено и изкривено“, пише руският ежедневник  “Известия“ . \r\nБившият руски посланик в Съединените щати, в момента  заместник-председател на Комисията за  международните въпроси на Съвета на федерацията Сергей Кисляк заяви за вестника, че делото срещу Мария Бутина показва падението на политическата култура в Съединените щати. \r\n\"Всичко доказва, че този случай е измислен и изкривен. Учудващо е колко ниска е деловата  и политическата култура в Съединените щати. Това означава, че дори такива дела срещу руски граждани като това стават възможни \", каза Кисляк. \r\nАмериканските власти вече обявиха връзката на Бутина, арестувана по подозрение за шпионаж, свързан с Кисляк по времето, когато е бил посланик  в САЩ.  Според ФБР в компютъра на Бутина е намерена съвместна снимка с бившия посланик. \r\nСпоред адвоката на Бутина Робърт Дрискол клиентката му се е срещнала с дипломата, но в това няма нищо незаконно. Самият Кисляк не изключи, че може да я е видял на някои събития в посолството. \r\n\"Що се отнася до срещи, за да бъда честен, не си спомням дали сме се срещали  лично - много студенти и всички наши съграждани, които по една или друга причина са били в САЩ, посещават посолството ни\" - каза Кисляк.  Юлиян Марков", "date": "2018.08.20", "title": "„Известия“ : Бившият посланик на Русия в САЩ Сергей Кисляк нарече делото срещу рускинята Мария Бутина „измислено и изкривено“"}
{"url": "http://www.focus-news.net/news/2018/08/20/2557774/mazh-beshe-zastrelyan-v-selo-lesnovo-zadarzhaha-izvarshitelya-koyto-se-beshe-barikadiral-v-doma-si-obzor.html", "text": "Около 19.30 часа на 18 август 31-годишен мъж почина, след като беше прострелян пред заведение в село Лесново в община Елин Пелин. Извършителят е 62-годишен мъж, който след инцидента се е барикадирал в дома си. Екипи на ОДМВР- София, СДВР и СОБТ са обградили къщата, в която се е укривал мъжът. Изградени са контролно-пропускателни пунктове в селото, за да се ограничи движението на хора и автомобили. Живущите в близките къщи са били евакуирани, за да са в безопасност. Извършителят е задържан от полицията в 06.25 часа на следващия ден с оръжие, за което не притежава разрешително. Зам.-директорът на ОДМВР-София комисар Юри Николов обяви, че извършителят на убийството в село Лесново е локализиран почти мигновено. Задържан е без използване на физическа сила и се е подчинил на командите на полицаите. Мъжът не е криминално проявен, няма и постъпвали сигнали срещу него. Простреляният мъж също не е имал криминални прояви.  \r\nПо случая е образувано досъдебно производство. Предстои мъжът да бъде обвинен в убийство и да бъде задържан за 72 часа. Делото ще бъде внесено в съда с искане извършителят да остане в ареста за постоянно. Наблюдаващият прокурор Ралица Данкова обясни, че е назначена експертиза, която да установи дали мъжът е извършил убийството с оръжието, което е намерено у него при задържането му. При обиска в дома му са намерени и гилзи. Експертиза ще покаже и дали мъжът е вменяем, разбира ли деянието си и може ли да ръководи постъпките си. На този етап няма категорична информация лицето да страда от психологично заболяване или да се води на отчет. Мотивите за убийството се изясняват, разпитват се свидетели. Наблюдаващият прокурор коментира, че вероятно става въпрос за свада заради кражба на велосипед. Няма данни преди инцидента между двамата мъже да е имало друг конфликт. \r\nБиляна ИВАНОВА", "date": "2018.08.20", "title": "Мъж беше застрелян в село Лесново, задържаха извършителя, който се беше барикадирал в дома си (ОБЗОР)"}
{"url": "http://www.focus-news.net/news/2018/08/20/2557775/afp-mnozhestvo-zemetreseniya-prodalzhavat-da-lyuleyat-indoneziyskiya-ostrov-lombok.html", "text": "Множество земетресения продължават да люлеят индонезийския остров Ломбок, предава  AFP . \r\nМножество земетресения, включително мощен и плитък трус с магнитуд 6,9, удариха в неделя индонезийския Ломбок, като причиниха смъртта на поне двама души и създадоха нова паника сред вече изстрадалото население на острова. \r\nПоредица от земетресения бяха регистрирани от сеизмолози през целия неделен ден, като първото земетресение беше малко преди обяд, То предизвика свлачища и накара хората да се качат на покривите на къщите си. \r\nСлед почти дванадесет часа по-късно последва ново вечерно  земетресение с  магнитуд 6,9 и най-малко пет по-значителни автършока, според Американската геоложка служба. \r\nЖивописният остров вече пострада от две опустошителни земетресения на 29 юли и 5 август, в които са загинали близо 500 души, a  стотици хиляди  останаха без дом. \r\nГоворителят на националната агенция за бедствия Сутопо Първо Нугрохо  каза, че двама души са загинали в резултат на  земетресението в неделя вечерта, един в източната част на Ломбок, а другият - на съседния остров Сумбава.  Юлиян Марков", "date": "2018.08.20", "title": "AFP: Множество земетресения продължават да люлеят индонезийския остров Ломбок"}
{"url": "http://www.focus-news.net/news/2018/08/20/2557773/nezavisimaya-gazeta-moskva-se-opitva-da-vklyuchi-berlin-i-parizh-kam-astanskiya-protses.html", "text": "Москва се опитва да включи Берлин и Париж към Астанския процес за уреждане на конфликта в Сирия, в който участват Русия, Турция и Иран, пише руският ежедневник   „Независимая газета“ . \r\nСъботната среща между руския президент Владимир Путин и германския канцлер Ангела Меркел показа интересa на Берлин да помогне на народа на Сирия да се установи мирен процес  там. \"Преди всичко трябва да избегнем  ситуацията да достигне хуманитарна катастрофа\", каза Ангела Меркел. Тези думи в експертната общност се разглеждат като готовност на Германия да се включи в практически стъпки за решаване на ситуацията в страната. \r\nПо-рано подобна позиция показа и Франция, която се съгласи с Русия да изпрати хуманитарната помощ на Сирия. Както беше заявено от ръководителя на пресслужбата на Кремъл Дмитрий Песков, в процеса на преговорите между Путин и Меркел е засегнато и организирането на среща във формата на Германия, Франция, Турция и Русия, за да обсъдят урегулирането на сирийския конфликт. В същото време той отбеляза, че досега няма договорени дати за провеждането на такава среща на върха, но в бъдеще е възможна. В навечерието на пристигането на руския лидер в Германия Меркел каза, че такава среща \"може да има смисъл, тя трябва да бъде добре подготвена. Ще работим, за да гарантираме, че съветниците ще проведат такава подготвителна среща.\" \r\nСлед  телефонен разговор между френския президент Еманюел Макрон с Владимир Путин на 10 август Елисейския дворец с повече подробности съобщи, че през септември се очаква лична среща между двамата. От Париж подчертаха значението на преговорите с Москва относно Сирия и осигуряването на условия за \"надеждно, достойно и доброволно връщане на бежанците там\". Също така беше отбелязано, че е много важно \"да се установи мир и дългосрочна стабилност там\". По-рано турският лидер Реджеп Тайип Ердоган спомена за  среща в четиристранен формат. Беше съобщено, че срещата на върха с участието на Русия, Турция, Франция и Германия може да се проведе на 7 септември в Истанбул.  Юлиян Марков", "date": "2018.08.20", "title": "„Независимая газета“: Москва се опитва да включи Берлин и Париж към Астанския процес"}
{"url": "http://www.focus-news.net/news/2018/08/20/2558147/ramush-haradinay-kosovo-tryabva-da-mozhe-da-zashtitava-sebe-si-sreshtu-zaplahi.html", "text": "Министър-председателят на Косово Рамуш Харадинай заяви в понеделник в столицата Прищина, че страната му трябва да е способна да защитава себе си срещу заплахи във всички измерения, предава държавната  „Радио и телевизия Косово (RTK)“ . \r\n„Стратегията за сигурност е отговорът, че нашите институции трябва да могат по всяко едно време да гарантират живота на гражданите на Косово, суверенитета на страната, териториалната ѝ цялост и конституционния ред. Днес с работната група обсъдихме преформулирането на Стратегията за сигурност. Косово трябва да може да защитава себе си във всички измерения, тук в региона и отвъд него, срещу всички потенциални заплахи“, написа Харадинай в социалната мрежа „Фейсбук“.  Йонислав Дочев", "date": "2018.08.20", "title": "Рамуш Харадинай: Косово трябва да може да защитава себе си срещу заплахи"}
{"url": "http://www.focus-news.net/news/2018/08/20/2558150/telma-makedoniya-parlamentat-a-ne-pravitelstvoto-shte-vodi-glavnata-kampaniya-za-referenduma.html", "text": "Парламентът на Македония, а не както се смяташе досега – правителството – ще бъде главният стълб и организатор на кампанията за референдума. Това не изключва и ангажимент от страна на правителството – в понеделник вечер ще се договорят рамките на кампанията за референдума, които трябва да се формализират в сряда, предава скопският телевизионен канал  „Телма“ . \r\nВ сряда първо правителството, а след това и парламентът, ще утвърдят всички детайли около кампанията за референдума. В понеделник вечер се провежда координация на екипа от правителственото мнозинство, който е отговорен за референдума, на която според информации на „Телма“, е съгласувано най-вече, че основният носител на информативната кампания ще бъде парламентът. Това, допълват източниците на „Телма“, не изключва и ангажимент от страна на правителството. \r\nДилемата за това как ще се харчат, кой ще получи и кой ще разпределя парите за кампанията, които правителството ще събере чрез министерствата, остава отворена. Разглеждат се няколко опции – парите да бъдат прехвърлени в парламента, но за това ще е нужно ребалансиране на бюджета. \r\nВтората опция е парламентът да е този, който ще даде насоки около подялбата на средствата. Третата опция на масата е парите да останат в министерството на финансите, което според новите изменения на изборния закон би ги изплащало директно, но само за тези субекти, на които се полага бюджетно финансиране за кампанията. \r\nКоя от трите опции ще се избере, ще се узнае във вторник, за когато е насрочено сутрешно заседание на правителството, а след това и координация в парламента, след което всички решения трябва да бъдат оформени.  Йонислав Дочев", "date": "2018.08.20", "title": "„Телма“ (Македония): Парламентът, а не правителството ще води главната кампания за референдума"}
{"url": "http://www.focus-news.net/news/2018/08/20/2557779/the-telegraph-globa-ot-100-paunda-ochakva-vseki-vodach-nadvishil-predelnata-skorost-dori-s-edna-milya-v-chas-nad-dopustimoto-vav-velikobritaniya.html", "text": "Глоба от 100 паунда очаква всеки водач, надвишил пределната скорост дори с една миля в час над допустимото, във Великобритания, пише британският вестник  The Telegraph . \r\nРъководителите на полицията искат да премахната  сегашната \"буферна зона\", която понастоящем предпазва шофьорите от наказание, ако карат съвсем малко по-бързо от ограничението. \r\nБуферната зона  се изчислява чрез увеличаване на ограничението на скоростта с десет процента плюс 2 мили в час, преди да следва наказание. \r\nТова означава, че в зоната на скорост от 30 мили / час, шофьорите могат да карат с 34 мили / час без риск от наказание \r\nВсеки, уловен, шофиращ със скорост малко над буферната зона бива изпратен на курс за безопасно шофиране, а повторните нарушители ги очаква  глоба от 100 лири и три точки за наказание. \r\nСпоред изданието  началника на Пътна полиция Антъни Бангам  подкрепя приемането на нов подход за нулева толерантност към автомобилните шофьори. \r\nТой каза, че настоящите правила могат да подведат шофьорите да мислят, че \"е добре да се кара по-бързо\".  Юлиян Марков", "date": "2018.08.20", "title": "The Telegraph: Глоба от 100 паунда очаква всеки водач, надвишил пределната скорост дори с една миля в час над допустимото във Великобритания"}
{"url": "http://www.focus-news.net/news/2018/08/20/2557777/varna-v-pet-uchebni-zavedeniya-v-grada-zapochvat-stroitelno-remontni-deynosti.html", "text": "В  пет учебни заведения във Варна започват строително-ремонтни дейности. Това съобщиха за  Радио „Фокус“ – Варна  от Дирекция „Образование и младежки дейности“ в Община Варна. Това са ОУ “Ст. Караджа“, ОУ „Н. Вапцаров“, ДГ „Първи юни“, ДГ „Светулка“ и ДГ „Ян Бибиян“. Директорите на съответните детски градини и училища са предприели необходимите организационни действия по преместване на децата и учениците, съгласувано с Община Варна и Регионалното управление на образованието във Варна, допълниха от дирекцията. Учениците от ОУ „Ст. Караджа“ се преместват в сградата на ОУ „Ангел Кънчев“, а учениците от ОУ „Н. Вапцаров“ остават в сградата на училището при вътрешна организация на учебния процес по корпуси. Децата от детските градини се преместват заедно с педагогическия и непедагогическия персонал от ДГ “Първи юни“ в ДГ „Пламъче“, ДГ „Детски свят“, ДГ „Приказка“, ДГ „Българче“ и ДГ „Маргаритка“, от ДГ „Светулка“ в ДГ „Теменужка“ – филиалите на ул. „Цар Симеон“ и ул. „Кап. Райчо“, ДГ „Слънчева дъга“, ДГ „Златно зрънце“ и филиал „Бисерче“ на ДГ „Чайка“. Децата от филиала на ДГ „Ян Бибиян“ се преместват в централната сграда. \r\nМарияна ВАЛЕНТИНОВА", "date": "2018.08.20", "title": "Варна: В  пет учебни заведения в града започват строително-ремонтни дейности"}
{"url": "http://www.focus-news.net/news/2018/08/20/2558106/alsat-m-makedoniya-makedonskiyat-ministar-na-otbranata-othvarli-obvineniyata-sredstvata-za-referenduma-za-imeto-da-idvat-ot-sredstvata-za-vaorazhenite-sili-na-stranata.html", "text": "Министърът на отбраната на Македония Радмила Шекеринска заяви, че „нито един денар от парите“ за въоръжените сили на страната не е включен в сумата, предназначена за провеждането на референдума за името на 30 септември, предава скопският телевизионен канал  „Алсат-М“. \r\nШекеринска също така отрече обвиненията, че министерството не е осигурило транспорт за войниците, които пътуват до работата си и че не се изплаща нощните им дежурства. \r\n„Страната с огромно мнозинство реши да стане член на НАТО и на ЕС. Референдумът е една от стъпките, които могат да осигурят това членство. Ако нямаме консенсус по въпроса, ще бъде много трудно да се постигне такъв и по други въпроси и затова правителството ръководи този процес много прозрачно и публично“, уточни тя.  Виктор Турмаков", "date": "2018.08.20", "title": "„Алсат-М“ (Македония): Македонският министър на отбраната отхвърли обвиненията средствата за референдума за името да идват от средствата за въоръжените сили на страната"}
{"url": "http://www.focus-news.net/news/2018/08/20/2557778/the-independent-izliza-parviyat-narachnik-za-naselenieto-chast-ot-podgotovkata-za-brekzit-bez-sporazumenie.html", "text": "Излиза първият наръчник за населението, част от подготовката за Брекзит без споразумение, пише британският вестник  The Independent . \r\nПравителството трябва да започне да публикува техническите си съвети към населението за действия при Брекзит без споразумение с ЕС  в четвъртък, заяви кабинетът на премиера. \r\nПървият от обяснителните документи се очаква от Департамента за напускане на Европейския съюз в рамките на няколко дни и е предназначен да информира гражданите и бизнеса как да се справят със сценария, при който не е сключена сделка. \r\nВсичките 84 разяснения ще бъдат публикувани преди края на септември. Някои от тях се смятат за широкообхватни, обхващащи въпроси като финансовите услуги, дружественото право и изменението на климата, докато други се съсредоточават върху специфични проблеми, включително пътуване в чужбина с домашни любимци. \r\nДва дни преди първата публикация министърът за Брекзит Доминик Рааб ще пътува до Брюксел, за да ускори темпото на разговорите с главния преговарящ на ЕС Мишел Барние, съобщи офисът на Тереза Мей в събота. \r\n\"В дневния ред ще бъдат включени някои от оставащите въпроси, свързани с оттеглянето на Обединеното кралство от ЕС, и продължаване на дискусиите за бъдещите отношения\", казаха от офиса на премиера  за планираната среща във вторник. \r\nМинистър Рааб също трябва да изнесе реч, очертаваща как правителството планира да смекчи потенциалните рискове от напускане на ЕС без споразумение и да осигури приемственост и стабилност.  Юлиян Марков", "date": "2018.08.20", "title": "The Independent: Излиза първият наръчник за населението, част от подготовката за Брекзит без споразумение"}
{"url": "http://www.focus-news.net/news/2018/08/20/2557771/sky-news-okolo-840-mosta-vav-frantsiya-sa-pred-risk-ot-srutvane.html", "text": "Около 840 моста във Франция са пред риск от срутване, показва проверка, поръчана от френското правителство, съобщава телевизионният канал  Sky Mews \r\nПроверката показва, че около 840 моста или 7% от общо 12-те хиляди съоръжения, които се поддържат от държавата са пред риск от срутвне и може да бъдат затворени през следващите години. \r\nИмената на мостовете не са споменати в доклада. \r\nЛипсата на финансиране е една от причините, но и \"недостатъчният технически персонал\", който да ги поддържа, показва доклада от проверката, който бе представен на министъра на транспорта миналия месец и е публикуван от вестник Journal du Dimanche. \r\nОдитът не разглежда хиляди френски мостове, поддържани от частни компании или местните власти.  Юлиян Марков", "date": "2018.08.20", "title": "Sky News: Около 840 моста във Франция са пред риск от срутване"}
{"url": "http://www.focus-news.net/news/2018/08/20/2557781/veliko-tarnovo-61-choveka-sa-potarsili-pomosht-za-otkazvane-ot-tyutyunopusheneto-po-vreme-na-iznesenata-kampaniya-na-rzi.html", "text": "61 човека са потърсили експертна помощ за отказване от тютюнопушенето по време на изнесената кампания на Регионалната здравна инспекция. Тя се проведе паралелно с лятната АНТИСПИН кампания на институцията, припомниха за  Радио „Фокус“ – Велико Търново  от Инспекцията. Специалистите консултираха общо 61 лица, от които 39 жени и 22 мъже в градовете Горна Оряховица, Павликени и Полски Тръмбеш. Резултатите при седем от подложилите се на изследване са показали, че те имат рестриктивно-обструктивен вентилаторен синдром. Хората са насочени за допълнителни консултации при личния лекар или пулмолог. Целта на инициативата е да помогне на повече хора да откажат цигарите. \r\nОт РЗИ – Велико Търново припомнят, че в институцията в старата столица има Кабинет за безплатни консултации за отказване от тютюнопушенето. Той работи всеки делничен ден от 08.30 до 17.00 часа. \r\nЛуиза ТРАНЧЕВА", "date": "2018.08.20", "title": "Велико Търново: 61 човека са потърсили помощ за отказване от тютюнопушенето по време на изнесената кампания на РЗИ"}
{"url": "http://www.focus-news.net/news/2018/08/20/2557782/pregled-na-osnovnite-temi-v-ruskiya-pechat-agentsiya-fokus.html", "text": "„Защо срещата между Владимир Путин и Ангела Меркел следва да се възприема като знакова?“, пише руския ежедневник  “Взгляд“ . \r\nНеочакваната среща между Путин и Меркел близо до Берлин, която разтревожи американската преса, завърши без конкретни споразумения, отбелязаха с облекчение западните медии. Очевидно обаче те прибързаха, като нарекоха преговорите  неуспешни. \r\nПрессекретарят на Кремъл Дмитрий Песков обобщи резултатите от разговорите на Владимир Путин с германския канцлер Ангела Меркел в неделя, наричайки ги \"дълги и задълбочени\". Самата среща се състоя в събота вечерта в двореца Месеберг, на 70 км от Берлин и продължи три часа, а по време на част от нея лидерите говореха на четири очи, дори без преводачи. \r\nВестта за тази среща в понеделник беше пълна изненада за американската преса и предизвика сериозна загриженост. Те решиха, че може да бъде сключен между Русия и Германия така нареченият от тях „Мезербергски пакт“  срещу  Съединените щати, които въведоха нови санкции срещу Руската федерация, а върху Германия оказват натиск с високи търговски мита. \r\nВъпреки това, според Песков, не са постигнати конкретни споразумения западната преса за радост побърза да ги нарече безсмислени и дори си припомниха   \"дълга история на охлаждане и сближаване\" на Путин и Меркел, в които така и не е била постигната сериозна промяна. \r\nОчевидно западните медии са малко прибързани с оценката си. Още преди пътуването на Путин в Германия Песков отбеляза, че това ще е \"сверяване на часовниците по най-важните проблеми\". Същото потвърди на пресконференция и президента в неделя. В същото време той добави, че цели за постигане на конкретни споразумения по време на последното заседание просто няма. \r\nВажно е да се обърне внимание на въпросите, които бяха приоритетни в тези преговори и в какъв контекст бяха обсъдени. Първо, това е  „Северен поток-2“ .  Да, разбира се, Меркел каза стандартната фраза за необходимостта от запазване на украинския транзит на газ за Европа, на която Путин отговори също стандартно - че тръбопроводът не ограничава  възможността за доставки през Украйна, и тези доставки  просто трябва да са икономически обосновани. Но по-важното е, че двамата лидери отново затвърдиха общия подход, че разглеждат \"Северен поток\" като чисто търговски проект и се противопоставят на неговата политизация. \r\nОсвен това бяха обсъдени различни механизми за защита на проекта срещу евентуални санкции в САЩ, които, както съобщи американската преса в неделя, вече се разработват на високо ниво. \"Има разбиране, че,  проектът е напълно икономически изгоден, конкурентоспособен и, следователно, трябва да се вземат мерки, за да бъде предпазен от евентуални неконкурентни и незаконни атаки от трети страни, с цел завършването на този проект\", - подчерта Песков. Всъщност Берлин и Москва \"сверяват часовника\" за готовността си да се противопоставят на американската политика за санкции на \"Северен поток\". \r\nГерманският политолог Александър Рар е сигурен, че няма друга възможност за развитие по този въпрос. По повод думите на САЩ той заявява: \"Германците са подписали пълната си васална зависимост след 50 години енергиен съюз с Русия и се споразумяха за изграждането на голямата втора тръба\". \r\nВторо, Меркел и Путин изразиха загриженост за  ситуацията в Сирия  и потока от бежанци от тази страна. В същото време руският президент предлага на Германия и Европейския съюз да улеснят връщането на бежанците в Сирия, като полагат съвместни усилия с Русия да възстановят инфраструктурата в разкъсаната от войната държава. Вариантът е доста съблазнителен за канцлера, защото бежанците са се превърнали в един от основните проблеми, които подкопават вътрешните й политически позиции. Самата тя отбеляза подобряването на ситуацията в Сирия, необходимостта от предотвратяване на хуманитарна катастрофа в провинция Идлиб, контролирана от терористи, и в страната като цяло. \r\n\"Отваря се абсолютно нова глава. Войната в Сирия приключи и сега бежанците могат да се върнат там - това е положително - подчерта Рар. Възстановяването на Сирия чрез съвместните усилия на различни държави с помощта  на Русия дава огромен шанс за безпрецедентно сътрудничество между страните, каза експертът. \r\nТрето, лидерите на Руската федерация и Федерална република Германия абсолютно единодушно проговориха по  иранския въпрос . И двамата лидери подчертаха, че ядрената сделка с Иран трябва да се запази въпреки едностранното оттегляне на САЩ от нея и опитите им да принудят други страни да последват примера им. Това е друга тема, в която има взаимно разбирателство между Русия и Германия, че не нужно  да се танцува по музиката Съединените щати, отбеляза Александър Рар. \r\nГерманският политолог смята, че е грешка да се смята, че по тези въпроси Путин и Меркел търсят компромиси. Според него в случая е въпрос на взаимноизгодно сътрудничество, както и отхвърляне на тежката политическа конфронтация от преди няколко месеца. \r\nДруга ключова тема на разговорите беше  ситуацията в Украйна . Дори тук, въпреки различията в подходите, Путин и Меркел не показаха противоречия и не обмениха взаимни упреци. Напротив, и двамата подчертаха безалтернативния характер на прилагането на Минските споразумения и също така изразиха съжаление за тяхното буксуване, за което, между другото, този път не беше обвинявана Русия. \r\nОсвен това канцлерът на Германия предложи на президента на Руската федерация план за въвеждане на мироопазващи сили в Донбас и създаването на международна администрация там. Преди и самият Путин предложи въвеждането на мироопазващия контингент, но имаше и различия със Запада за конкретни подробности, които очевидно бяха само една от дискусиите в Мезеберг. \r\n\"Всички отдавна искат да се реши този конфликт. Появява се само един начин - това са сините каски. Но е необходимо съгласието на всички конфликтни страни, сега Украйна трябва да бъде убедена. Мисля, че тази среща беше подготвителна за среща в Норманския формат \", каза Рар. \r\nОсвен това не забравяйте, че това е втората среща на лидерите през последните три месеца и тези две срещи  се проведоха не в неутрална територия, а в Сочи и в близост до Берлин, което свидетелства за важността на този диалог. \"Ако по-рано се опитахме да се откажем от контакти с Русия, сега Меркел и целият свят осъзнаха, че без Русия новият световен ред, който се създава, няма да бъде стабилен, затова всички ще си сътрудничат с Русия и ще я поканят. Това приключване на много негативната  фаза,  когато всички мълчаха, е положително, \"каза политологът. \r\n\"След тази среща не можем да кажем, че Германия и Русия са в Студената война, те слава Богу разбраха, че не трябва да се връщат там“, заяви Рар. \r\nПреди две години всичко изглеждаше съвсем различно, имаше само спорове, нямаше положителни резултати \", каза Рар, като добави, че сега са открити общи проблеми, които могат да бъдат решени заедно и срещата показа, че има повече аспекти за сътрудничеството, отколкото за кавги. \"Берлин и Москва практически започват отново да говорят за подреждането на света, за конкретни решения на конкретните проблеми \", заключи експертът. \r\n*** Бившият посланик на Русия в САЩ Сергей Кисляк нарече делото срещу рускинята Мария Бутина „измислено и изкривено“, пише руският ежедневник  “Известия“ . \r\nБившият руски посланик в Съединените щати, в момента  заместник-председател на Комисията за  международните въпроси на Съвета на федерацията Сергей Кисляк заяви за вестника, че делото срещу Мария Бутина показва падението на политическата култура в Съединените щати. \r\n\"Всичко доказва, че този случай е измислен и изкривен. Учудващо е колко ниска е деловата  и политическата култура в Съединените щати. Това означава, че дори такива дела срещу руски граждани като това стават възможни \", каза Кисляк. \r\nАмериканските власти вече обявиха връзката на Бутина, арестувана по подозрение за шпионаж, свързан с Кисляк по времето, когато е бил посланик  в САЩ.  Според ФБР в компютъра на Бутина е намерена съвместна снимка с бившия посланик. \r\nСпоред адвоката на Бутина Робърт Дрискол клиентката му се е срещнала с дипломата, но в това няма нищо незаконно. Самият Кисляк не изключи, че може да я е видял на някои събития в посолството. \r\n\"Що се отнася до срещи, за да бъда честен, не си спомням дали сме се срещали  лично - много студенти и всички наши съграждани, които по една или друга причина са били в САЩ, посещават посолството ни\" - каза Кисляк. \r\n*** Изучаването на английски език в училищата трябва да стане платено, пише на своята страница в социалната мрежа „Фейсбук“лидерът на Либерално-демократическата партия в Русия (ЛДПР) Владимир Жириновски, пише руският ежедневник  \"Московский Комсомолец . \r\nПолитикът предлага това, като мярка срещу „изтичането на мозъци“ от страната. \r\n\"Задължителното изучаване на английски език в училищата ... е лошо за Русия ... На Запад са изградили  много печеливша система за работа с талантливи хора ... готови специалисти, в която правителството е инвестирало пари се примамват ... в САЩ или Европа,\"  възмущава се опозиционерът. \r\nСпоред Жириновски, с помощта на задължителните чужди езици в училищните програми, Западът се опитва да \"обезкърви\" населението на страните-конкуренти, включително Русия. \r\n\"САЩ и Европа са на плюс, Русия и страните от Азия губят\", добави той. \r\nИменно поради тази причина лидерът на ЛДПР предлага да се преустанови изучаването на  чужди езици в руските образователни институции на задължителна, безплатна  основа. \r\n\"Целият свят е принуден да изучава английски език в училищата и университетите. Като навършат 20 години по-голямата част от образованите хора в света владеят  езика. Те са готови да емигрират на Запад! ... Всички езици освен руски, трябва да престанат да бъдат задължителни предмети ... те трябва да се изучават не само доброволно , но и платено. Общодостъпният статут на английския език трябва да се отнеме.  Защо да се образоват емигранти с държавни пари?“,  пише Жириновски \r\n*** Москва се опитва да включи Берлин и Париж към Астанския процес за уреждане на конфликта в Сирия, в който участват Русия, Турция и Иран, пише руският ежедневник   „Независимая газета“ . \r\nСъботната среща между руския президент Владимир Путин и германския канцлер Ангела Меркел показа интересa на Берлин да помогне на народа на Сирия да се установи мирен процес  там. \"Преди всичко трябва да избегнем  ситуацията да достигне хуманитарна катастрофа\", каза Ангела Меркел. Тези думи в експертната общност се разглеждат като готовност на Германия да се включи в практически стъпки за решаване на ситуацията в страната. \r\nПо-рано подобна позиция показа и Франция, която се съгласи с Русия да изпрати хуманитарната помощ на Сирия. Както беше заявено от ръководителя на пресслужбата на Кремъл Дмитрий Песков, в процеса на преговорите между Путин и Меркел е засегнато и организирането на среща във формата на Германия, Франция, Турция и Русия, за да обсъдят урегулирането на сирийския конфликт. В същото време той отбеляза, че досега няма договорени дати за провеждането на такава среща на върха, но в бъдеще е възможна. В навечерието на пристигането на руския лидер в Германия Меркел каза, че такава среща \"може да има смисъл, тя трябва да бъде добре подготвена. Ще работим, за да гарантираме, че съветниците ще проведат такава подготвителна среща.\" \r\nСлед  телефонен разговор между френския президент Еманюел Макрон с Владимир Путин на 10 август Елисейския дворец с повече подробности съобщи, че през септември се очаква лична среща между двамата. От Париж подчертаха значението на преговорите с Москва относно Сирия и осигуряването на условия за \"надеждно, достойно и доброволно връщане на бежанците там\". Също така беше отбелязано, че е много важно \"да се установи мир и дългосрочна стабилност там\". По-рано турският лидер Реджеп Тайип Ердоган спомена за  среща в четиристранен формат. Беше съобщено, че срещата на върха с участието на Русия, Турция, Франция и Германия може да се проведе на 7 септември в Истанбул.", "date": "2018.08.20", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/08/20/2557783/pregled-na-osnovnite-temi-v-britanskiya-pechat-agentsiya-fokus.html", "text": "Дали наистина се увеличава подкрепата за нов референдум, анализира британският вестник  The Guardian . \r\nПроучванията показват, че през последната година британците не мислят, че Брекзит се управлява добре, но това не беше  съпроводено с желание за повторно провеждане на референдум. По-новите проучвания обаче започнаха да показват различна картина. \r\nПрез юли YouGov установи, че 42% от обществеността са в полза на ново гласуване, в сравнение с 40%, които са против. През април 2017 г. само 31% от хората подкрепиха втори референдум. \r\nПо-нататъшното проучване на кампанията за втори референдум бе подкрепено от перспективата за липса на споразумение. В анкета на YouGov с повече сред  10 000 души 50% заявиха, че в случай на неуспех при преговорите трябва да има ново гласуване. Кой подкрепя новото гласуване? \r\nПрез последните месеци идеята за ново гласуване относно условията на сделката с Ес след напускане спечели някои високопоставени политически поддръжници и знаменитости, както и дарения от бизнеса. \r\nБившият секретар на образованието Джъстин Грийндинг е най-високопоставеният консерватор, подкрепящ нов вот. Редица политици от Лейбъристката партия подкрепят втори референдум, включително Чука Умуна и Тони Блеър, както и либералните демократи и Зелената партия. \r\nИзвестни личности, включително Гари Линекер, Габи Логан и сър Патрик Стюарт участват в агитацията. \r\nОгромни дарения са направени за кампании за повторно провеждане на гласуването. Съоснователят на Superdry Джулиън Дюнкертън дари 1 млн. паунда на кампанията за гласуване на народа, а милиардерът филантроп Джордж Сорос даде 500 000 британски лири на про-ЕС група \"Най-добро за Великобритания\". Как ще сработи вторият референдум? \r\nЕдинственият възможен път за втори референдум преди крайния срок на Брекзит  през март ще бъде, ако Тереза Мей не е в състояние да прокара през парламента каквато и да е  версия на сделка за напускане, за която успее да постигне съгласие с Брюксел. Ако няма парламентарен път за преодоляване на застой, може да има референдум или общи избори, макар и двете да останат малко вероятни. \r\nОт кампанията заявиха, че предложеното за гласуване трябва да бъде избор между евентуалната сделка на Мей и оставането в ЕС - нещо, което привържениците на Брекзит никога няма да приемат. Друг вариант е идеята за \"преференция\", в която гласоподавателите могат да избират от три варианта по ред на предпочитание: няма сделка, сделката  на Мей или  оставане в ЕС. Какви са пречките? \r\nВсе още няма мнозинство в парламента за втори референдум. По-голямата част от депутатите вероятно ще бъдат инстинктивно несигурни относно идеята за второ гласуване и реакцията, която би могла да предизвика. \r\nЛейбъристите се  надяват да наложат общи избори, а не референдум. Времето изтича за нов референдум - законодателството за последния отне седем месеца, за да се премине през парламента. Дори и да може да се ускори, е трудно да се види как може да се проведе гласуване без известно удължаване на срока на член 50. Какво би направила Европа? \r\nГлавният преговарящ на ЕС Мишел Барние заяви, че ЕС може по принцип да удължи срока на член 50 за приемане на втори референдум, макар и не без затруднения. \r\nВсяко удължаване би имало ефект върху изборите за ЕС през 2019 г. и за всеки преходен период след Брекзит, който трябва да приключи през декември 2020 г. по настояване на ЕС поради бюджетния период на блока. \r\nАко вторият референдум доведе до оставане, няма гаранция, че ЕС няма да се стреми да наложи някои условия за продължаващото членство на Великобритания. \r\n*** Излиза първият наръчник за населението, част от подготовката за Брекзит без споразумение, пише британският вестник  The Independent . \r\nПравителството трябва да започне да публикува техническите си съвети към населението за действия при Брекзит без споразумение с ЕС  в четвъртък, заяви кабинетът на премиера. \r\nПървият от обяснителните документи се очаква от Департамента за напускане на Европейския съюз в рамките на няколко дни и е предназначен да информира гражданите и бизнеса как да се справят със сценария, при който не е сключена сделка. \r\nВсичките 84 разяснения ще бъдат публикувани преди края на септември. Някои от тях се смятат за широкообхватни, обхващащи въпроси като финансовите услуги, дружественото право и изменението на климата, докато други се съсредоточават върху специфични проблеми, включително пътуване в чужбина с домашни любимци. \r\nДва дни преди първата публикация министърът за Брекзит Доминик Рааб ще пътува до Брюксел, за да ускори темпото на разговорите с главния преговарящ на ЕС Мишел Барние, съобщи офисът на Тереза Мей в събота. \r\n\"В дневния ред ще бъдат включени някои от оставащите въпроси, свързани с оттеглянето на Обединеното кралство от ЕС, и продължаване на дискусиите за бъдещите отношения\", казаха от офиса на премиера  за планираната среща във вторник. \r\nМинистър Рааб също трябва да изнесе реч, очертаваща как правителството планира да смекчи потенциалните рискове от напускане на ЕС без споразумение и да осигури приемственост и стабилност. \r\n*** Глоба от 100 паунда очаква всеки водач, надвишил пределната скорост дори с една миля в час над допустимото, във Великобритания, пише британският вестник  The Telegraph . \r\nРъководителите на полицията искат да премахната  сегашната \"буферна зона\", която понастоящем предпазва шофьорите от наказание, ако карат съвсем малко по-бързо от ограничението. \r\nБуферната зона  се изчислява чрез увеличаване на ограничението на скоростта с десет процента плюс 2 мили в час, преди да следва наказание. \r\nТова означава, че в зоната на скорост от 30 мили / час, шофьорите могат да карат с 34 мили / час без риск от наказание \r\nВсеки, уловен, шофиращ със скорост малко над буферната зона бива изпратен на курс за безопасно шофиране, а повторните нарушители ги очаква  глоба от 100 лири и три точки за наказание. \r\nСпоред изданието  началника на Пътна полиция Антъни Бангам  подкрепя приемането на нов подход за нулева толерантност към автомобилните шофьори. \r\nТой каза, че настоящите правила могат да подведат шофьорите да мислят, че \"е добре да се кара по-бързо\". \r\n*** Експерти  отхвърлят призивите за втори референдум, пише британският консервативен вестник  Daily Express . \r\nГрупа от експерти, чиято цел е правителството да стане по-ефективно, публикува своя анализ на различните начини, по които може да премине настоящата фаза на преговорите по Брекзит. \r\nПървият вариант, при който Тереза Мей успява да постигне споразумение с ЕС още през октомври и да получи подкрепа на , преди 29 март, е най-предпочитан. \r\nПри друг сценарий парламентът отхвърля сделката си и или гласува  за излизане без споразумение или изпраща премиера обратно в Брюксел за повече разговори. \r\nСамата Тереза Мей може да обяви, че е невъзможно да сключи сделка, така че Великобритания да напусне без споразумение, но Парламентът я връща обратно в преговорите, вместо да подкрепи напускане без сделка. \r\nВ доклада се казва, че е възможно правителството или парламентът да наредят друг референдум за гласоподавателите, за да преодолеят блокадата. \r\nНо той отбелязва: \"Механизмите на референдума далеч не са лесни.\" \r\nПроблемите идват от факта, че Обединеното кралство няма цялостен план за референдуми, така че подробностите трябва да бъдат решавани всеки път. Това е  вероятно да предизвика тежки политически схватки по въпроси като сроковете и кой има право да  гласува. \r\n„Още по-проблематично е , за какво ще бъде референдумът?“,  питат авторите. \r\nБившият министър  Джордж Грийнинг предложи  референдум с три избора: да напусне ЕС без споразумение; да подкрепи сделката на премиера или да остане в ЕС. \r\nИнститутът обаче каза, че това повдига въпроси, свързани с времето. \r\nОбединеното кралство гарантирано може да остане при сегашните си условия, ако оттегли заявлението си по член 50. \r\nВ същото време от избирателната комисия казват, че са необходими шест месеца, за да се проведе добре референдум. Това вероятно ще означава, че правителството трябва да отложи деня на напускане, което Тереза  Май каза, че няма да направи. \r\nАвторите стигат до заключението: \"Накратко, референдумът в стил Грийнинг, относно сроковете, които той предполага (преди Обединеното кралство официално да напусне ЕС), ще работи само ако има мнозинство за оставане в ЕС.", "date": "2018.08.20", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/20/2557776/the-guardian-dali-naistina-se-uvelichava-podkrepata-za-nov-referendumi.html", "text": "Дали наистина се увеличава подкрепата за нов референдум, анализира британският вестник  The Guardian . \r\nПроучванията показват, че през последната година британците не мислят, че Брекзит се управлява добре, но това не беше  съпроводено с желание за повторно провеждане на референдум. По-новите проучвания обаче започнаха да показват различна картина. \r\nПрез юли YouGov установи, че 42% от обществеността са в полза на ново гласуване, в сравнение с 40%, които са против. През април 2017 г. само 31% от хората подкрепиха втори референдум. \r\nПо-нататъшното проучване на кампанията за втори референдум бе подкрепено от перспективата за липса на споразумение. В анкета на YouGov с повече сред  10 000 души 50% заявиха, че в случай на неуспех при преговорите трябва да има ново гласуване. Кой подкрепя новото гласуване? \r\nПрез последните месеци идеята за ново гласуване относно условията на сделката с Ес след напускане спечели някои високопоставени политически поддръжници и знаменитости, както и дарения от бизнеса. \r\nБившият секретар на образованието Джъстин Грийндинг е най-високопоставеният консерватор, подкрепящ нов вот. Редица политици от Лейбъристката партия подкрепят втори референдум, включително Чука Умуна и Тони Блеър, както и либералните демократи и Зелената партия. \r\nИзвестни личности, включително Гари Линекер, Габи Логан и сър Патрик Стюарт участват в агитацията. \r\nОгромни дарения са направени за кампании за повторно провеждане на гласуването. Съоснователят на Superdry Джулиън Дюнкертън дари 1 млн. паунда на кампанията за гласуване на народа, а милиардерът филантроп Джордж Сорос даде 500 000 британски лири на про-ЕС група \"Най-добро за Великобритания\". Как ще сработи вторият референдум? \r\nЕдинственият възможен път за втори референдум преди крайния срок на Брекзит  през март ще бъде, ако Тереза Мей не е в състояние да прокара през парламента каквато и да е  версия на сделка за напускане, за която успее да постигне съгласие с Брюксел. Ако няма парламентарен път за преодоляване на застой, може да има референдум или общи избори, макар и двете да останат малко вероятни. \r\nОт кампанията заявиха, че предложеното за гласуване трябва да бъде избор между евентуалната сделка на Мей и оставането в ЕС - нещо, което привържениците на Брекзит никога няма да приемат. Друг вариант е идеята за \"преференция\", в която гласоподавателите могат да избират от три варианта по ред на предпочитание: няма сделка, сделката  на Мей или  оставане в ЕС. Какви са пречките? \r\nВсе още няма мнозинство в парламента за втори референдум. По-голямата част от депутатите вероятно ще бъдат инстинктивно несигурни относно идеята за второ гласуване и реакцията, която би могла да предизвика. \r\nЛейбъристите се  надяват да наложат общи избори, а не референдум. Времето изтича за нов референдум - законодателството за последния отне седем месеца, за да се премине през парламента. Дори и да може да се ускори, е трудно да се види как може да се проведе гласуване без известно удължаване на срока на член 50. Какво би направила Европа? \r\nГлавният преговарящ на ЕС Мишел Барние заяви, че ЕС може по принцип да удължи срока на член 50 за приемане на втори референдум, макар и не без затруднения. \r\nВсяко удължаване би имало ефект върху изборите за ЕС през 2019 г. и за всеки преходен период след Брекзит, който трябва да приключи през декември 2020 г. по настояване на ЕС поради бюджетния период на блока. \r\nАко вторият референдум доведе до оставане, няма гаранция, че ЕС няма да се стреми да наложи някои условия за продължаващото членство на Великобритания.  Юлиян Марков", "date": "2018.08.20", "title": "The Guardian: Дали наистина се увеличава подкрепата за нов референдум?"}
{"url": "http://www.focus-news.net/news/2018/08/20/2557769/vzglyad-zashto-sreshtata-mezhdu-vladimir-putin-i-angela-merkel-sledva-da-se-vazpriema-kato-znakovai.html", "text": "„Защо срещата между Владимир Путин и Ангела Меркел следва да се възприема като знакова?“, пише руския ежедневник  “Взгляд“ . \r\nНеочакваната среща между Путин и Меркел близо до Берлин, която разтревожи американската преса, завърши без конкретни споразумения, отбелязаха с облекчение западните медии. Очевидно обаче те прибързаха, като нарекоха преговорите  неуспешни. \r\nПрессекретарят на Кремъл Дмитрий Песков обобщи резултатите от разговорите на Владимир Путин с германския канцлер Ангела Меркел в неделя, наричайки ги \"дълги и задълбочени\". Самата среща се състоя в събота вечерта в двореца Месеберг, на 70 км от Берлин и продължи три часа, а по време на част от нея лидерите говореха на четири очи, дори без преводачи. \r\nВестта за тази среща в понеделник беше пълна изненада за американската преса и предизвика сериозна загриженост. Те решиха, че може да бъде сключен между Русия и Германия така нареченият от тях „Мезербергски пакт“  срещу  Съединените щати, които въведоха нови санкции срещу Руската федерация, а върху Германия оказват натиск с високи търговски мита. \r\nВъпреки това, според Песков, не са постигнати конкретни споразумения западната преса за радост побърза да ги нарече безсмислени и дори си припомниха   \"дълга история на охлаждане и сближаване\" на Путин и Меркел, в които така и не е била постигната сериозна промяна. \r\nОчевидно западните медии са малко прибързани с оценката си. Още преди пътуването на Путин в Германия Песков отбеляза, че това ще е \"сверяване на часовниците по най-важните проблеми\". Същото потвърди на пресконференция и президента в неделя. В същото време той добави, че цели за постигане на конкретни споразумения по време на последното заседание просто няма. \r\nВажно е да се обърне внимание на въпросите, които бяха приоритетни в тези преговори и в какъв контекст бяха обсъдени. Първо, това е  „Северен поток-2“ .  Да, разбира се, Меркел каза стандартната фраза за необходимостта от запазване на украинския транзит на газ за Европа, на която Путин отговори също стандартно - че тръбопроводът не ограничава  възможността за доставки през Украйна, и тези доставки  просто трябва да са икономически обосновани. Но по-важното е, че двамата лидери отново затвърдиха общия подход, че разглеждат \"Северен поток\" като чисто търговски проект и се противопоставят на неговата политизация. \r\nОсвен това бяха обсъдени различни механизми за защита на проекта срещу евентуални санкции в САЩ, които, както съобщи американската преса в неделя, вече се разработват на високо ниво. \"Има разбиране, че,  проектът е напълно икономически изгоден, конкурентоспособен и, следователно, трябва да се вземат мерки, за да бъде предпазен от евентуални неконкурентни и незаконни атаки от трети страни, с цел завършването на този проект\", - подчерта Песков. Всъщност Берлин и Москва \"сверяват часовника\" за готовността си да се противопоставят на американската политика за санкции на \"Северен поток\". \r\nГерманският политолог Александър Рар е сигурен, че няма друга възможност за развитие по този въпрос. По повод думите на САЩ той заявява: \"Германците са подписали пълната си васална зависимост след 50 години енергиен съюз с Русия и се споразумяха за изграждането на голямата втора тръба\". \r\nВторо, Меркел и Путин изразиха загриженост за  ситуацията в Сирия  и потока от бежанци от тази страна. В същото време руският президент предлага на Германия и Европейския съюз да улеснят връщането на бежанците в Сирия, като полагат съвместни усилия с Русия да възстановят инфраструктурата в разкъсаната от войната държава. Вариантът е доста съблазнителен за канцлера, защото бежанците са се превърнали в един от основните проблеми, които подкопават вътрешните й политически позиции. Самата тя отбеляза подобряването на ситуацията в Сирия, необходимостта от предотвратяване на хуманитарна катастрофа в провинция Идлиб, контролирана от терористи, и в страната като цяло. \r\n\"Отваря се абсолютно нова глава. Войната в Сирия приключи и сега бежанците могат да се върнат там - това е положително - подчерта Рар. Възстановяването на Сирия чрез съвместните усилия на различни държави с помощта  на Русия дава огромен шанс за безпрецедентно сътрудничество между страните, каза експертът. \r\nТрето, лидерите на Руската федерация и Федерална република Германия абсолютно единодушно проговориха по  иранския въпрос . И двамата лидери подчертаха, че ядрената сделка с Иран трябва да се запази въпреки едностранното оттегляне на САЩ от нея и опитите им да принудят други страни да последват примера им. Това е друга тема, в която има взаимно разбирателство между Русия и Германия, че не нужно  да се танцува по музиката Съединените щати, отбеляза Александър Рар. \r\nГерманският политолог смята, че е грешка да се смята, че по тези въпроси Путин и Меркел търсят компромиси. Според него в случая е въпрос на взаимноизгодно сътрудничество, както и отхвърляне на тежката политическа конфронтация от преди няколко месеца. \r\nДруга ключова тема на разговорите беше  ситуацията в Украйна . Дори тук, въпреки различията в подходите, Путин и Меркел не показаха противоречия и не обмениха взаимни упреци. Напротив, и двамата подчертаха безалтернативния характер на прилагането на Минските споразумения и също така изразиха съжаление за тяхното буксуване, за което, между другото, този път не беше обвинявана Русия. \r\nОсвен това канцлерът на Германия предложи на президента на Руската федерация план за въвеждане на мироопазващи сили в Донбас и създаването на международна администрация там. Преди и самият Путин предложи въвеждането на мироопазващия контингент, но имаше и различия със Запада за конкретни подробности, които очевидно бяха само една от дискусиите в Мезеберг. \r\n\"Всички отдавна искат да се реши този конфликт. Появява се само един начин - това са сините каски. Но е необходимо съгласието на всички конфликтни страни, сега Украйна трябва да бъде убедена. Мисля, че тази среща беше подготвителна за среща в Норманския формат \", каза Рар. \r\nОсвен това не забравяйте, че това е втората среща на лидерите през последните три месеца и тези две срещи  се проведоха не в неутрална територия, а в Сочи и в близост до Берлин, което свидетелства за важността на този диалог. \"Ако по-рано се опитахме да се откажем от контакти с Русия, сега Меркел и целият свят осъзнаха, че без Русия новият световен ред, който се създава, няма да бъде стабилен, затова всички ще си сътрудничат с Русия и ще я поканят. Това приключване на много негативната  фаза,  когато всички мълчаха, е положително, \"каза политологът. \r\n\"След тази среща не можем да кажем, че Германия и Русия са в Студената война, те слава Богу разбраха, че не трябва да се връщат там“, заяви Рар. \r\nПреди две години всичко изглеждаше съвсем различно, имаше само спорове, нямаше положителни резултати \", каза Рар, като добави, че сега са открити общи проблеми, които могат да бъдат решени заедно и срещата показа, че има повече аспекти за сътрудничеството, отколкото за кавги. \"Берлин и Москва практически започват отново да говорят за подреждането на света, за конкретни решения на конкретните проблеми \", заключи експертът.  Юлиян Марков", "date": "2018.08.20", "title": "„Взгляд“: Защо срещата между Владимир Путин и Ангела Меркел следва да се възприема като знакова?"}
{"url": "http://www.focus-news.net/news/2018/08/20/2557784/tenis-novak-dzhokovich-specheli-turnira-v-sinsinati-pri-mazhete-a-kiki-bertens-pri-zhenite.html", "text": "Тенис: Сърбинът Новак Джокович спечели турнира от сериите Мастърс в Синсинати, след като надви във финалната битка седемкратния шампион Роджър Федерер с 6:4, 6:4. Триумфът позволи на Джокович да запише и историческо постижение. 31-годишният сърбин стана първият тенисист в историята, който може да се похвали, че е спечелил всичките 9 турнира от категорията Мастърс. Така той постигна т.нар. \"Златен Мастърс\". Сърбинът вече има 31 Мастърс титли, а Федерер остава с 27. Рекордьор е испанецът Рафаел Надал с 33.  \r\nКики Бертенс от Холандия (17-та в световната ранглиста) спечели титлата на турнира по тенис в Синсинати. На финала холандката надигра първата ракета в света Симона Халеп с 2:6, 7:6(6), 6:2 за 2 часа и 5 минути игра. Титлата е шеста на сингъл за Кики Бертенс и втора за тази година.", "date": "2018.08.20", "title": "Тенис: Новак Джокович спечели турнира в Синсинати при мъжете, а Кики Бертенс при жените"}
{"url": "http://www.focus-news.net/news/2018/08/20/2557786/afp-zhertvite-na-zemetreseniyata-na-ostrov-lombok-stanaha-pet.html", "text": "Жертвите на земетресенията на остров Ломбок станаха пет, предава  AFP . \r\n\"Досега пет души загинаха и десетки бяха ранени, все още събираме данни за точния брой\", каза Агунг Прамуджа, говорител на местната Агенция за бедствията пред АФП в понеделник. \r\n„Сутрешното земетресение причини паника, но няма съобщения за щети. Един човек почина вероятно от сърдечен удар и имаше съобщения за локализирани щети, каза Сутопо Първо Нугрохо. \r\nСвлачища са се активизирали  в национален парк  Маунт Ринджани, където стотици туристи бяха блокирани за кратко след земетресението в края на юли. Оттогава паркът е затворен. \r\nГоворителят на Агенцията за бедствията заяви, че няколко къщи и други сгради в района на Сембалун, по склоновете на планината Ринджани, са се срутили в неделя, след като са били повредени от предишните две земетресения, като добави, че точният брой на повредените сгради все още се проверява. \r\nТрусовете в неделя са усетени и на съседния курортен остров Бали, но няма данни за щети.  Юлиян Марков", "date": "2018.08.20", "title": "AFP: Жертвите на земетресенията на остров Ломбок станаха пет"}
{"url": "http://www.focus-news.net/news/2018/08/20/2557785/futbol-roma-pobedi-torino-s-10-v-seriya-a.html", "text": "Футбол: Тимът на Рома надви с 1:0 като гост Торино в първи мач за двата отбора през новия сезон в Серия „А”. Един Джеко бе героят за римляните, след като отбеляза в 89-ата минута. \r\nОстаналите резултати от мачовете в неделя: \r\nБолоня – Спал  0:1 \r\nЕмполи – Каляри  2:0 \r\nПарма – Удинезе  2:2 \r\nСасуоло – Интер  1:0", "date": "2018.08.20", "title": "Футбол: Рома победи Торино с 1:0 в Серия А"}
{"url": "http://www.focus-news.net/news/2018/08/20/2557787/pazardzhik-dobro-e-sastoyanieto-na-avtogarite-v-oblastta.html", "text": "Добро е състоянието на автогарите в област Пазарджик, съобщи за  Радио „Фокус“ – Пазарджик  Стоянка Стойкова, председател на Регионалния съюз на превозвачите в Пазарджик. Тя уточни, че представители на браншовата организация извършват проверки на автогарите в региона. По думите и се отчитат положителни тенденции в Панагюрище, Велинград и Белово, но в община Септември все още има нерешени проблеми около собствеността на автогарата. „Най-голямата община – Пазарджик, има нова и модерна автогара, която отговаря на изискванията. Чакалнята е чиста и добре поддържана, работят информационните табла, пътниците получават своевременна информация за заминаващите автобуси и секторите, от които потеглят“, коментира Стойкова. Тя коментира, че в по-малките общини няма обособени автогари, но се работи за подобряване състоянието на автобусните спирки. Според Стойкова през лятото пътникопотокът намалява, тъй като учениците са във ваканция, но като цяло от населените места към общинските центрове и областния град винаги има пътуващи, за това трябва да бъдат осигурени добри условия при изчакването на автобусите. \r\nВаня НИКОЛОВА", "date": "2018.08.20", "title": "Пазарджик: Добро е състоянието на автогарите в областта"}
{"url": "http://www.focus-news.net/news/2018/08/20/2557788/vanshniyat-ministar-na-iran-sasht-sa-pristrasteni-kam-sanktsiite.html", "text": "САЩ са пристрастени към санкциите, заяви външният министър на Иран Мохамад Джавад Зариф в интервю за американския телевизионен канал   CNN . \r\n\"Вярвам, че в Съединените щати има болест и това е пристрастяването към санкциите\", каза той пред CNN. \r\nИнтервюто с ключовия  архитект на сложната ядрена сделка между Иран и Запада, е първото което даде след  като някои от санкциите на САЩ срещу Иран бяха подновени миналата седмица. Иранският министър даде интервю на английски език по повод 65-годишнината от подкрепяния от САЩ преврат, който свали демократично избрания ирански премиер Мохамед Мосадег. \r\nЗариф запазва ясното убеждение, че ядрената сделка може да бъде възстановена, независимо от това, че правителството на Тръмп я денонсира. През май Тръмп се оттегли от сделката, известна като Съвместен всеобхватен план за действие (СВПД), който цели да ограничи ядрените амбиции на Иран в замяна на облекчаване на санкциите, наричайки го \"ужасна едностранна сделка, която никога не би трябвало да се прави\". Първата вълна от санкции, които наложи  Тръмп, засегнаха  вноса на части за автомобили и благородни метали на 6 август. \r\nОт по-голямата част от интервюто изглежда, че Зариф отхвърля възможността за бъдещи разговори с администрацията на Тръмп и поддържа надеждата, че сделката може да бъде възстановена. Той заяви, че натискът на европейските съюзници може да убеди Тръмп да промени мнението си и обвини САЩ, че \"тормозят\" европейските страни, подписали споразумението. \r\n\"Ние не искаме да преразглеждаме ядрената сделка\", каза той. \"Ние искаме Съединените щати да изпълнят тази ядрена сделка Днес най-близките американски съюзници се противопоставят на тези санкции: американците извиват ръце - опитът им да оказват натиск ... Аз не искам да използвам термина тормоз ... [ но] това е така. \r\nНа въпроса дали иранският президент Хасан Роухани би могъл да се срещне с президента Тръмп, Зариф каза, че предишната ядрена сделка трябваше да бъде спазена първо. \"Не след като предишния огромен напредък, който постигнахме, беше захвърлен\", каза той . \"Това [предишна сделка] беше за нас лакмус тест за това дали можем да се доверим на Съединените щати или не.\" \r\nДали ще да има трайно споразумение с човека, който пише за \"изкуството на сделката\"? \"Зависи от президента Тръмп - дали иска да ни накара да вярваме, че той е надежден партньор\", каза той.   Юлиян Марков", "date": "2018.08.20", "title": "Външният министър на Иран: САЩ са пристрастени към санкциите"}
{"url": "http://www.focus-news.net/news/2018/08/20/2557780/daily-express-eksperti-othvarlyat-prizivite-za-vtori-referendum.html", "text": "Експерти  отхвърлят призивите за втори референдум, пише британският консервативен вестник  Daily Express . \r\nГрупа от експерти, чиято цел е правителството да стане по-ефективно, публикува своя анализ на различните начини, по които може да премине настоящата фаза на преговорите по Брекзит. \r\nПървият вариант, при който Тереза Мей успява да постигне споразумение с ЕС още през октомври и да получи подкрепа на , преди 29 март, е най-предпочитан. \r\nПри друг сценарий парламентът отхвърля сделката си и или гласува  за излизане без споразумение или изпраща премиера обратно в Брюксел за повече разговори. \r\nСамата Тереза Мей може да обяви, че е невъзможно да сключи сделка, така че Великобритания да напусне без споразумение, но Парламентът я връща обратно в преговорите, вместо да подкрепи напускане без сделка. \r\nВ доклада се казва, че е възможно правителството или парламентът да наредят друг референдум за гласоподавателите, за да преодолеят блокадата. \r\nНо той отбелязва: \"Механизмите на референдума далеч не са лесни.\" \r\nПроблемите идват от факта, че Обединеното кралство няма цялостен план за референдуми, така че подробностите трябва да бъдат решавани всеки път. Това е  вероятно да предизвика тежки политически схватки по въпроси като сроковете и кой има право да  гласува. \r\n„Още по-проблематично е , за какво ще бъде референдумът?“,  питат авторите. \r\nБившият министър  Джордж Грийнинг предложи  референдум с три избора: да напусне ЕС без споразумение; да подкрепи сделката на премиера или да остане в ЕС. \r\nИнститутът обаче каза, че това повдига въпроси, свързани с времето. \r\nОбединеното кралство гарантирано може да остане при сегашните си условия, ако оттегли заявлението си по член 50. \r\nВ същото време от избирателната комисия казват, че са необходими шест месеца, за да се проведе добре референдум. Това вероятно ще означава, че правителството трябва да отложи деня на напускане, което Тереза  Май каза, че няма да направи. \r\nАвторите стигат до заключението: \"Накратко, референдумът в стил Грийнинг, относно сроковете, които той предполага (преди Обединеното кралство официално да напусне ЕС), ще работи само ако има мнозинство за оставане в ЕС.  Юлиян Марков", "date": "2018.08.20", "title": "Daily Express: Експерти отхвърлят призивите за втори референдум"}
{"url": "http://www.focus-news.net/news/2018/08/20/2557790/pregled-na-mezhdunarodnite-novini-do-6-chasa-agentsiya-fokus.html", "text": "Афганистанските власти обявяват примирие за празника Еид ал-Адха (Курбан-Байрам), предава  Reuters . \r\nАфганистанският президент  Ашраф Гани обяви прекратяване на огъна с талибаните от понеделник по случай големият мюсюлмански празник. \r\nИзточници от талибаните са се съгласили на четиридневното примирие макар и техният върховен лидер шейх Хайбатула Акунзада  да не е дал окончателното си одобрение. Талибаните също така са обявили, че ще освободят стотици затворници без да дават подробности. \r\nНовината за примирие дойде само ден след като имаше боеве в северната провинция Фаряб, като ислямистката групировка превзе окръг Булчераг и не е известна съдбата на повече от 50 правителствени военнослужещи.  \r\n*** Гръцките пенсионери преди шест години ходеха на пазар с 20 евро, а днес с две евро, пише македонското електронно издание  “МКД“ . \r\nГърция в понеделник, след дългогодишна дългова криза, която сви икономиката с една четвърт и принуди страната да предприеме  болезнени мерки за икономии, излиза от последния от трите кръга на спасителната програма. \r\nГръцката криза засегна тежко  пенсионерите. Почти половината от тях са принудени да живеят под прага на бедността, тъй като международните спасителни програми на гръцката икономика доведоха до значително намаляване на пенсиите. \r\nВъпреки че страната ще получи третия и последен пакет за помощ до края на следващата седмица, гръцкият пенсионер Вагелакос няма на какво да се зарадва. \r\n\"Ще ви платя портокалите следващата седмица\", казва той на продавача на пазара. Половината от бюджета вече е изразходван за грозде. \r\n\"Две евро следващата седмица. Ще бъдете ли тук? \", Пита той, повдигайки чантата с плодовете. Отговорът е утвърдителен, но той се шегува: \"Тогава няма да дойда, за да не трябва да ви плащам!\" \r\nАгенция Reuters разговаря за първи път с Вагелакос  през 2012 г., когато Гърция подписа втората програма за помощ, за да се избегне фалит и напускане на еврозоната. Тогава той отиде на пазара с 20 евро в джоба си. Неговите месечни доходи, включително пенсиите и социалните му обезщетения, са намалени от 1,250 на 900 евро. Днес тя е 685 евро, а дълговете растат, казва той. \r\n*** Обща история не означава един народ - две държави, заявява историкът Петър Тодоров от македонския Институт за национална история, член  на общата македонско-българска комисия по исторически и образователни въпроси пред македонската редакция на радио „Свободна Европа“, цитиран от македонското електронно издание  “Фокус“ . \r\n„В обществото често политиците и историците използват термина обща история, като имам впечатлението, че той се използва според политическия интерес. По правило, като академична дефиниция, когато за определена  концепция в историята като обща история се използват академични определения и националистически определения става „късо съединение“. Обща история не означава - \"един  народ - две държави\", обща история Македония и България имат и това е историята, която принадлежи на историята на Османската империя. Също така, Македония и Сърбия споделят обща история от 1912 до 1991 г. в рамките на Югославия. Но Македония и България имат преплетена  историята, друга концепция,  използвана в историографията.  Преплетена история означава, че нациите, империи, цивилизации, ако искате и комунизма, и капитализма не са изключващи се категории в историографията, напротив те възникват чрез взаимно взаимодействие и днес няма история, която не е преплетена история, \" подчерта Тодоров. \r\n*** Съветникът по националната сигурност на САЩ Джон Болтън призовава за извършване на превантивни кибератаки с цел защита на американските компютърни системи, предава  TACC . \r\nСъветникът на президента на САЩ за национална сигурност Джон Болтън заяви, че Вашингтон трябва да отговори с кибератаки  на опитите за намеса в изборите или за проникване в други важни  компютърни системи. Това мнение беше изразено от служителя на президентската администрация в интервю за ABC, което бе излъчено в неделя и цитирано от ТАСС. \r\nБолтън заяви, че се надява властите на САЩ да \"използват всички възможности, за да се защитят не само изборите, но и широк спектър от уязвими системи в Съединените щати.\" Както обясни той, става дума за компютърни системи \"в правителствената сфера и частния бизнес\", които могат да бъдат подложени на кибератаки. \r\n\"Смятам, че това е много важно, защото не искаме война в киберпространството, искаме мир в киберпространството\", увери Бьолтън. \"Необходимо е да се създаде средство за възпиране на враговете ни, които извършват операцията в киберпространството срещу нас, или които го обмислят, да разберат, че те ще плащат много по-висока цена, ако направят това, отколкото, ако се въздържат от подобни действия,\" добави той. \r\n\"Ето защо настъпателни операции в киберпространството са потенциално толкова важни. Ако сте постоянно в отбранителна позиция, тя не позволява да се създаде структура за възпиране, нещо, което ние искаме,\" каза Болтън. \r\n*** Съветникът по националната сигурност на САЩ Джон Болтън се срещна с израелския премиер Бенямин Нетяняху в Ерусалим, като фокусът на разговорите е бил Иран, предава  Reuters . \r\n\"Имаме големи предизвикателства за Израел, САЩ, за целия свят - програмата на Иран за ядрени оръжия и програмата за балистични ракети са на върха на списъка\", каза Болтън. \r\nВ приветствените си думи израелският премиер Бенямин Нетаняху каза, че двамата ще обсъдят как \"да продължат да блокират агресията на Иран в региона и да гарантират, че Иран никога няма да има ядрено оръжие\". \r\nБолтън ще се срещне с руски представители в Женева по-късно тази седмица като продължение на срещата на високо равнище, която президентът на САЩ Доналд Тръмп и руският президент Владимир Путин проведоха в Хелзинки миналия месец, каза Белият дом. Той също така ще посети Украйна. \r\nСъветникът каза пред ABC News по-рано, че Съединените щати, Израел и Русия споделят целта за премахване на иранските и подкрепяните от Иран сили от Сирия и за прекратяване на иранската подкрепа на ливанската групировка „Хизбула“. \r\n*** Седем души, сред които и пет деца  са пострадали при пожар във френския град Обервил, близо до Париж, предава  AFP . \r\nПожарът е възникнал  в двуетажна сграда в популярния град в департамента Сен Сен-Дени, на север от столицата Париж. За овладяването му са били необходими 100 пожарникари. \r\nПетте деца са в изключително тежко състояние и се намират в реанимация. При пожара са пострадали леко  и около десет полицаи, които са пристигнали на мястото на инцидента. \r\nПричината за пожара не е ясна, както и националността на пострадалите. \r\nТова е вторият пожар за последния месец в града, като предишният път  е ставало дума за умишлен палеж, предизвикан от 10-годишно дете. \r\n*** САЩ приветстват предложението за примирие в Афганистан, предава  AFP . \r\nСъединените щати в неделя приветстваха съобщението на Кабул за временно прекратяване на огъня с талибаните, заявявайки, че планът \"отговаря на ясния и продължителен призив на афганистанския народ\". \r\nСъобщението на президента Ашраф Гани последва кървава седмица на боеве в Афганистан, в която талибаните започнаха масирано нападение срещу провинциалната столица Газни. \r\nТо идва след кратко, безпрецедентно прекратяване на огъня по-рано през юни. \r\n\"Последното прекратяване на огъня в Афганистан разкри дълбокото желание на афганистанския народ да сложи край на конфликта и се надяваме, че друго прекратяване на огъня ще приближи страната до устойчива сигурност\", заяви държавният секретар Майк Помпео в изявление. \r\n\"Съединените щати и нашите международни партньори подкрепят тази инициатива на афганистанския народ и афганистанското правителство и призоваваме талибаните да участват. Нашата надежда и тази на международната общност е, че афганистанският народ може да празнува Ейд ал Ада тази година в мир, без страх\", добави той, позовавайки се на ислямския празник, който започва следващата седмица. \r\nГани обяви най-новото прекратяване на огъня в телевизионно предаване в неделя, при условие че талибаните отговорят положително. \r\n\"Още веднъж обявявам прекратяване на огъня от утре до рождения ден на Пророка, при условие, че талибаните се отзоват\", каза Гани, като се позовава на рождения ден на пророка Мохамед, който Афганистан празнува на 21 ноември. \r\nСъобщението на президента бе незабавно приветствано в съседния Пакистан, който отдавна е обвиняван в укрепване на връзките с талибанското ръководство и осигуряването на убежище  на бойците, както и от генералния секретар на НАТО Йенс Столтенберг. \r\nНо предложението предизвика  смесени отговори сред афганистанците. Някои анализатори заявиха, че това може да се възприема като акт на отчаяние от страна на правителството след засилване на натиска на бойното поле от страна на бунтовниците. \r\n*** Министърът на вътрешните работи на Румъния Кармен Дан се извини на пострадалите по време на митинга на 10 август на пресконференция, съобщава румънската държавна агенция AGERPRES, цитирана от  TACC . \r\n\"Извинявам се на всички, които пострадаха в резултат на размириците миналата седмица, както цивилни, така и военни\", каза министърът. \r\nРъководителят на Министерството на вътрешните работи заяви, че във връзка с събитията от 10 август са образувани 21 наказателни дела, 20 души са обект на разследване, трима  са арестувани.  Според министъра жандармерията разкри сред демонстрантите стотици хора, които извършиха актове на насилие. \"Тези хора бяха идентифицирани по време на разглеждане на видеозаписите и сега те се издирват\", каза тя. Във връзка с действията на жандармерията е започнала вътрешна проверка, отбеляза Дан, и \"досега са констатирани пет ситуации, които биха могли да се разглеждат като злоупотреби спрямо лица, които не са извършили актове на насилие\". \r\n\"Агресивните действия на редица демонстранти доведоха до загуба на мирния характер на  митинга и намесата на силите за защита на реда\", подчерта Дан. \"Подстрекатели  са използвали първите редове на протестиращите като човешки щит, - продължи тя. - Също така, мирно протестиращи не са се отделили  от агресивни елементи, така че задачата по задържането на агресивните елементи се е оказала трудна и дори невъзможна. Така мирните демонстранти са преживели последствията от действията на силите за сигурност, които са били принудени да използват сълзотворен газ. \r\n\"В резултат на инциденти по време на публичната демонстрация  на 10 август са пострадали  452 лица, включително 33 полицаи, - каза ръководителят на Министерството на вътрешните работи. - 70 души са били откарани в болница, включително 14 полицаи.\" \r\n*** Жертвите на земетресенията на остров Ломбок станаха пет, предава  AFP . \r\n\"Досега пет души загинаха и десетки бяха ранени, все още събираме данни за точния брой\", каза Агунг Прамуджа, говорител на местната Агенция за бедствията пред АФП в понеделник. \r\n„Сутрешното земетресение причини паника, но няма съобщения за щети. Един човек почина вероятно от сърдечен удар и имаше съобщения за локализирани щети, каза Сутопо Първо Нугрохо. \r\nСвлачища са се активизирали  в национален парк  Маунт Ринджани, където стотици туристи бяха блокирани за кратко след земетресението в края на юли. Оттогава паркът е затворен. \r\nГоворителят на Агенцията за бедствията заяви, че няколко къщи и други сгради в района на Сембалун, по склоновете на планината Ринджани, са се срутили в неделя, след като са били повредени от предишните две земетресения, като добави, че точният брой на повредените сгради все още се проверява. \r\nТрусовете в неделя са усетени и на съседния курортен остров Бали, но няма данни за щети. \r\n*** Десетки възрастни южнокорейци влязоха в Северна Корея в понеделник, за да се срещнат с роднини след като техните семейства бяха разделени от войната преди близо седемдесет години, предава  AFP . \r\nТридневното събиране - първото от три години ще се състои в планината  Кумганг, живописен курорт в Северна Корея, след бързо дипломатическо размразяване между съседите. \r\nМилиони хора бяха разделени  от Корейската война от 1950-53 г., която раздели братя и сестри, родители и деца, съпрузи и съпруги. \r\nВойната е прекратена с примирие, а не с мирен договор, оставяйки двете Кореи технически все още на война, а полуостровът се разделя на непробиваемата Демилитаризирана зона,  като всякакъв директни граждански обмен - дори обикновени семейни новини - са забранени. \r\n89-те застаряващи южнокорейци, облечени в най-добрите си костюми под пламтящото слънце, се разпределиха  един по един до 14 автобуса Сокчо, някои развълнувани, а  другите с недоверие, преди конвоят да тръгне, придружен от  медицински персонал, а по-късно прекоси Демилитаризираната зона на север.", "date": "2018.08.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/20/2557789/afp-koreytsite-ot-razdeleni-semeystva-shte-se-saberat-v-kurort-v-severna-koreya.html", "text": "Десетки възрастни южнокорейци влязоха в Северна Корея в понеделник, за да се срещнат с роднини след като техните семейства бяха разделени от войната преди близо седемдесет години, предава  AFP . \r\nТридневното събиране - първото от три години ще се състои в планината  Кумганг, живописен курорт в Северна Корея, след бързо дипломатическо размразяване между съседите. \r\nМилиони хора бяха разделени  от Корейската война от 1950-53 г., която раздели братя и сестри, родители и деца, съпрузи и съпруги. \r\nВойната е прекратена с примирие, а не с мирен договор, оставяйки двете Кореи технически все още във война, а полуостровът е разделен от  непробиваемата Демилитаризирана зона,  като всякакъв директен граждански обмен - дори обикновени семейни новини - са забранени. \r\n89-те застаряващи южнокорейци, облечени в най-добрите си костюми под пламтящото слънце, се разпределиха  един по един до 14 автобуса Сокчо, някои развълнувани, а  другите с недоверие, преди конвоят да тръгне, придружен от  медицински персонал, а по-късно прекоси Демилитаризираната зона на север.  Юлиян Марков", "date": "2018.08.20", "title": "AFP: Корейците от разделени семейства ще се съберат в курорт в Северна Корея"}
{"url": "http://www.focus-news.net/news/2018/08/20/2557795/predstoyashti-sabitiya-v-stranata-za-20-avgust-agentsiya-fokus.html", "text": "*** \r\nОт 12.30 часа кметът на София Йорданка Фандъкова ще провери ремонта на бул. „България\". \r\n*** \r\nОт 11.00 часа Българската академия на науките ще присъди почетното звание „Доктор хонорис кауза“ на изтъкнатия японски учен и нобелов лауреат проф. Шиня Яманака. Тържествената церемония ще се състои в зала „Проф. Марин Дринов“ (Голям салон на БАН – ул. „15-ти ноември“ 1). По време на събитието проф. Шиня Яманака ще изнесе лекция на тема „Индуцирани плурипотентни стволови клетки – нова ера в медицината“ (на английски език). \r\n*** \r\nОт 12.00 часа пред Националния пресклуб на БТА ще се проведе пресконференция на Федерация „Спорт за хора със зрителни увреждания” по повод първото българско участие на европейско първенство по шоудаун между 21 - 27 август във Варшава. \r\n*** \r\nОт 17.30 часа от площад „Тройката” до сградата на Община Бургас ще се проведе дефиле на участниците в 46-ото издание на Международния фолклорен фестивал, който се провежда в града. Самият фестивал започва в 20.00 часа в Летния театър. \r\n*** \r\nОт 18.00 часа в парк „Марно поле“ ще бъде представена Световната купа по волейбол, която ще бъде връчена по време на предстоящото през септември в България и Италия Световно първенство по волейбол за мъже. Събитието е част от инициативата „Трофи Тур“. \r\n*** \r\nОт 10.30 часа в кметът на Община Велинград д-р Костадин Коев ще пререже лентата на новоизградения водоем „Нежовица” в едноименната местност. \r\n*** \r\nОт 10.00 часа пред паметника на Никола Войводов, намиращ се на гаровия площад, ще бъде отбелязана 151-вата годишнина от подвига на бележития врачанин. \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления. \r\n*** \r\nОт 10.30 часа в Художествена галерия – Добрич ще се проведе лятна работилница за въображение. \r\n*** \r\nВ Регионален исторически музей – Добрич ще се проведе образователна програма „Лято в музея, 2018“. \r\n*** \r\nОт 09.00 часа Знеполски епископ Арсений, викарий на Пловдивския митрополит, ще оглави архиерейска света Литургия в старинния храм „Св. св. Константин и Елена” по повод деня, в който Православна Църква почита паметта на свети пророк Самуил и на светите 37 мъченици Пловдивски и пострадалите с тях свети мъченици Севериан, Мемнон и Дионисий Станимашки. \r\n*** \r\nОт 09.30 часа общинските съветници от ГЕРБ Силвия Маринова и Димитър Батаков ще проведат приемни за граждани.  \r\n*** \r\nОт 10.00 часа в детския отдел на библиотека „Родина“ ще се проведе лятна детска академия. \r\n***  \r\nОт 10.00 часа в Детския отдел на Градската библиотека ще се проведе Изразително четене по роли – „Трите баби” от Елин Пелин. \r\n*** \r\nОт 11.00 часа в Регионалния пресклуб на БТА ще се проведе пресконференция на отец Паоло Кортези по повод инициатива на Културен център „Евгений Босилков – Белене“, посветена на почитане паметта на невинните жертви от тоталитарните режими на 20-ти век. \r\n*** \r\nОт 20 до 25 август Пловдив ще бъде домакин на международния конкурс Spirits Selection by Concours Mondial de Bruxelles.", "date": "2018.08.20", "title": "Предстоящи събития в страната за 20 август (Агенция „Фокус“)"}
{"url": "http://www.focus-news.net/news/2018/08/20/2557792/ria-novosti-ot-kremal-otrichat-za-planirano-prisastvie-na-vladimir-putin-na-predstoyashtata-svatba-na-gerhard-shryoder.html", "text": "От Кремъл отричат за планирано присъствие на Владимир Путин на предстоящата сватба на Герхард Шрьодер, предава  РИА Новости . \r\nПо-рано германското издание Bild съобщи, че Путин може да присъства на сватбата на Шрьодер и неговата избраница, южнокорейската  гражданка Ким Со-йон. Според публикацията сватбената церемония е насрочена за 5 октомври и ще се проведе в хотел „Адлон“ в Берлин. \r\nШрьодер и Путин ги свързва  дългогодишно приятелство. Първата среща на тогавашния канцлер на Германия и руския президент се състоя през 2000 година. \r\nПрез пролетта Шрьодер даде интервю за документалния филм \"Путин\" на Андрей Кондрашов, в който разказа какво ги свързва с Путин. \r\n\"Израснал е в един ощински апартамент с плъхове, а аз в барака без отопление и електричество\", каза бившият канцлер. \r\n\"И двамата не забравихме откъде сме тръгнали, това е много полезно в политиката, когато не всичко е лесно в живота.  Може би има и друг паралел: той говореше за майка си много, много внимателно и с уважение. \"- каза Шрьодер. \r\nБившият канцлер също потвърди, че той и Путин са приятели.  Юлиян Марков", "date": "2018.08.20", "title": "РИА Новости: От Кремъл отричат за планирано присъствие на Владимир Путин на предстоящата сватба на Герхард Шрьодер"}
{"url": "http://www.focus-news.net/news/2018/08/20/2557791/tass-sergey-lavrov-shte-se-sreshtne-s-livanskiya-si-kolega.html", "text": "Сергей Лавров ще се срещне с ливанския си колега Джебран Базил в Москва, предава  TACC . \r\nКакто беше съобщено по-рано руското външно министерство \", е планирано да се  обсъдят актуални международни и регионални въпроси, като се набляга на развитието на ситуацията в Близкия изток, особено в Ливан, Сирия и около нея, включително и на разгръщането на инициатива на Русия за цялостна работа за насърчаване на завръщането на сирийските бежанци \". \r\nНа фона на гражданската война в Сирия все по-популярно в Ливан става шиитското движение \"Хизбула\", подкрепяно от правителството на Башар Асад. На изборите през май представителите на движението и неговите поддръжници получиха 40 от 128 места в парламента. \r\nСтабилизиране на вътрешно-политическата ситуация в Ливан също се очаква да бъде обсъдено на разговорите в Москва, още повече, че главата на Министерството на външните работи Джебран Базил е лидер на Свободното патриотично движение на маронитите християни, получили през май 24 от 128 места в парламента. \r\nОбсъждането на проблемите в Близкия изток вероятно ще се съсредоточи върху положението в ивицата Газа. На територията на Ливан, в продължение на десетилетия живеят около 400 хиляди души. Палестинските бежанци са се превърнали в сериозна тежест върху националната икономика и във важна сила в политическия живот. Поради тези причини Бейрут се интересува пряко от палестинско-израелското споразумение. \r\nПрогресът по този въпрос обаче все още не е видим. Напротив, през първата половина на 2018 г. ситуацията около Газа сериозно се влоши.   Юлиян Марков", "date": "2018.08.20", "title": "ТАСС: Сергей Лавров ще се срещне с ливанския си колега"}
{"url": "http://www.focus-news.net/news/2018/08/20/2557793/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще преобладава слънчево време. Около и след обяд над западната половина от страната ще се развива купеста и купесто-дъждовна облачност и на места ще има краткотрайни валежи от дъжд, придружени от гръмотевици. Ще духа слаб до умерен североизточен вятър. Температурите слабо ще се понижат и максимални ще са между 28° и 33°, за София – около 28°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 25.08.2018 г. движението по АМ \"Тракия\" от км 0+000 до км 0+315 в двете посоки се осъществява само в изпреварващата лента поради ремонтни дейности на съоръжение при км 0 в активната лента. Шофьорите да се движат с повишено внимание и съобразена скорост, спазвайки пътната сигнализация. \r\nОбласт Бургас: \r\nДвижението в участъка Деветак – Ветрен от км 308+107 до км 359+479 се осъществява в една лента в някои участъци поради частични ремонтни дейности на асфалтовата настилка до 22.08.2018 г. Шофьорите да се движат с повишено внимание и съобразена скорост, спазвайки пътната сигнализация. \r\nАМ „Хемус“:  \r\nОбласт София:  \r\nДо 20.12.2018 г.:  \r\n- В участъка от км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.   \r\n- В участъка от км 36+170 до км 36+710 движението се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450.  \r\n- В участъка от км 36+770 до км 38+150 движението се осъществява двупосочно в платното посока София поради аварийно-възстановителни дейности на виадукт при км 37+920.  \r\n- В участъка от км 30+260 до км 47+060 /от п.в. \"Витинска река\" до п.в. Ботевград/ е ограничено движението на МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nАМ „Струма“:  \r\nOбласт Кюстендил: \r\nДо 20.08.2018 г. в посока София при км 56+800 се извършват ремонтни дейности. Шофьорите да се движат с повишено внимание и съобразена скорост. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ „Люлин“ при км 9+700 се извършва двупосочно в платното в посока София без спиране на движението поради строително-монтажни дейности до 01.09.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно;  \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\nо- „Петрохан“ – забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ – целогодишно е забранено движението на МПС над 10 т - целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Габрово: \r\nДвижението за транзитно преминаващите МПС в двете посоки по път I-5 Габрово – Шипка през проход \"Шипка\" е ограничено поради провеждане на национално честване на 141-та годишнина от Шипченската епопея. През прохода \"Шипка\" да се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. За местното движение и идващите от северозапад МПС движението се пренасочва по обходен маршрут: Габрово - гр. Трявна - с. Белица - с. Вонеща вода - Проход на Републиката и обратно. Поставена е необходимата сигнализация. Ограничението е в сила за периода от 8:00 до 20:00 часа на 25.08.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\nДвижението по път I-5 надлез Кирково – ГКПП Маказа от км 378+400 до км 378+700 се осъществява с повишено внимание поради строително ремонтни дейности.  \r\nСрок до 26.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-2085: Движението по път III-2085 в участъка Просеник – Гюльовци от км 20+300 до км 29+620 се осъществява в една лента на определени участъци поради полагане на хоризонтална маркировка. Организацията на движение е сигнализирана с пътни знаци. Срок до 27.08.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-731: Движението по път III-731 Блъсково – Черноок от км 30+000 до км 18+000 се осъществява с повишено внимание поради частични ремонтни дейности по асфалтовата настилка. Движението се осъществява съобразно създадената ВОБД и се регулира от сигналисти. Срок 22.08.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-15: Движението по път II-15 в участъка гр. Мизия – гр. Оряхово от км 63+000 до км 76+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок: 24.08.2018 г.  \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци - Велчевци от км 10+940 до км 11+829 съвпадащ с  ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-104: Движението по път ІІI-104 Бобошево – Четирци от км 00+000 до км 25+000 се осъществява с повишено внимание поради косене на храсти и машинно косене на тревни площи. Сигнализирано е с пътни знаци.Срок до 20.08.2018 г. \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 20.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. \r\nПът II-35: Движението по път Плевен – Троян от км 25+450 до км 62+643 се осъществява с повишено внимание поради ръчно и машинно косене на банкети. Водачите да се движат със съобразена скорост. Срок: 24.08.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 24.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 24.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.08.20", "title": "Актуална пътна обстановка"}
{"url": "http://www.focus-news.net/news/2018/08/20/2557799/24-vesti-makedoniya-dvayset-hilyadi-posetiha-festivala-ohridsko-lyato.html", "text": "Двайсет хиляди посетиха 58-то издание на фестивала „Охридско лято“, пише македонското електронно издание  “24 Вести“ . \r\nФестивалът ще бъде закрит с театралното представление \"Илиада\" от Омир, режисирано от Йерней Лоренци - копродукция на Словенския Народен театър-СНГ Драма Любляна, Цанкариев дом и Градски театър от Словения на амфитеатъра в Охрид. \r\n\"С гордост мога да кажа, че пътят, който начертахме, бе преминат успешно. Ние реализирахме богата художествена програма, без никакъв провал. Всяко събитие се провеждаше както трябва, а публиката беше доволна \", казва Сузана Вренцовска - директор на фестивала. \r\nТрадиционните вечери на полската и френската музика също събраха голяма аудитория, както се очакваше. \r\n\"Тази година и това 58 издание на фестивала, започнал  на 12 юли стана едно безпрецедентно събитие, което в същото време предостави сцена на едни от най-ексклузивните концерти в Македония\", казва Александър Поповски - драматург.  Юлиян Марков", "date": "2018.08.20", "title": "„24 Вести“ (Македония): Двайсет хиляди посетиха фестивала „Охридско лято“"}
{"url": "http://www.focus-news.net/news/2018/08/20/2557797/predstoyashti-mezhdunarodni-sabitiya-za-20-avgust-agentsiya-fokus.html", "text": "Гърция излиза от своята спасителна програма, след осем години на икономическа криза. \r\n***  Македонските депутати се връщат в парламента след края на лятната си ваканция. \r\n***  Демонстрации пред посолството на Русия в навечерието на церемониите, отбелязващи 50 години от инвазията на Съветския съюз, която смачква „Пражката пролет“. \r\n***  Германският външен министър Хайко Маас ще се срещне с полския си колега Яцек Чапутович близо до мястото на бившия нацистки лагер на смъртта Аушвиц-Биркенау. \r\n***  Офисът на търговския представител на САЩ ще проведе публични изслушвания преди новия рунд на мита върху вноса на китайски стоки на стойност 200 милиарда долара. \r\n***  Нова валута с пет нули по-малко ще започне да циркулира във Венецуела. \r\n***  Северна и Южна Корея ще извършат събирания на семейства, разделени от Корейската война. \r\n***  Малайзийският министър-председател Махатхир Мохамад ще се срещне с китайския премиер Ли Къцян. \r\n***", "date": "2018.08.20", "title": "Предстоящи международни събития за 20 август (Агенция \"Фокус\")"}
{"url": "http://www.focus-news.net/news/2018/08/20/2557798/nimh-vremeto-shte-bade-slanchevo-s-maksimalni-temperaturi-mezhdu-28-i-33.html", "text": "Днес ще е предимно слънчево. Около и след обяд над западната половина на страната ще се развива купеста и купесто-дъждовна облачност и на отделни места там ще превали и прегърми. Ще духа слаб до умерен североизточен вятър. Максималните температури ще са между 28° и 33°, за София – около 28°. Това съобщи за  Агенция „Фокус“  дежурният синоптик Евгения Егова от  Националния институт по метеорология и хидрология при БАН . Атмосферното налягане слабо ще се понижи и ще остане близко до средното за месеца. По Черноморието ще е предимно слънчево. Ще духа до умерен североизточен вятър. Максималните температури ще са 29–30°. Температурата на морската вода е 27°. Вълнението на морето ще бъде 2-3 бала. Над планините ще бъде предимно слънчево. В следобедните часове ще се развива купеста и купесто-дъждовна облачност и на места в масивите в Западна България ще има краткотрайни валежи от дъжд с гръмотевици. Ще духа до умерен североизточен вятър. Максималната температура на височина 1200 метра ще е около 21°, на 2000 метра – около 14°.", "date": "2018.08.20", "title": "НИМХ: Времето ще бъде слънчево, с максимални температури между 28° и 33°"}
{"url": "http://www.focus-news.net/news/2018/08/20/2557794/plyus-info-makedoniya-albanskata-politsiya-zalovi-obshto-88-nelegalni-imigranti.html", "text": "Албанската полиция за два дни разкри три групи с общо 88 нелегални имигранти главно от Сирия, в близост до прохода Капштица на албанско-гръцката граница при Корча, съобщава македонското електронно издание  “Плюс Инфо“ . \r\nПървата група от 32 сирийци и палестинци, всички мъже, бяха открити след незаконно преминаване на границата. Втората група се състои от 22 имигранти, също мъже от Сирия, които  са заловени в автобус. В третата група от 34 имигранти има мъже, жени и деца. \r\nСлед като бяха разпитани в Бюрото за гранични и миграционни служби, те бяха транспортирани до центъра Бабру в Тирана. \r\nРегионалният полицейски комисариат в Корча потвърди, че групи от нелегални имигранти от Близкия изток, които са пресекли гористия  пояс на границата с Гърция, са влезли на територията на Албания. Целта им е само да преминат през Албания и да продължат пътя към Черна гора, а оттам към някоя западноевропейска страна. \r\nПолицейската статистика потвърждава, че през изминалия период от началото на  годината, особено през последните няколко месеца, са открити около 4000 нелегални имигранти, предимно от Сирия, Ирак, Афганистан и Северна Африка. \r\nТе плащат на трафикантите 500 евро за прехвърлянето им до черногорската граница, докато за Италия - 1200 евро на човек.  Юлиян Марков", "date": "2018.08.20", "title": "„Плюс Инфо“ (Македония): Албанската полиция залови общо 88 нелегални имигранти"}
{"url": "http://www.focus-news.net/news/2018/08/20/2557801/gd-granichna-politsiya-intenziven-e-trafikat-za-leki-avtomobili-na-punktovete-po-granitsata-s-rumaniya-na-vlizane-v-stranata.html", "text": "Интензивен е трафикът за леки автомобили на пунктовете по границата с Румъния на влизане в страната. Това съобщиха от  ГД „Гранична полиция“ , като информацията за трафика е към 6.00 часа. По границите със Сърбия, Македония, Гърция и Турция трафикът е нормален. \r\nПо информация на дружеството “Дунав мост Видин – Калафат ” АД до 25 август ще бъде извършван ремонт на участък от пътя преди ГКПП „Видин“. За този период временно движението ще се осъществява двупосочно в едно платно.", "date": "2018.08.20", "title": "ГД „Гранична полиция“: Интензивен е трафикът за леки автомобили на пунктовете по границата с Румъния на влизане в страната"}
{"url": "http://www.focus-news.net/news/2018/08/20/2557803/denyat-20-avgust-v-balgarskata-istoriya.html", "text": "През 917 г. е битката при Ахелой, в която войската на цар Симеон І нанася тежко поражение на византийската армия. В битката при река Ахелой е унищожена по-голямата част от византийската войска, участвала в похода срещу България. Историкът Лъв Дякон, който към края на Х в. посещава мястото на сражението, пише: “И сега още могат да се видят купищата кости при Анхиало, гдето тогава позорно била посечена бягащата войска на ромеите”. Победата на българските войски над византийците изиграва важна роля за засилване на международния престиж на българската държава. През 1903 година, като продължение на въоръжените действия в Македония и Одринско за освобождение, се провежда конгрес на Серски революционен окръг в Пирин с председател Димитър Стефанов. Взето е решение за \"перманентна революция\" - засилени четнически действия. Навършват се 122 години от съставянето на правителството на Народнолибералната партия на Стефан Стамболов (1887 година), управлявало до 19 май 1894 година. Гръцкият композитор Микис Теодоракис, автор на музиката към “Зорба Гъркът”, получава орден “Свети свети Кирил и Методий” за творчески постижения (1980 г.). На 20 август са родени: художникът Никола Петров, писателят Константин Константинов, оперният певец Георги Иванов Генов. На 20 август умира художникът Антон Митов. \r\n2006 г. \r\nНационалната инициатива \"Първанов – президент\" за издигането на сегашния държавен глава за втори мандат е подкрепена от 172 български кмета. Местната власт подкрепя Георги Първанов, тъй като той е президентът, който разбира проблемите на местното самоуправление, смятат кметовете. \r\nСред кметовете, подкрепили президента Георги Първанов за втори мандат, се открояват: Александър Краваров - кмет на Банско, издигнат от ВМРО, независимите кметове на Сандански - Андон Тотев, на Струмяни - Валентин Чиликов, на Кресна – Валентин Стоичков, на Благоевград - Лазар Причкапов, на Радомир - Златко Георгиев, на Стара Загора – Евгений Желев, на Каварна - Цонко Цонев, на Силистра – Иво Андонов. \r\nПодкрепа за кандидатурата на Първанов изразяват и кметовете на Ловеч - Минчо Казанджиев, на Габрово - Богомил Белчев, на Русе - Божидар Йотов, на Търговище - Красимир Мирев, на Разград - Денчо Бояджиев, на Варна - Кирил Йорданов, на Бургас - Йоан Костадинов и на Свиленград - Георги Манолов и други. \r\n1980 г. \r\nВ Евксиноград, Тодор Живков връчва орден \"Кирил и Методий\" - I степен на гръцкия композитор Микис Теодоракис за неговите творчески постижения. \r\nМикис Теодоракис е роден на 29 юли 1925 г. Участва в Съпротивата. През 1950 г. завършва Атинската консерватория, след което специализира в Парижката консерватория (1953-1959 г.). В периода 1964-1967 г. е депутат в гръцкия парламент от листата на ГКП, а през 80-те години от листата на “Нова демокрация”. По време на военната диктатура е затворен в концлагер. През 1970 г. е освободен. До 1974 г. живее във Франция. Теодоракис е автор на музиката за: “Кварталът на мечтателите” (1961 г.), “Любовниците от Теруел” (1962 г.), “Зорба Гърка” (1964 г.), “Хайка” (1965 г.), “Денят, когато рибите изплуваха” (1967 г.), “Z” (1969 г.), “Троянките” (1971 г.), “Обсадно положение” (1973 г.), “Сутиеска” (1973 г.), “Серпико” (1973 г.), “Ифигения” (1977 г.), “Всеобща песен” (1983 г.). Известни негови музикални творби са: Първа, Втора и Трета симфонии; Първа и Втора сонати; “Едип цар”, “Антигона”, “Песен за мъртвия брат” и др. През 60-те години композира и модернизира гръцките народни песни, станали популярни в цял свят. Композира музика по поезията на П. Неруда - цикъла кантати “Канто хенерал” (1973 г.). През 1986-1987 г. излиза автобиографичната му книга “Пътищата на Архангела”. \r\n1976 г. \r\nВ Москва е открита художествена изложба \"Българска живопис IX-XIX в.\" \r\n1953 г. \r\nБългария отправя нота до югославското дипломатическо представителство в София с предложение за нормализиране на дипломатическите отношения. През есента на същата година са разменени посланици и на печата се дават указания за въздържан тон. Тази линия е продиктувана от Москва по време на посещението на Вълко Червенков там в началото на юли същата година. \r\n1931 г. \r\nОткрито е XXIII ОНС с председател Стефан Стефанов (демократ), председател на Съюза на българските индустриалци. От 15 октомври 1931 г. председател е Александър Малинов (демократ). \r\nСтефан Стефанов е роден в Сливен. Завършва право и държавни стопански науки в Берлин. Той е дългогодишен народен представител (1901–1931 г.) и председател на ХХIII ОНС (август–октомври 1931 г.). Участва активно в държавния и стопанския живот на страната. В периода 1915–1918 г. е поддиректор и директор на Дирекцията за стопански грижи и обществена предвидливост. От 1926 г. е член на индустриалния съвет при Министерството на търговията, промишлеността и труда и председател на Управителния съвет на Съюза на индустриалците. След 1921 г. е председател или член на управителните съвети на различни промишлени предприятия. По време на управлението на Народния блок (1931–1934 г.) е министър на финансите. През 1945 г. по решение на Народния съд част от неговите акции са конфискувани. \r\n1903 г. \r\nПровежда се конгрес на Серски революционен окръг в Пирин с председател Димитър Стефанов. Взето е решение за \"перманентна революция\" - засилени четнически действия. \r\n1892 г. \r\nПловдив се провежда II конгрес на БСДП, на който партията окончателно се разцепва на БСДП начело с Димитър Благоев и БСДС начело с Янко Сакъзов, които провеждат успоредни конгреси. \r\n1887 г. \r\nСъставено е правителство начело със Стефан Стамболов. \r\nНепосредствено след възкачването си на трона, княз Фердинанд I възлага на Стефан Стамболов да образува ново правителство. В него влизат тримата регенти и трима министри от предишния кабинет. \r\n1876 г. \r\nРъководството на БЦБО изпраща писмо до Петербургския славянски комитет, с което го уведомява, че е взето решение “да се употребят всички възможни усилия, за да се сгрупират всички български доброволци (в сръбско-турската война през 1876 г.) под едно знаме, като се възложи организацията им на полк. Александър Милорадович.” БЦБО се обръща към Петербургския комитет и “с най-покорна молба да ни снабди с някакви средства, за да започнем по-скоро действията и да се помъчим да организираме българските отряди.” \r\nБългарско централно благотворително общество (БЦБО) е създадено през юли 1876 г. , явявайки се пряк наследник на БРЦК. В БЦБО участват дейци с различни политически убеждения - Владимир Йонин, Кириак Цанков, Петър Енчев, Олимп Панов, Стефан Стамболов и др.  \r\n1874 г. \r\nВ Букурещ започва Общо събрание на БРЦК. В заседанията участват 9 души от Румъния, 3-ма от България и 1 от Чехия. Избран е временен ЦК в състав: Любен Каравелов, Кириак Цанков, Олимпи Панов, Тодор Пеев, Христо Ботев. \r\n1867 г. \r\nНа русенското пристанище загиват Никола Х. Кръстев (Войводов) и Цвятко Павлович. Двамата воеводи пътуват с австрийския параход \"Германия\" от Галац за Радуевац, откъдето трябва да навлязат с чета в българските земи. По разпореждане на дунавския валия Мидхат паша турски заптиета нахлуват на кораба, за да арестуват Никола Войводов и Цвятко Павлович. При отказа им да се предадат доброволно, те са убити. \r\n1829 г. \r\nПо време на Руско-турската война (1828-1829 г.) руски части влизат в Одрин. За първи път градът е превзет от руската армия. Това предизвиква паника в столицата на Османската империя и подтиква султана към търсене на възможности за подписване на примирие с Русия. \r\nВойната е предизвикана от изострянето на Източния въпрос заради националноосвободителното движение в Гърция. Тя е обявена през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. Втора руска армия (около 95 000 срещу 125 000 турци) форсира Дунав, преминава Добруджа и обсажда Шумен, Варна и Силистра. В края на септември руски войски превземат Варна. На кавказкия фронт Русия има по-големи успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския полуостров. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана (през 1830 г. тя е освободена от данъка и е обявена за независима държава). Договорът потвърждава и разширява автономията на Молдова, Влашко и Сърбия. \r\n917 г. \r\nБългарските войски предвождани от цар Симеон I нанасят тежко поражение на Византия в битката при река Ахелой. На тази дата са родени: \r\n1923 г. \r\nРоден е Георги Иванов Генов - български оперен певец (баритон). През 1942 г. - 1946 г. работи в театър \"Одеон\" и е солист на Държавния радиохор (днес Българска хорова капела \"Св. Обретенов\"). От 1947 г. е в Националния академичен театър за опера и балет (дебютира в ролята на княз Игор от едноименната опера на А. П. Бородин). По-известни роли: Папагено (\"Вълшебната флейта\" от Моцарт), Маркиз Поза (\"Дон Карлос\" от Верди), Валентин (\"Фауст\" от Гуно), Осман бей (\"Луд гидия\" от П. Хаджиев) и др. \r\n1902 г. \r\nРоден е Александър Такев Гиргинов - български писател, автор на разкази, повести, романи, драми. През 1926 г. заминава за Франция. В Париж работи и следва журналистика и театрално изкуство. През 1928 г. постъпва като актьор в театър \"П. К. Стойчев\" в София, а след това в театър \"Одеон\". Работи като уредник на вестник \"Литературен глас\". След Отечествената война, в която взема участие, е драматург и режисьор в театрите в Плевен, Перник, Пловдив, София. Умира на 17 юли 1985 г. \r\n1891 г. \r\nРоден е Данаил Дечев - български художник. Завършва средно професионално текстилно училище в Сливен. Запознава се с изкуството на някои европейски галерии и музеи. Работи с маслени бои предимно в областта на пейзажа. Отделя особено внимание на връзката между природата и човека. Създава тематични цикли - Тракийски, Карловски, Морски, Софийски. Умира на 5 август 1962 г. в София. По-известни творби: \"Пейзаж пролет\" (ок. 1936 г.), \"Пролетна градина\" (1938 г. и 1958 г.), \"Пейзаж из Асеновград\" (1938 г.), \"Тракийски пейзаж\" (ок. 1938 г. - 1940 г., и 1952 г.), \"Пред портите на Бачковския манастир\" (ок. 1941 г.), \"Карловски пазар\" (1941 г.), \"Къща от Созопол\" (1946 г.), \"Пловдив\" (1951 г.), \"Пейзаж от Лудогорието\" (1953 г.), \"Пролет в Княжево\" (1956 г.), \"Копривщица\" (1958 г.), \"Старият орех\" (1959 г.), \"Пейзаж от Балчик\" (1959) г. и др.) \r\n1890 г. \r\nРоден е Константин Илиев Константинов - български писател. През 1906 г. следва във Физико-математическия факултет на СУ “Св. Климент Охридски”. През 1911 г. завършва Правния факултет. Стажува в Софийския окръжен съд, съдия е във Врачанския окръжен съд (1914 г.), след което е повишен в мирови съдия в Цариброд. След войните работи като съдия и адвокат в София. Председател е на секция “Литература” в Камарата за наука и изкуство (1945 г. - 1947 г.). В периода 1945 г. - 1946 г. е председател на СБП. Председател е още и на Института за преводна литература при Министерството на информацията. Печата за пръв път през 1907 г. в сп. “Българан”. Заедно с Д. Дебелянов и Д. Подвързачов издава сп. “Звено” (1914 г.). Автор е на разкази, очерци, литературни есета, спомени, пътеписи, произведения за деца, роман. Негови са съчиненията “Към близкия” (1920 г.), “Любов” (1925 г.), “По земята” (1930 г.), “Кръв” (1933 г.), “Сърцето в картонената кутия” (1933 г., в съавтор със Св. Минков), “Трета класа” (1936 г.), “Ден по ден” (1938 г.), “Седем часа заранта” (1940 г.), “Път през годините” (спомени в 3 тома, 1959 г. - 1966 г.), “Върхове” (есета, 1967 г.), “Празници” (1969 г.), “Медената питка” (1976 г.), “Пътуване към върховете” (1976 г.), “Надлъж и нашир” (1987 г.), “Малкият коминочистач” (1989 г.). Умира на 3 януари 1970 г. \r\n1881 г. \r\nРоден е Никола Петров - български художник пейзажист. Учи живопис в София при Я. Вешин и Ив. Мърквичка. Негови са произведенията: \"Пожъната нива\", \"Зъберът\", \"Речица из камъняк\", \"Чепеларе\", \"Стадо след дъжд\", \"Църквата Св. София\", \"Симфония\", \"Ерма при Трън\", \"Лъвовият мост\", \"Лъджене\" (последна негова творба). Илюстрира \"Островът на блажените\" от П. Славейков. Умира на 10 декември 1916 г. София. На тази дата умират: \r\n1976 г. \r\nУмира Мита Ганева Стойчева - българска народна певица, представителка на северняшката школа в народно-песенното творчество. Родена е 22 март 1909 г. Първата си награда за изпълнение на народна песен печели на събора в Търново през 1939 г. Записва 90 песни във фирмата за грамофонни плочи “Микрофон” (1940 г. - 1942 г.). През 1942 г. - 1943 г. пее в Радио София, а от 1946 г. е редовна сътрудничка на БНР. Има много радиоконцерти с Б. Машалов и Цв. Благоев. През 1954 г. създава групата “Наша песен”. В репертоара й влизат хайдушки, любовни, исторически, любовно-битови песни. Част от текстовете на песните й са събрани в сборник “Гукнали сиви гълъби” (1953 г.). По-известни песни: “Авлига пее в градина”, “Снощи се върна юзбаши”, “Заправи Богдан калето”, “Диляна мома хубава” и др. \r\n1972 г. \r\nУмира Александър Георгиев Вазов - български кинорежисьор и сценарист, един от създателите на българския игрален филм. Роден е на 26 ноември 1900 г. Творчеството му в областта на киното започва от 1922 г. в Берлин, а след това продължава в Италия, Швейцария и България. Завършва кинорежисура в Мюнхен. Дълги години работи в областта на научнопопулярното кино - началото е поставено през 1929 г. с \"В царството на розите\". След 9 септември 1944 г. се насочва изцяло към него - \"Бактериофаги\", \"Имунизацията на децата\", \"Нутрията\", \"Полезни и вредни\", \"Конят - боен другар на войника\", \"Етеричните масла\", \"Владимир Димитров-Майстора\" (1955 г.), \"Български тютюн\" (1957 г.), \"Родно море\" (1962 г.). Той е един от основателите на Съюза на български филмови дейци (1934 г.), чийто председател е до 1953 г. Опира се на литературната класика - \"Грамада\" (1936 г.), и на фолклорните мотиви - \"Настрадин Ходжа и Хитър Петър\" (1939 г.). \r\n1930 г. \r\nУмира Антон Стефанов Митов - български художник, професор по история на изкуството, дописен член на БАН (1918 г.), член-кореспондент на Дружеството на италианските художници (1910 г.). Роден е на 1 април 1862 г. в Стара Загора. Завършва Флорентинската академия (ученик на Чиерамфи). Професор е в Рисувалното училище в София (той е един от неговите основатели). Редактира (заедно с И. Мърквичка) сп. “Изкуство”, илюстрира “Под игото”, “Утро в Банкя”, “Нова земя”. Негови картини: “Цар Фердинанд в старобългарско облекло”, “Св. Климент”, “Златари”, “Пловдивска джамия”, “Вършитба в Пловдив”, “Селянки в София” и др. Автор е на първия български труд по история на изкуството “Ръководство по всеобща история на изкуствата”. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.20", "title": "Денят 20 август в българската история"}
{"url": "http://www.focus-news.net/news/2018/08/20/2557802/voa-bivshiyat-direktor-na-tsru-zaplashi-da-sadi-donald-tramp-zaradi-otnetiya-dostap-do-sekretna-informatsiya.html", "text": "Бившият директор на ЦРУ Джон Бренан заплаши да съди американския президент Доналд Тръмп заради отнетия достъп до секретна информация, съобщава радио  The Voice of America . \r\n\"Ако моето разрешително  - както и репутацията ми, тъй като сега се измъквам от калта - ако това е цената, която ще платя, за да се попречи на Доналд Тръмп да направи това срещу други хора, за мен това е малка цена \", каза Бренън пред телевизията на NBC. \r\n\"Аз ще направя всичко, което мога лично, за да се опитам да предотвратя тези злоупотреби в бъдеще и ако това означава да отида в съда, ще направя това\", добави той. \r\nТръмп отне миналата седмица достъпа до секретна информация на Бренън като заяви, че трябва да направи нещо за това, което нарича \"скалъпено\" разследване за предполагаемото тайно споразумение между неговата кампания и Русия по време на президентските избори през 2016 година  Юлиян Марков", "date": "2018.08.20", "title": "VOA: Бившият директор на ЦРУ заплаши да съди Доналд Тръмп заради отнетия достъп до секретна информация"}
{"url": "http://www.focus-news.net/news/2018/08/20/2557804/dobrich-magla-namalyava-vidimostta-v-grada.html", "text": "Мъгла намалява видимостта в града в ранните часове на деня, предаде кореспондент на  Радио „Фокус” – Варна . До края на месец септември продължава ремонтът на част от Околовръстния път на града. Работи се на изхода на Добрич в посока курортния комплекс Албена и в посока Генерал Тошево. В тези участъци се изгражда нова пътна настилка. Навсякъде движението е регулирано с пътни знаци, отправен е апел към водачите да се движат със съобразена скорост. Ремонтни дейности на асфалтовата настилка се извършват по направленията път II-29 Варна – Добрич (ремонтът продължава до 30 ноември) и път II-71 Силистра – Добрич (ремонтът продължава до 22 август). Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават дейностите по интегрирания проект за обновяване на водния сектор в града.  \r\nЖулиета НИКОЛОВА", "date": "2018.08.20", "title": "Добрич: Мъгла намалява видимостта в града"}
{"url": "http://www.focus-news.net/news/2018/08/20/2557805/zapochva-obezopasyavaneto-i-ukrepvaneto-na-uchastaka-ot-patya-za-rilskiya-manastir-po-koyto-ima-aktivizirali-se-srutishta.html", "text": "От днес започва обезопасяването и укрепването на 250-метровия участък от пътя за Рилския манастир (път III-107 Кочериново - местност Кирилова поляна), по който има активизирали се срутища. Опасните скали в района ще бъдат обрушени, ще бъдат сложени и обезопасителни мрежи. Първоначалното укрепване на пътя се очаква да приключи за срок от два месеца. В момента екип от геодезисти работи върху набелязването на мерки за дълготрайното решаване на въпроса в този участък от пътя. \r\nЗа трайното укрепване на ската при 27-ми км вече е стартирала подготовката на обществена поръчка за изработването на технически проект за извършване на укрепителни и обезопасителни работи в участъка. Целта е проучвателно-проектанските работи да изяснят инженерно-геоложките условия в района на срутищните процеси, причините за тяхното възникване и да бъдат предложени конкретни мероприятия за трайното укрепване, възстановяване и недопускане в бъдеще на срутване на скални маси върху пътното платно.  \r\nВ момента движението в отсечка от 250 м по пътя до Рилския манастир се осъществява в една лента. Участъкът е сигнализиран с необходимите пътни знаци, скоростта е ограничена до 40 км/ч., като преминаването е безопасно.   \r\nПо време на ремонтните дейности пътят ще се затваря частично за по няколко часа, в зависимост от трафика и натовареността на участъка. Движението ще се регулира от „Пътна полиция“, като работата им ще бъде подпомогната от служители на Областното пътно управление - Кюстендил и от пътноподдържащата фирма.", "date": "2018.08.20", "title": "Започва обезопасяването и укрепването на участъка от пътя за Рилския манастир, по който има активизирали се срутища"}
{"url": "http://www.focus-news.net/news/2018/08/20/2557807/sofiya-tsentralnata-chast-na-grada-i-prilezhashti-kvartali-shte-badat-bez-topla-voda-do-29-avgust-zaradi-profilaktika.html", "text": "„Топлофикация София” ЕАД напомня на своите клиенти от централна градска част и прилежащи квартали, че в периода 20 – 29 август 2018 г. ще бъде извършен преглед и профилактика на производствените съоръжения в ТЕЦ „София“. Това съобщиха от  пресцентъра на дружеството . В тази връзка през посочения период ще бъде спряно подаването на топла вода към сградите, които се намират в карето между следните улици и булеварди: \r\n- бул. „История славянобългарска“, ул. „Индустриална“, бул. „Данаил Николаев“, ул. „Проф. Милко Бичев“, бул. „Евлоги и Христо Георгиеви“, бул. „Янко Сакъзов“, бул. „Васил Левски“, бул. „Цар Освободител“, бул. „Евлоги и Христо Георгиеви“, ул. „Крум Попов“, ул. „Цанко Церковски“, ул. „Иглика“, бул. „Пенчо Славейков“, бул. „Е. И. Тотлебен“, ул. „Йоаким Кърчовски“, ул. „Добруджански край“, бул. „М. Д. Скобелев“, ул. „Опълченска“, бул. „Мария Луиза“, бул. „Рожен“, бул. „История славянобългарска“; \r\nВ същия период без топлоподаване ще бъдат и потребителите от кварталите: \r\n- „Зона Б-5“, „Зона Б-18“, „Зона Б-19“, „Света Троица“, „Фондови жилища“ и „Банишора“ \r\n- квартал „Илинден“ – блокове № 1, 2, ,3, 4, 243 и сградите в района на ул. „Зографски манастир“, ул. „Л. Весов“, ул. „Хисаря“ и ул. „Цар Симеон“ \r\nВ посочения период компанията ще извърши обследване и належащи ремонти по топлопреносната мрежа в посочените квартали. Целта ни е да се избегнат аварийни ситуации през зимата. \r\nПрофилактиката е част от осигуряването на по-надеждни услуги, а с ремонтите правим рехабилитация на мрежата, основната част от която е изградена през 70-те – 80-те години на миналия век. Инвестираме в модерни тръби, което също гарантира по-добра услуга и по-малко аварии занапред. Затова се налага временно спиране на подаването на топлата вода. \r\nИнформацията за сроковете на спиране на топлата вода и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg. Повече подробности клиентите могат да получат и на информационния телефон в Кол центъра на компанията – 0 700 11 111. За времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения.", "date": "2018.08.20", "title": "София: Централната част на града и прилежащи квартали ще бъдат без топла вода до 29 август заради профилактика"}
{"url": "http://www.focus-news.net/news/2018/08/20/2557806/reuters-kitay-i-malayziya-shte-zasilyat-dvustrannite-si-vrazki.html", "text": "Китай и Малайзия ще засилят двустранните си връзки е заявил Китайският премиер Ли Къцян по време на посещението на 93-годишния министър-председател на Малайзия Махтхир Мохамад в Пекин, предава  Reuters . \r\nДоговорите, постигнати по време на визитата на Махатир Мохамад, показаха, че двете страни ще останат приятелски в дългосрочен план, каза Ли Къцян на съвместна пресконференция в голямата зала на Народа в Пекин. \r\nМалйзийският премиер се опитва да предоговори, а може би и да отмени, проекти на китайски инвестиции, разследвани за корупция. \r\nВръзките бяха обтегнати, след зашеметяващата избирателна победа върна Махатир Мохамад на власт през май, след което той прекрати непопулярни китайски проекти, одобрени от бившия премиер Наджиб Разак. \r\nНажиб е „ухажвал“ китайски инвеститори и е бил радетел при стартирането на проекта „Нов път на коприната“ от китайския президент Си Дзинпин в Югоизточна Азия по време на продължилото десетилетие управление на Разак. \r\nМохамад обаче обеща да обсъди \"нечестните\" сделки при посещението си. \r\nМалайзийският премиер каза, че пътуването му е плодотворно и че той вярва, че Китай ще погледне „със съчувствие“ към проблемите, които двете страни трябва да решат.  Юлиян Марков", "date": "2018.08.20", "title": "Reuters: Китай и Малайзия ще засилят двустранните си връзки"}
{"url": "http://www.focus-news.net/news/2018/08/20/2557800/ochakva-se-premierat-boyko-borisov-da-svika-sreshta-v-ministerski-savet-po-kazusa-sas-faliralata-kiparska-zastrahovatelna-kompaniya-olimpik.html", "text": "Очаква се премиерът Бойко Борисов да свика в Министерски съвет среща с финансовия министър Владислав Горанов и ръководството на Комисията по финансов надзор, за да обсъдят казуса с фалиралата кипърска застрахователна компания „Олимпик“. Заради фалита на компанията 200 хил. души останаха без застраховка „Гражданска отговорност“. По информация на Комисията за финансов надзор общата стойност на загубите за всички клиенти е 9 млн. 350 хил. лева. След полунощ на 18 август собственици на автомобили, застраховани в „Олимпик“, опитаха да блокират площада пред парламента. Те настояха полиците им да действат докогато са сключени. Вчера премиерът обяви, че ще бъдат положени всички усилия да се помогне да клиентите на компанията, доколкото позволява законът. „Когато стане нещо, искаме държавата да помогне. Само че държавата е на данъкоплатеца и когато кажем, че държавата трябва да помогне, това означава, че всеки от нас отделя от данъците си за тази сфера“, коментира Бойко Борисов. В отговор лидерът на БСП Корнелия Нинова заяви: „Премиерът Бойко Борисов да не лъже българските данъкоплатци и да не настройва едни българи срещу други по казуса с \"Олимпик\". По думите й твърдението на премиера, че ако държавата се намеси в казуса, ще плати на засегнатите от парите на всеки български данъкоплатец, е лъжа. Очаква се опозицията да внесе искане на извънредно заседание на парламента, на което въпросът с фалиралата застрахователна компания да се обсъди.", "date": "2018.08.20", "title": "Очаква се премиерът Бойко Борисов да свика среща в Министерски съвет по казуса със фалиралата кипърска застрахователна компания „Олимпик“"}
{"url": "http://www.focus-news.net/news/2018/08/20/2557811/d-r-georgi-deyanov-poema-rakovodstvoto-na-tsentar-fond-za-lechenie-na-detsa.html", "text": "От днес д-р Георги Деянов поема ръководството на Център „Фонд за лечение на деца“. Деянов заема поста, след като здравният министър Кирил Ананиев освободи по взаимно съгласие д-р Мариета Райкова. Като мотив за напускането си д-р Райкова е посочила лични причини. \r\nТова е петата рокада в ръководството на центъра от 2016 г. насам, след като през септември миналата година д-р Мариета Райкова смени на поста д-р Тинка Троева. Д-р Троева бе уволнена с мотива, че системно е нарушавала правилника на организацията, което е довело до редица закононарушения. По-рано същата година от поста си тръгна проф. Владимир Пилософ, който подаде оставка на 24 февруари след настояване от служебния здравен министър Илко Семерджиев. Причина за това бе скандала с 9-годишния Байрям Али, който трябваше да замине да се лекува в чужбина, но ден преди заминаването здравното министерство го спря с аргумента, че необходимите операции могат да се извършат и у нас. Самият Пилософ пое ръководството на Центъра, след като ГДБОП и прокуратурата влязоха във фонда и обвиниха предишния директор Павел Александров в корупция и престъпления. Сред обвиненията срещу Александров, появили се тогава в публичното пространство, бе това че е изпращал деца да се лекуват в чужбина, въпреки, че е имало възможност това да става у нас.", "date": "2018.08.20", "title": "Д-р Георги Деянов поема ръководството на Център „Фонд за лечение на деца“"}
{"url": "http://www.focus-news.net/news/2018/08/20/2557812/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . Във връзка с подмяна на пожарен хидрант на ул. „Качаник“ в ж. к. „Света троица“ се налага спиране на водоподаването от 9.00 до 18.00 часа на клиентите на „Софийска вода”, живеещи в района на ул. „Качаник“, в участъка от ул. „Цар Симеон“ до ул. „Цар Иван Александър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Качаник“ на кръстовището с ул. „Цар Симеон“. \r\nВъв връзка с подмяна на уличен водопровод на ул. „Граф Игнатиев“, Център, се налага спиране на водоподаването от 08.00 до 18.00 часа на клиентите на „Софийска вода”, живеещи в района на: \r\n- пл. „Славейков“; \r\n- ул. „Уилям Гладстон“, от ул. „Ангел Кънчев“ до ул. „Граф Игнатиев“;   \r\n- ул. „Дякон Игнатий“, от ул. „Граф Игнатиев“ до ул. „Генерал Гурко.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Граф Игнатиев“ на кръстовището с ул. „Георги С. Раковски“. \r\nВъв връзка с подмяна на сградно водопроводно отклонение на ул. „Свети Свети Кирил и Методий“, с. Бусманци, се налага спиране на водоподаването от 09.30 до 16.30 часа на клиентите на „Софийска вода”, живеещи в района на ул. „Свети Свети Кирил и Методий“, ул. „Сух Искър“ и ул. „Лашова“ №2. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свети Свети  Кирил и Методий № 13. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.08.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/20/2557808/mvr-vzriven-e-bankomat-v-kazanlak.html", "text": "Тази нощ е взривен банкомат в Казанлък. Това потвърдиха за  Агенция „Фокус“  от пресцентъра на  МВР . Сигналът за инцидента е подаден в 3.35 часа. Банкоматът се намира в магазин от голяма верига. На място се извършва оглед. Не е ясно каква е откраднатата сума. \r\nБиляна ИВАНОВА", "date": "2018.08.20", "title": "МВР: Взривен е банкомат в Казанлък"}
{"url": "http://www.focus-news.net/news/2018/08/20/2557810/denyat-20-avgust-v-svetovnata-istoriya.html", "text": "Официално приключва войната между Севера и Юга в САЩ през 1868 г. През 1998 г. САЩ нанасят ракетни удари срещу предполагаеми бази на Осама Бин Ладен в Афганистан и Судан. През 1741 г. руският изследовател от датски произход Витус Беринг открива Аляска. Беринг открива и протока, който разделя Азия и Америка и доказва, че двата континента не са свързани помежду си. На 20 август са родени: американският президент Бенджамин Харисън; Слободан Милошевич, президент на Югославия от 1989 г. (на Съюзна република Югославия от 15 юли 1997 г.) до 2000 г. На тази дата умират: Пий Х (Джузепе Мелчиор Сарто) – светец, римски папа от 4 юли 1903 г. до 20 юли 1914 г.; проф. Якоб Минцер - американски икономист, основател на съвременната икономика на труда. \r\n2017 г.  \r\nУмира Джери Люис, американски комедиант, актьор, продуцент, режисьор и певец. Най-известен е с комедийните скечове, които изпълнява на сцена. Има роли във филмите „Аризонска мечта“ и „Кралят на комедията“. Люис има две звезди на Алеята на славата в Холивуд.  \r\n2015 г. \r\nСблъсък между два самолета близо до Братислава, Словакия оставя най-малко седем души убити. \r\n2014 г.  \r\nПрезидентът на Еквадор Рафаел Кореа потвърждава своето решение за предоставяне на политическо убежище на основателя на сайта Уикилийкс Джулиан Асанж. \r\n2013 г. \r\nДепутатите на чешкия парламент гласуват своето саморазпускане и провеждане на предсрочни парламентарни избори. \r\n2012 г.  \r\nApple Inc. става най-скъпата компания в историята с цена от 664.7 милиарда долара. \r\nПарламентът на Сомалия полага клетва в Могадишу на своето първо заседание от 1991 г. \r\n2011 г. \r\nПри катастрофа на Боинг 737 на компания First Air в северен Нунавут загиват 12 души. \r\n1998 г. \r\nСАЩ нанасят ракетни удари срещу предполагаеми бази на Осама Бин Ладен в Афганистан и Судан. \r\nОсама Бин Ладен е арабо-ислямски фундаменталист, терорист. Завършва икономика в Университета в Джеда. Воюва на страната на афганистанските муджехидини срещу армията на СССР. След 1989 г. се връща в Саудитска Арабия. По време на войната в Персийския залив (1991 г.) е обявен за \"враг на САЩ\". Арестуван е от тайните служби на Саудитска Арабия. През 1992 г. се прехвърля в Судан, където създава организацията \"Ал Кайда\" (\"Базата\"), която в последствие развива мрежа на действие в 52 страни. Осама Бин Ладен ръководи много терористични тренировъчни лагери в Афганистан, където се обучават мюсюлмани от арабските държави, от Чечня, Узбекистан, Пакистан и Китай. Основател е на Световния ислямски фронт за \"свещена война\" (джихад) представляващ коалиция между шест фундаменталистки нелегални организации от Египет, Пакистан и Бангладеш. Предполага се, че той е организирал покушението срещу египетския президент Хосни Мубарак (1995 г.), както и на терористичния удар срещу САЩ (Световният търговски център в Ню Йорк и Пентагонът във Вашингтон) на 11 септември 2001 г. \r\n1970 г. \r\nВ Москва се провежда заседание на Политическия консултативен комитет на страните от Варшавския договор. Обсъжда се свикването на Общоевропейско съвещание за сигурност. \r\n1941 г. \r\nЗапочва германската програма по разработване на ракета \"Фау - 2\" – първата в света балистична ракета. За пръв път се използва през 1944 г. срещу Великобритания. \r\n1940 г. \r\nИзвършено е покушение срещу Лев Троцки, по това време – в изгнание в Мексико. Троцки е един от близките съратници на Ленин, по-късно - отстранен от властта от Сталин. Ден след покушението, Троцки умира. Убиецът му Рамон Меркадер намира убежище в СССР, където е удостоен със звание \"Герой на Съветския Съюз\". \r\n1868 г. \r\nОфициално е обявен краят на войната между Севера и Юга в САЩ. \r\nВойната между Северните и Южните щати е предизвикана от противоречията между робовладелската олигархия, от една страна, и буржоазията, фермерите и работниците, от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия. \r\nПрез първия етап на войната, в периода 1861-1862 г., войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и други, водят до прелом в хода на войната (1863-1865 г.). Изходът на битката при Гетисбърг (юли 1863 г.) е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите и войските и капитулират (9 април 1865 г.). Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната. \r\n1829 г. \r\nПо време на Руско-турската война (1828-1829 г.) руски части влизат в Одрин. За първи път градът е превзет от руската армия. Това предизвиква паника в столицата на Османската империя и подтиква султана към търсене на възможности за подписване на примирие с Русия. \r\nВойната е предизвикана от изострянето на Източния въпрос заради националноосвободителното движение в Гърция. Тя е обявена през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. Втора руска армия (около 95 000 срещу 125 000 турци) форсира Дунав, преминава Добруджа и обсажда Шумен, Варна и Силистра. В края на септември руски войски превземат Варна. На кавказкия фронт Русия има по-големи успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския полуостров. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана (през 1830 г. тя е освободена от данъка и е обявена за независима държава). Договорът потвърждава и разширява автономията на Молдова, Влашко и Сърбия. \r\n1741 г. \r\nРуският изследовател от датски произход Витус Беринг открива Аляска. Беринг открива и протока, който разделя Азия и Америка и доказва, че двата континента не са свързани помежду си. \r\n1667 г. \r\nИзлиза поемата \"Изгубеният рай\" (Paradise Lost) на Джон Милтън. \"Изгубеният рай\" е една от най-значимите творби на английската литература. Авторът й - Джон Милтън е сляп и диктува стиховете на специално назначен текстописец. На тази дата са родени: \r\n1944 г. \r\nРоден е бившият министър-председател на Индия Раджив Ганди (1944 - 1991). Убит е при покушение през 1991 г. Седем години по-рано по същия начин загива и неговата майка Индира Ганди, също бивш премиер на Индия. \r\n1941 г. \r\nРоден е Слободан Милошевич - югославски държавен ръководител, президент на Югославия от 1989 г. (на Съюзна република Югославия от 15 юли 1997 г.) до 2000 г. Завършва икономика в Белградския университет. В периода 1966 г. - 1969 г. е кмет на Белград. От 1963 г. - 1978 г. е директор на “Техногаз”. Президент е на Обединената югославската банка (1978 г. - 1983 г.). През 1984 г. - 1986 г. е член на ГК на ЮКП в Белград. В периода 1986 г. - 1988 г. член на Президиума на ЦК на ЮКП. През пролетта на 2001 г. е арестуван, а след 3 месеца е предаден на Международния трибунал в Хага. Към него са отправени 66 обвинения - подбудител и извършител на геноцид по време на войната в Босна (1992 г. - 1995 г.); извършител на престъпления срещу човечеството във войните с Хърватска (1991 г. - 1992 г.) и в Косово (1999 г.). Защитава се сам, без адвокати (2002 г.). Слободан Милошевич е намерен мъртъв в неговата килия на 11 март 2006 г. във военния затвор на трибунала в Хага. \r\n1937 г. \r\nРоден е руският кинорежисьор Андрей Михалков – Кончаловски. Филми: \"Сибириада\", \"Влакът-беглец\". \r\n1932 г. \r\nРоден е Василий Павлович Аксьонов – руски писател, лекар по образование, дебютира с разкази през 1959 г. В творчеството си засяга предимно проблемите на съвременната младеж. Издава повестта \"Колеги\" (1960 г.; едноименна пиеса, съвместно с Ю. Стабов, 1961 г.; едноименен филм, 1963 г.), романите \"Звезден билет\" (1961 г.), \"Време е, приятелю, време е” (1964 г.), повестта \"Портокали от Мароко\" (1963 г.), сборник с разкази \"Катапулт\" (1964 г.), \"На половината път до Луната\" (1966 г.), пиесата \"Винаги в продажба\" (1965 г.), сатирико-фантастичната повест \"Затворената бъчва\" (1968 г.) и др. \r\n1901 г. \r\nРоден е италианският поет Салваторе Куазимодо (1901 - 1968). Носител на Нобелова награда за литература през 1959 г. Най-известното му произведение е \"Животът не е сън\". \r\n1860 г. \r\nРоден е френският политик Реймон Поанкре (1860 - 1934). Поанкре е бил три пъти премиер на Франция и девети президент на републиката. \r\n1833 г. \r\nРоден е Бенджамин Харисън – американски политик, президент на САЩ (1889 г. – 1893 г). По време на мандата му са приети нов тарифен закон (тарифата Маккинли) (1890 г.) и т.нар. антитръстов закон Шермън. Той е инициатор за свикването на Първата панамериканската конференция (1889 г.) с цел създаване на митнически съюз на американските държави под контрола на САЩ. През 1889 г. правителството му установява протекторат над част от Самоа. Умира на 13 март 1901 г. в Индианаполис. \r\n1827 г. \r\nРоден е белгийският писател Шарл дьо Костел (1827 - 1879). Най-известната му творба е \"Легенда за Тил Уленшпигел\". На тази дата умират: \r\n2012 г.  \r\nУмира Мелес Зенави - етиопски политик. В периода 28 май 1991 година до 22 август 1995 година е президент на Етиопия. А от 22 август 1995 г. до смъртта си заема министър-председателския пост в Етиопия. \r\n2009 г.  \r\nУмира Семьон Лвович Фердман, повече известен с артистичното си фамилно име Фарада, -  руски и съветски актьор, заслужил артист на РСФСР (1991) и народен артист на Русия (1999). \r\n2006 г. \r\nУмира Проф. Якоб Минцер - американски икономист, основател на съвременната икономика на труда. Той е дългогодишен професор по икономика и социални отношения в Колумбийския университет. \r\n1961 г. \r\nУмира Пърси Уилямс Бриджмън – американски физик, философ. Роден е на 21 април 1882 г. През 1946 г. получава Нобелова награда за изследвания в областта на експерименталната физика. В труда си \"Логика на съвременната физика\" (The Logic of Modern Physics. N. Y., 1927 г.) той лансира редица идеи, станали основа на операционализма. Ориентирайки се към начина, по който Айнщайн определя основни понятия на социалната теория за относителността, Бриджмън твърди, че значението на физичните понятия трябва да се определи чрез съвкупността от експериментални операции и главно чрез операциите за измерването. \r\n1917 г. \r\nУмира Адолф Байер – немски химик органик. Роден е на 31 октомври 1835 г. в Берлин. От 1872 г. е професор в Страсбургския, а от 1875 г. в Мюнхенския университет. Прави опити за изкуствен синтез на индиго, установява неговия строеж (1878 г. - 1883 г.). Изследва пироловите и пиридоновите основи на съединенията от групата на пикочната киселина. През 1885 г. се опитва да обясни относителната устойчивост на различни съединения на въглеводорода с циклична структура. Основните му трудове са в областта на синтеза на оцветителите и алицикличните съединения и по стереохимия. През 1888 г. въвежда понятието \"цис-транс-изомерия\". През 1905 г. получава Нобелова награда за химия. \r\n1915 г. \r\nУмира Паул Ерлих – германски лекар, бактериолог и биохимик. Роден е на 14 март 1854 г. Учи в университети в Бреслау (днес Вроцлав, Полша), Страсбург и Лайпциг. От 1890 г. е професор в Берлинския университет, като едновременно с това работи в Института \"Кох\". От 1896 г. е директор на Института в Щеглиц. През 1899 г. започва работа в Института за експериментална терапия в Франкфурт на Майн и от 1906 г. е негов директор (днес Институтът носи неговото име - \"Paul Ehrlich-Institut\"). Изследванията му са от различни области на биохимията, химията, експерименталната патология и терапията. Още като студент започва да изучава факторите, определящи разпределението на химическите вещества в организма. Като използва различни оцветители и методи за оцветяване, Паул Ерлих установява наличието на различни форми на левкоцити в кръвта, показва значението на костния мозък за образуването на гранулоцити, моноцити и установява ролята на линфоидните органи в образуването на линфоцити; деференцира определени форми на левкемията и създава двуалистичната теория за кръвообразуването; обяснява значението на метамофразията. Способства за развитието на хистологията на нервната система. Разработва метод за откриването на туберкулозния бацил чрез фоксин. За изследванията му в областта на имунологията заедно с И. И. Мечников получава Нобелова награда по физиология и медицина за 1908 г. Голям успех имат работите му по лечение на спирохетози (1907 г.) и особено на сифилиса у човека. През 1909 г. заедно с японски учен С. Хата създава препарата Салварсан. Изследванията на Паул Ерлих в тази област стават основа за развитието на химиотерапията. От 1901 г. Паул Ерлих отделя голямо внимание на проблемите на злокачествените тумори. В областта на химията предлага редица реакции с голямо теоретично и практическо значение, за което му е присъден медал \"Либих\" и званието почетен член на Немското химическо дружество. \r\n1914 г. \r\nУмира Пий Х (Джузепе Мелчиор Сарто) – светец, римски папа от 4 юли 1903 г. до 20 юли 1914 г. Роден е на 2 юни 1835 г. Завършва духовна семинария и дълги години е селски свещеник с особени ортодоксални възгледи. През 1884 г. става епископ, а през 1891 г. кардинал и патриарх на Венеция. Той е един от основателите на венецианската \"Банка на св. Марко\". През 1911 г. значително намалява църковните празници, а повечето от останалите пренася в неделни дни. Извършва реформа на курията, като намалява конгрегациите от 37 на 19. Пий Х е яростен противник на антиклерикалните действия на светската власт. По негово време е създаден Кодекс на каноническото право (1904 г. - 1917 г.), утвърден от наследника му Бенедикт ХV. Обявен от Ватикана за блажен през 1951 г. и канонизиран за светец през 1954 г. \r\n1882 г. \r\nУмира Фьодор Петрович Литке – руски мореплавател и географ, изследовател на Арктика, граф (от 1866 г.), адмирал (1855 г.), член-кореспондент (1829 г.), почетен член (1855 г.) и президент на Петербургската академия на науките (1864 г.), член-кореспондент на Парижката академия на науките и на редица чужди научни институти. Роден е на 28 септември 1797 г. в Петербург. Във флота е от 1813 г. През 1817 г. - 1819 г. участва в околосветското плаване на В. М. Головнин с кораба \"Камчатка\". През 1821 г. - 1824 г. е ръководител на експедицията, която изследва крайбрежието на Нова Земя, източна част на Баренцево и Бяло море. През 1826 г. - 1829 г. ръководи околосветската експедиция с кораба \"Сенявин\". Описва западното крайбрежие на Берингово море, островите Прибилов, Бонин и Каролинския архипелаг, като открива в него 12 острова. На Литке принадлежи идеята за първия записващ \"приливомер\" (1839 г.). Един от организаторите на Руското географско дружество и негов ръководител (1845 г. - 1850 г.; 1857 г. - 1872 г.). Той е командир и военен губернатор на Ревелското (Талинското), а след това на Кронщатското пристанище (1850 г. – 1857 г.). От 1855 г. е член на Държавен съвет. През 1873 г. Руското географско дружество учредява златна премия на името на Фьодор Литке. В негова чест са наречени нос, полуостров, планина и залив в Нова Земя, острови в архипелазите Земя на Франц Йосиф и Норденшелд, пролив между Камчатка и Карагинските острови и др. \r\n1872 г. \r\nУмира Димитрие Болинтиняну – румънски интелектуалец, публицист, поет и политик. Роден е през 1819 г. в Болинтино дин Вали, до Букурещ. Автор е на сбирки лирични стихове - \"Румънски мелодии\" (1858 г.), на патриотичните \"Легенди, или оригинални приказки в стихове\" (1858 г.) и др. Той е един от създателите на румънски роман (\"Маноил\", 1855 г.; \"Елена\", 1862 г.). Творчеството му е свързано с освободителното движение от средата на ХIХ в. \r\n1854 г. \r\nУмира Фридрих Вилхелм Йозеф Шелинг - германски философ, представител на немския класически идеализъм. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.20", "title": "Денят 20 август в световната история"}
{"url": "http://www.focus-news.net/news/2018/08/20/2557809/tass-neizvestni-litsa-sa-obstrelvali-sgradata-na-amerikanskoto-posolstvo-v-ankara.html", "text": "Неизвестни лица са обстрелвали сградата на американското посолство в Анкара, съобщава телевизионният канал  CNN Turk , цитиран от   TACC . \r\nИнцидентът е станал в пет часа местно време (съвпада с българското), като стрелбата е открита от автомобил. Никой не е пострадал. Извършителите са успели да избягат.   Юлиян Марков", "date": "2018.08.20", "title": "ТАСС: Неизвестни лица са обстрелвали сградата на американското посолство в Анкара"}
{"url": "http://www.focus-news.net/news/2018/08/20/2557815/haskovo-pozharnikari-spasiha-dvama-mazhe-i-shest-detsa-bedstvashti-v-reka-arda-kray-grad-madzharovo.html", "text": "Пожарникари спасиха двама мъже и шест деца, бедстващи в река Арда край град Маджарово. Това съобщиха от пресцентъра на  МВР . Вчера малко преди 17.00 часа в пожарния участък на град Маджарово е получен сигнал за издирване и спасяване на бедстващи хора в река Арда. Според подадената информация двама мъже на 56 и на 64 години, заедно с шест деца на възраст от 2 до 13 години, били на разходка до остров в реката. Неочаквано за тях нивото на водата рязко се повишило, пътят им към брега бил възпрепятстван и те попаднали във воден капан.  \r\nНезабавно към посоченото място, между град Маджарово и село Бориславци, се отправили два екипа огнеборци – от участъка и от РДПБЗН - Хасково. Пристигайки в района на инцидента, пожарникарите оценили обстановката и с помощта на частна лодка предприели спасителните действия. Така час по-късно, към 18.00 часа, бедстващите са изведени живи и невредими. Не се е наложило те да бъдат транспортирани до медицинско заведение.", "date": "2018.08.20", "title": "Хасково: Пожарникари спасиха двама мъже и шест деца, бедстващи в река Арда край град Маджарово"}
{"url": "http://www.focus-news.net/news/2018/08/20/2557813/plovdiv-znepolskiyat-episkop-arseniy-shte-oglavi-arhiereyska-sveta-liturgiya-v-starinniya-hram-sv-sv-konstantin-i-elena.html", "text": "Знеполският епископ Арсений, викарий на Пловдивския митрополит, ще оглави архиерейска света Литургия в старинния храм „Св. св. Константин и Елена”, предаде репортер на  Агенция \"Фокус\" . Поводът е, че днес светата Православна църква почита паметта на свети пророк Самуил и на светите 37 мъченици Пловдивски и пострадалите с тях свети мъченици Севериан, Мемнон и Дионисий Станимашки. Литургията ще бъде отслужена с благословението на Негово Високопреосвещенство Пловдивския митрополит Николай от 9.00 часа в старинния храм „Св. св. Константин и Елена” в град Пловдив.  \r\nНикола ПЕТКОВ", "date": "2018.08.20", "title": "Пловдив: Знеполският епископ Арсений ще оглави архиерейска света Литургия в старинния храм „Св. св. Константин и Елена”"}
{"url": "http://www.focus-news.net/news/2018/08/20/2557814/pregled-na-osnovnite-temi-v-dobrudzhanskiya-pechat.html", "text": "„Болницата в Добрич остана без скенер, ползва се апарата в Балчик“, съобщава на първа страница вестник  „Добруджанска трибуна“ . Няма да се закриват нови отделения, заявяват от МБАЛ. От средата на миналата седмица скенерът не работи. Това е поставило две трети от отделенията в болничното заведение пред сериозни изпитания. За свлачище покрай крайбрежната алея между Балчик и Албена съобщава всекидневникът. Земна маса се е свлякла на 17 август около 18,30 часа. Няма пострадали граждани. Според очевидци е възможно свлачището да е активирано при строителни дейности. От спортната страница – „Световната купа по волейбол беше представена пред добричлии“. В рубриката „Акценти“ – „830 лева е средната брутна заплата през второто тримесечие в областта“. През април за областта е била 827 лева, през май - 838 лева, а за юни – 826 лева. Най-високо заплатени през отчетния период са работещите в сферата на производство на ел. енергия, също държавно управление, създаване и разпространение на информация и образование. „Арт фест отново събра творци на брега на село Тюленово“, съобщава изданието. От 16 до 19 август на живописния морски бряг край шабленското село са гостували музиканти, певци, художници и поети. В дните на феста са били разкрити творчески работилнички и базари. Купата, която ще бъде връчена на шампиона на предстоящото Световно първенство по волейбол за мъже, е гостувала и в Добрич. Надпреварата ще се проведе на територията на две държави – България и Италия. Трофеят е позлатен, тежи 9 кг, а за да го представи в областта е бил вицепрезидентът на Българската федерация по волейбол Любо Ганев.", "date": "2018.08.20", "title": "Преглед на основните теми в добруджанския печат"}
{"url": "http://www.focus-news.net/news/2018/08/20/2557816/stara-zagora-vzriveniyat-bankomat-v-kazanlak-se-namira-v-kv-vasil-levski-rayonat-e-ottsepen.html", "text": "Взривеният банкомат в Казанлък се намира в парфюмериен магазин в кв. „Васил Левски“, предаде кореспондент на  Радио „ Фокус“ . В следствие на взрива са изпочупени прозорците на магазина. Районът на инцидента е отцепен, на място са представители на органите на реда, изясняват се подробности по случая. \r\nСлавяна ГАЙДАРОВА", "date": "2018.08.20", "title": "Стара Загора: Взривеният банкомат в Казанлък се намира в кв. „Васил Левски“, районът е отцепен"}
{"url": "http://www.focus-news.net/news/2018/08/20/2557818/shumen-v-sila-e-ogranichenieto-za-avtomobili-nad-35-tona-v-uchastaka-sekulovo-todor-ikonomovo-poradi-komprometirano-sastoyanie-na-mostovo-saorazhenie.html", "text": "В сила е ограничението за автомобили над 3.5 тона в участъка Секулово – Тодор Икономово от км 9 до км 16 поради компрометирано състояние на мостово съоръжение, предаде репортер на  Радио „Фокус“ - Шумен . Въведен е обход. В сила е забраната за автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Върбишки проход остава затворен. Ришщи проход е отворен без ограничения. Сухи са пътните настилки в Шумен и областта. Интензивен е трафикът по АМ „Хемус“ в посока Варна, както и по бургаския път. Спокойно се пътува в посока Силистра. \r\nИвелина ИВАНОВА", "date": "2018.08.20", "title": "Шумен: В сила е ограничението за автомобили над 3.5 тона в участъка Секулово – Тодор Икономово поради компрометирано състояние на мостово съоръжение"}
{"url": "http://www.focus-news.net/news/2018/08/20/2557817/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус” . Началото на службата е в 10.00 часа. Вечернята ще е от 17.00 часа.  \r\nНикола ПЕТКОВ", "date": "2018.08.20", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/08/20/2557819/sofiya-vavezhda-se-vremenna-organizatsiya-na-dvizhenieto-za-rehabilitatsiya-na-ulichen-kanal-po-bul-arsenalski.html", "text": "Въвежда се временна организация на движението за рехабилитация на уличен канал по бул. „Арсеналски“, съобщиха от пресцентъра на  Столична община . Забранява се влизането на пътни превозни средства, както следва:  \r\n- от днес до 24.00 часа на 23 август по южната половина от пътното платно на бул. „Арсеналски“ в участъка от ул. „Никола Козлев“ до ул. „Зорница“, както и през кръстовище бул. „Арсеналски“ – ул. „Зорница“. Движението ще се извършва двупосочно в по едната лента в посока по северната половина от пътното платно на булеварда.  \r\n- от 00.00 часа на 24 август до 24.00 часа на 27 август по южната половина от пътното платно на бул. „Арсеналски“ в участъка от 145 м, между ул. „Църноок“ и ул. „Зорница“, както и през кръстовище бул. „Арсеналски“ – ул. „Никола Козлев“. Движението ще се извършва двупосочно в една лента в посока по северната половина от пътното платно на булеварда.  \r\n- от 00.00 часа на 28 август до 24.00 часа на 31 август по южната половина от пътното платно на бул. „Арсеналски“ в участъка от ул. „Никола Козлев“ до ул. „Църноок“, както и през кръстовище бул. „Арсеналски“  - ул. „Никола Козлев“. Движението ще се извършва двупосочно в по една лента в посока по северната половина от пътното платно на булеварда.", "date": "2018.08.20", "title": "София: Въвежда се временна организация на движението за рехабилитация на уличен канал по бул. „Арсеналски“"}
{"url": "http://www.focus-news.net/news/2018/08/20/2557821/pregled-na-osnovnite-temi-v-shumenskiya-pechat.html", "text": "„Рицари-тамплиери честваха в Шумен 10 години на Велик Приорат България“ е водещото заглавие във вестник  „Шуменска заря“ . На 18 август в мемориалния комплекс „Създатели на българската държава“ се състоя тържествено честване на 10-годишнината от признаването на Велик Приорат България за пълноправен член на Ордена на рицарите-тамплиери на Йерусалим (Ordo Supremus Militaris Templi Hierosolymitani). Домакин на събитието беше командерия „Цар Симеон I Велики“ в Шумен. В програмата беше включено официално шествие на дошлите над 120 рицари, дами, постуланти и гости, начело със знамената на командериите на Велик Приорат България. Историческа възстановка представиха членове на Национално дружество „Традиция“ – клон Шумен. Поднесен бе и венец пред паметника. В кулминация на честването се превърна ритуалният събор на открито на площадката на мемориалния комплекс, по време на който се състоя прием на постуланти, специален ритуал за посвещаване в рицарска степен и ежегодната традиционна Голяма тамплиерска благословия. Заключителният елемент в програмата на отбелязването на 10-годишнината беше тържествената заря. „Успешен сезон за певиците от село Велино“ е акцент от стр.2 в броя. Като успешен определи приключилия творчески сезон за вокалните формации, към Народното читалище „Земеделец-1900“ в шуменското село Велино, художественият им ръководител Мика Марчева. Певиците завоюваха не само престижни отличия, но и много аплодисменти от възторжената си публика. В читалището репетират фолклорната вокална група „Шарена китка“, квинтетът „Веселие“ и дуетът „Велинчанка“. „Обществено обсъждане на наемните цени за „Арена Шумен“, информира ежедневникът. Измененията в общинската наредба за определяне и администриране на местните такси и цени на услуги вече са на сайта на Община Шумен в секция „Проекти за наредби и правилници“. Промените засягат цените, на които ще се предоставя за ползване многофункционалната спортна зала След едномесечно обществено обсъждане, предложенията за изменения ще бъдат обсъдени от общинските съветници и приети на сесия на местния парламент. „Кметът на Ивански и общински съветник от ПП Атака с подписка срещу строителството на джамия“, съобщава изадинието. Общинският съветник Добрин Чайлев и кметът на селото Жечко Жечев внесоха подписка срещу строителството на джамия в Ивански. Заедно с тях срещу строителството на молитвения храм са се обявили 140 души. Жителите са категорични, че няма да допуснат градежа. „Обрушват скалите над дома за възрастни хора в с. Черни връх“, пише вестникът. Опасно надвисналите над Дома за възрастни хора с душевни проблеми в с. Черни връх се обрушват. „Тази пролет явно заради дъждовното време се откъсна голямо парче от скалата. По щастлива случайност не направи беля. Затова решихме да предприемем действия“, каза кметът на община Смядово Иванка Петрова.", "date": "2018.08.20", "title": "Преглед на основните теми в шуменския печат"}
{"url": "http://www.focus-news.net/news/2018/08/20/2557822/tarzhestven-vodosvet-shte-bade-otsluzhen-na-ploshtad-zahariy-zograf-v-samokov-po-povod-praznika-na-grada-na-21-avgust.html", "text": "Тържествен водосвет ще бъде отслужен на площад „Захарий Зограф“ в Самоков по повод празника на града на 21 август, предаде репортер на  Агенция „Фокус” . На 21 август всяка година Българската православна църква прославя св. свещеномъченик Симеон Самоковски. На този ден е и празникът на град Самоков. По този повод от 19.30 часа ще бъде отслужен Тържествен водосвет на площад „Захарий Зограф“. \r\nНикола ПЕТКОВ", "date": "2018.08.20", "title": "Тържествен водосвет ще бъде отслужен на площад „Захарий Зограф“ в Самоков по повод празника на града на 21 август"}
{"url": "http://www.focus-news.net/news/2018/08/20/2557826/sofiya-razkriva-se-dvuposochna-spirka-letishten-tsentar-sofiya-vav-vrazka-s-priklyuchvane-na-rekonstruktsiyata-na-bul-hristofor-kolumb.html", "text": "Във връзка с приключване на реконструкцията на бул. „Христофор Колумб“ от днес се разкрива нова двупосочна спирка „Летищен център София“ с код 2797 в посока летище „София\" и с код 2798 в посока център за обслужване на автобусите от линии 84, 184 и 384. Това съобщиха от пресцентъра на  Столична община . \r\nСпирката с код 1463 „Р-т Александрия“ се измества с 25 метра напред по посока на движението.", "date": "2018.08.20", "title": "София: Разкрива се двупосочна спирка „Летищен център София“ във връзка с приключване на реконструкцията на бул. „Христофор Колумб“"}
{"url": "http://www.focus-news.net/news/2018/08/20/2557824/burgas-zapochva-46-to-izdanie-na-mezhdunarodniya-folkloren-festival-v-grada.html", "text": "Бургас отново става сцена на народни танци и музика от цял свят. Състави от 11 държави ще дадат началото на 46-то издание на Международния фолклорен фестивал. Това съобщиха от пресцентъра на  Община Бургас.   Близо 400 изпълнители в народни носии от Италия, Грузия, Македония, Полша, Словения, Сърбия, Турция, Унгария, Китай, Русия и България ще представят най-доброто от фолклорната съкровищница на своята държава. Фестивалът ще бъде открит с традиционното дефиле на участниците. Пъстрото шествие тръгва в 17.30 часа от площад \"Тройката\" до сградата на Община Бургас. Там всяка група ще представи страната си с танци, музика и народни носии. Кулминацията на официалната част започва в 20.00 часа в Летния театър, когато ще бъде връчена престижната награда за народно песенно и танцово творчество \"Нестинарка\". Носител на приза тази година е ФТА \"Никола Гинов\" - Бургас. Формацията е създадена през 1974 г. като танцов ансамбъл към Младежкия културен център и изпълнява български и руски танци. Първият художествен ръководител е Ася Бораджиева. По-късно неин наследник става Дора Барева. От 1978 до 2012 година художествен ръководител е Никола Гинов. През 1979 той дава на танцовата формация името \"Емона\". Под вещото ръководство на Гинов съставът печели много престижни награди на фестивали в страната и чужбина. Множество авторски танцови постановки са създадени от Никола Гинов, които се изпълняват в цяла България: \"На хорото\", \"Айки\", \"Тракийски танци\", \"Шопски танци\", \"Странджански пролетни мотиви\" и други. В основата на неговия живот бе запазването, предаването и популяризирането на българския танцов фолклор. От есента на 2012 година художествен ръководител на ансамбъла е синът на Никола Гинов - Димитър Гинов. През месец март 2013 година инициативен комитет предлага ФТА \"Емона\" да се преименува в памет на дългогодишния ръководител Никола Гинов.", "date": "2018.08.20", "title": "Бургас: Започва 46-то издание на Международния фолклорен фестивал в града"}
{"url": "http://www.focus-news.net/news/2018/08/20/2557823/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път-19 Симитли – Гоце Делчев. През нощта няма регистрирани инциденти на пътя. Пътните настилки са сухи и нормално проходими. В областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена е опасността от падащи камъни в Кресненското дефиле и прохода Предел. \r\nЛивия НИНОВА", "date": "2018.08.20", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2018/08/20/2557827/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-tvarditsa-elena-poradi-propadane-na-patnoto-platno-i-svlachishte.html", "text": "Натоварен е трафикът по улица „Магистрална“ в областния център. Интензивно е движението и в района на пътен възел „Качица“, Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето е ясно и слънчево. Две улици в старата градска част – „Иван Вазов“ и „Велчо Джамджията“ са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на града. Отворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Затворен за товарни автомобили над 10 тона е път-551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nЛуиза ТРАНЧЕВА", "date": "2018.08.20", "title": "Велико Търново: В едната лента се осъществява движението в участък от пътя Твърдица - Елена поради пропадане на пътното платно и свлачище"}
{"url": "http://www.focus-news.net/news/2018/08/20/2557825/sport-real-madrid-zapochna-noviya-sezon-s-20-sreshtu-hetafe.html", "text": "Испанският гранд Реал Мадрид победи с 2:0 Хетафе на своя стадион „Сантиаго Бернабеу“ в мач от първия кръг на испанската Примера дивисион. Головете за успеха отбелязаха Даниел Карвахал в 16-ата минута и Гарет Бейл в 51-ата. В събота шампиона Барселона тръгна с успех 3:0 срещу Алавес, а днес от 21:00 часа ще се играе мачът между Валенсия и Атлетико (Мадрид).", "date": "2018.08.20", "title": "Спорт: Реал Мадрид започна новия сезон с 2:0 срещу Хетафе"}
{"url": "http://www.focus-news.net/news/2018/08/20/2557828/plovdiv-povishena-e-opasnostta-ot-obrazuvaneto-na-svlachishta-i-srutishta-po-patishtata-v-planinskite-rayoni-na-oblastta.html", "text": "Трафикът на територията на областта се извършва с нормална интензивност към този час на деня. Това съобщиха за  Радио „Фокус“ – Пловдив  от Областното пътно управление. Натоварено е движението  по пловдивския участък на АМ „Тракия“, също по пътищата Пловдив - Карлово и Пловдив - Асеновград - Смолян. По останалите основни направления трафикът се осъществява без затруднения. Пътните настилки на територията на областта са предимно сухи, планинските райони – на места мокри и хлъзгави. Остава повишена опасността от образуването на свлачища и срутища по пътищата в планинските райони. Най-рискови са направленията Бачково - Нареченски бани, Кричим - Девин и Югово - Лъки. Все още движението по пътя Югово - Лъки се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Остава валидно ограничението за преминаване на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Остава забранено и преминаването на тежкотоварни моторни превозни средства над 12 тона по пътя Поповица - Болярци. \r\nТони МИХАЙЛОВ", "date": "2018.08.20", "title": "Пловдив: Повишена е опасността от образуването на свлачища и срутища по пътищата в планинските райони на областта"}
{"url": "http://www.focus-news.net/news/2018/08/20/2557834/pregled-na-osnovnite-temi-v-burgaskiya-pechat.html", "text": "„Дъждът съсипа реколтата от манов мед“ е водещото заглавие на регионалния всекидневник  „Черноморски фар“ . „Вдига се цената на Странджанския продукт“. Лошото лято, обилно полято с проливни дъждове, изигра лоша шега на производителите на манов мед. Вече се продава по 12 лева в тенекия, докато преди бе по 10 лева, пояснява материалът. „Президентът Румен Радев поискал от Ердоган компенсация за имотите на тракийските бежанци“ е друго заглавие от първа страница на днешния брой. Това съобщи държавният глава в историческата местност Петрова нива. Румен Радев каза, че ще продължава да изисква ясни отговори, когато историческите факти се пренебрегват, пояснява вестникът. „Кметът на Приморско поведе битка срещу лошите прогнози за времето“ и „Бургазлии навлякоха носии“ са други водещи заглавия в днешния брой. Темата деня е „30% повече туристи са посетили Бургас през първото полугодие“, а интервюто в изданието е с Дечо Коешинов.", "date": "2018.08.20", "title": "Преглед на основните теми в бургаския печат"}
{"url": "http://www.focus-news.net/news/2018/08/20/2557830/sofiya-vavezhda-se-promyana-v-organizatsiyata-na-dvizhenie-vav-vrazka-s-rekonstruktsiya-na-vodoprovod-po-ul-parva-balgarska-armiya.html", "text": "Въвежда се промяна в организацията на движение във връзка с реконструкция на водопровод по ул. „Първа българска армия“. Това съобщиха от пресцентъра на  Столична община . До 2 септември се забранява влизането на пътни превозни средства по северната половина от пътното платно на ул. „Първа българска армия“ в участъка от ул. „Павел Бобеков“ до ул. „Проф. Иван Георгиев“. Движението на пътни превозни средства ще се извършва в една пътна лента, в посока от бул. „Илиянци“ към ул. „Константин Преславски“,  в същия участък. В посока от ул. „Константин Преславски“ към бул. „Илиянци“ движението ще се извършва чрез обходен маршрут през ул. „Проф. Иван Георгиев“. За същия период маршрутът на автобус 100 в посока кв. „Бенковски“ се променя както следва: от ул. „Първа българска армия“  надясно по ул. „Проф. Иван Георгиев“ и по маршрута до кв. „Бенковски“. Спирката с код 2148 „Ул. Проф. И. Георгиев“ се измества с 60 метра назад преди ул. „Професор Иван Георгиев“. Закриват се спирките с код 2144 „Ул. Просвета“ и с код 1000 „Ул. Локомотив“.", "date": "2018.08.20", "title": "София: Въвежда се промяна в организацията на движение във връзка с реконструкция на водопровод по ул. „Първа българска армия“"}
{"url": "http://www.focus-news.net/news/2018/08/20/2557829/veliko-tarnovo-svetovnata-kupa-po-voleybol-shte-bade-predstavena-v-grada.html", "text": "Световната купа по волейбол пристига в града, съобщиха от пресцентъра на  Община Велико Търново . Трофеят, който ще бъде връчен по време на предстоящото през септември в България и Италия Световно първенство по волейбол за мъже, ще бъде изложен предварително в няколко български града. Велико Търново става част от „Трофи Тур“, а купата ще бъде представена в парк „Марно поле“ от 18.00 до 19.00 часа. Всеки фен на волейбола ще може да се докосне до отличието.  \r\nИнициативата е на Международната федерация по волейбол, Българската федерация по волейбол и се провежда с подкрепата на Община Велико Търново. На входа на парк „Марно поле“ откъм зелената арка ще бъде обособен специален щанд. Там ще бъде изложен ценният трофей и ще бъде популяризирано както предстоящото Световно първенство по волейбол за мъже, така и участието на българския национален отбор. \r\nНадпреварата ще се проведе в България и Италия от 9 до 30 септември. България ще домакинства няколко етапа на първенството – в Русе, Варна и и София.", "date": "2018.08.20", "title": "Велико Търново: Световната купа по волейбол ще бъде представена в града"}
{"url": "http://www.focus-news.net/news/2018/08/20/2557832/kyustendil-remontni-deynosti-se-izvarshvat-v-uchastak-ot-avtomagistrala-struma-pri-km-56-v-posoka-sofiya.html", "text": "Ремонтни дейности се извършват в участък от автомагистрала „Струма”. Това съобщи за  Радио „Фокус” – Кюстендил  дежурният в Областно пътно управление – Кюстендил. Ремонтните дейности са предприети при километър 56, в посока София. Водачите на моторни превозни средства трябва да се движат с повишено внимание и съобразена скорост. Ремонтът е със срок до края на работния ден. Започва обезопасяването на срутището по пътя Рила – Рилски манастир. В участък от 25 метра движението се извършва само в едното платно поради свличане на скална маса. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до края на работния ден. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.08.20", "title": "Кюстендил: Ремонтни дейности се извършват в участък от автомагистрала „Струма” при км 56 в посока София"}
{"url": "http://www.focus-news.net/news/2018/08/20/2557833/sliven-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ - Сливен ще проведат приемни за граждани. Това съобщиха от пресцентъра на  ПП ГЕРБ . Приемните се организират всеки понеделник от 9.30 до 16.30 часа.  \r\nГрафикът на общинските съветници от ГЕРБ – Сливен за месец август е следният: \r\n- от 9.30 до 16.30 часа – Силвия Маринова и Димитър Батаков.  \r\n- 27 август от 9.30 до 16.30 часа – Георги Николаев и Керанка Стамова.  \r\n- 3 септември от 9.30 до 16.30 часа - Георги Стоянов и Димитър Павлов.  \r\nПредварително записване се прави на тел. 044/63 32 23.", "date": "2018.08.20", "title": "Сливен: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/08/20/2557831/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-selo-draganovtsi-i-gabrovo-zaradi-remont.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече ремонт на пътно съоръжение при км 18+693. Това съобщиха за  Радио „Фокус“ – Велико Търново  от Областно пътно управление – Габрово. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е ясно и слънчево. Настилките са сухи. Трафикът е интензивен. Ограничено е движението и в района на село Новаковци, по път II-44 Севлиево – Габрово от км 18+000 до км 18+965. Причината отново е ремонт на пътно съоръжение, при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Трафикът по направление Севлиево – Габрово се насочва по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. \r\nЛуиза ТРАНЧЕВА", "date": "2018.08.20", "title": "Габрово: Ограничение за товарни автомобили над 5 тона е въведено в участък от пътя между село Драгановци и Габрово заради ремонт"}
{"url": "http://www.focus-news.net/news/2018/08/20/2557820/politicoeu-naydzhal-farazh-se-zavrashta-za-da-se-bori-sreshtu-plana-za-brekzit-na-tereza-mey.html", "text": "Британският Найджъл Фараж се завърна в политиката, за да преподаде на искащите Обединеното кралство да остане в Европейския съюз урок, „който никога няма да забравят“, пише  европейската редакция на Politico . \r\nЕвродепутатът и лидер на групата в Европейския парламент „Евроза за свобода и директна демокрация“ обеща да помогне в набирането на средства за рестартирането на кампанията „Излизане означава излизане“, за която също ще участва в различни мероприятия. \r\n„Според измамния план на (премиера на Великобритания) Тереза Мей на хората им е... предложено правно обвързване“, заяви трикратният лидер на ЮКИП в статия за консервативното издание The Telegraph, описвайки плана на Мей като „страхливо предателство“. \r\nФараж твърди,  че неговото завръщане цели разсейването на „неоснователните“ твърдения за последиците от Брекзит и за да се изправи срещу тези, които призовават за преразглеждане на резултатите от референдума за напускане на Съюза през 2016 година. \r\n„Ако не им се противопоставим, тези анти-демократи ще успеят да отменят резултатите. Каквото и да говорят публично, това е истинската им цел“, пише Фараж. „Те искат да предадат гражданите на Великобритания“. \r\nКампанията „Излизане означава излизане“ е финансирана от бизнесмените Ричард Райс и Джон Лонгуърт и предвижда провеждане на серия публични мероприятия из цялото Обединено кралство в полза на „твърд“ Брекзит.  \r\n„Дойде време да ги научим на някои неща – такива, които никога няма да забравят“, заяви в заключение Фараж. „Завърнах се!“. \r\nПревод и редакция:", "date": "2018.08.20", "title": "Politico.eu: Найджъл Фараж се завръща, за да се бори срещу плана за Брекзит на Тереза Мей"}
{"url": "http://www.focus-news.net/news/2018/08/20/2557835/pazardzhik-povishena-e-opasnostta-ot-padashti-kamani-v-planinskite-rayoni-na-oblastta.html", "text": "Натоварено е движението по главните пътища на областта, съобщи за  Радио „Фокус - Пазарджик  дежурният в Областно пътно управление – Пазарджик.  Пътните настилки са сухи. Ограничение има на моста в село Бошуля, който е част от републиканската пътна мрежа, Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.20", "title": "Пазарджик: Повишена е опасността от падащи камъни в планинските райони на областта"}
{"url": "http://www.focus-news.net/news/2018/08/20/2557841/smolyan-dvizhenieto-tryabva-da-se-osashtestvyava-s-povisheno-vnimanie-po-pat--866-devin-mihalkovo-poradi-opasnost-ot-padashti-kamani-varhu-patnoto-platno.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. През нощта не са получавани сигнали за инциденти по пътищата на територията на областта. \r\nОстава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река и Рудозем – Смилян. Движението по път ІІІ-866 Девин – Михалково в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян, се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. \r\nДвижението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nВ Смолян пътните настилки са сухи. Автомобилният трафик в първия работен ден от седмицата е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.20", "title": "Смолян: Движението трябва да се осъществява с повишено внимание по път ІІІ-866 Девин – Михалково поради опасност от падащи камъни върху пътното платно"}
{"url": "http://www.focus-news.net/news/2018/08/20/2557840/blagoevgrad-devetoto-izdanie-na-festivala-bansko-opera-fest-shte-bade-otkrito-v-bansko-na-23-avgust.html", "text": "Деветото издание на фестивала „Банско Опера Фест“ ще бъде открито в Банско на 23 август на площад „Никола Вапцаров“. Организаторите от Община Банско, Кемпински Хотел Гранд Арена Банско и Монте Мюзик за избрали разнообразна програма за всяка една от фестивалните вечери на Банско Опера фест. Това съобщиха от пресцентъра на  Община Банско .  \r\nОткриването на Банско Опера Фест ще направи състава на Държавна опера - Стара Загора с концерта „Класиката среща АББА”. Най-големите хитове на популярната формация ще звучат в класически аранжимент и в изпълнение на дует „Мания”. Дирижира брилянтният Найден Тодоров, който ще застане зад диригентския пулт. На 24 август Старозагорска опера представя „Бохеми”. Сценичната адаптация е на Славчо Николов, а сред солистите откриваме имената на Милен Божков, Руси Ников, Нина Божков и Ивайло Джуров. Операта „Бохеми“ е написана по либретото на Луиджи Илика и Джузепе Джакоза, които са либретисти на голяма част от оперите на Пучини. Либретото е базирано на новелите „Сцени из живота на бохемите“ от Анри Мюрже. Темите в „Бохеми” са актуални и днес – младежкия дух и желанието за промени във всеки един от нас винаги са на дневен ред и затова операта трябва да бъде видяна от всеки. \r\nСъботната вечер, традиционно е отделена за един от пъстрите мюзикъли, които представят Държавна опера - Варна – „Зоро”. Още на премиерата си преди близо два месеца постановката печели сърцата на публика. Легендарната история за борбата на  доброто срещу злото е трайно вдъхновение за „Gipsy Kings“, които застават зад музикалната част, допълнителните оркестрации, композиции и аранжименти са на Джон Камерън, а текста на Стивън Кларк по известния роман на Исабел Алиенде „Зоро – легендата започва“. Мюзикълът пресъздава драматичната приказка за романтичния герой Зоро в необикновени певческо-актьорски превъплъщения, зрелищни борби с мечове и невероятни каскади, всичко обгърнато в автентичните цветове на традиционното фламенко. Постановката е на Петко Бонев, дирижира Страцимир Павлов. \r\nКласическите емоции под откритото небе на Банско са с вход свободен, а курортния град гостоприемно очаква своите гости в последния топъл уикенд на август – 23, 24 и 25 август. Всички постановки са с начален час 20.30 часа.", "date": "2018.08.20", "title": "Благоевград: Деветото издание на фестивала „Банско Опера Фест“ ще бъде открито в Банско на 23 август"}
{"url": "http://www.focus-news.net/news/2018/08/20/2557838/plovdiv-zapochva-pochistvane-na-dazhdopriemnite-shahti-po-vazlovi-ulitsi-i-bulevardi-v-grada.html", "text": "Почистване на дъждоприемните шахти по възлови улици и булеварди ще се извърши в Пловдив през тази седмица. Това съобщиха за  Радио „Фокус“ – Пловдив  от ОП „Чистота“. Днес екипите ще почистват шахтите по улиците „Любен Каравелов“, „Гладстон“, „Иван Вазов“ и „Авксентий Велешки“, както и отводнителните съоръжения в кв. „Прослав“.  \r\nУтре ще се работи по почистване на дъждоприемните шахти на бул. „Пещерско шосе“, също по ул. „Просвета“, при подлеза в кв. „Прослав“, както и в кв. „Коматево“ в Пловдив. На 22 август работата в кв. „Коматево“ ще продължи, като ще се работи и по ул. „Кукленско шосе“, а на 23 август екипите на ОП „Чистота“ ще почистят дъждоприемните шахти в района на  бул. „Христо Ботев“, ул. „Коматевско шосе“, също при Коматевския транспортен възел, както и в зоната между бул. „Руски“, ул. „Гладстон“, бул. „Васил Априлов“, бул. „Пещерско шосе“, бул. „Копривщица“ и бул. „Шести септември“. В петък, 24 август, ще продължи работата по почистване в района на бул. „Христо Ботев“, по ул. „Коматевско шосе“ и Коматевския транспортен възел, също в зоната между булевардите „Руски“, „Христо Ботев“, „Копривщица“, „Пещерско шосе“, „Васил Априлов“и ул. „Гладстон“. \r\nСигнали за липсващи и счупени капаци на дъждоприемни шахти могат да се подават в ОП „Чистота“. От общинското предприятие призовават гражданите да не паркират автомобилите си върху предвидените за почистване съоръжения. \r\nТони МИХАЙЛОВ", "date": "2018.08.20", "title": "Пловдив: Започва почистване на дъждоприемните шахти по възлови улици и булеварди в града"}
{"url": "http://www.focus-news.net/news/2018/08/20/2557836/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” част от темите са посветени на социалните услуги и грижата на Община Кюстендил за хората с увреждания и останалите без храна и подслон лица. Зам.-кметът с ресор „Социални дейности и проекти” Радмила Рангелова ще разкаже повече за предстоящото разкриване на Център за временно настаняване, каквато социална услуга до този момент не е съществувала в общината. Планира се центърът да бъде с капацитет от 20 души. Втората тема е започналият процес на закриване на съществуващия в момента Дом за възрастни хора с умствена изостаналост в село Преколница. За настанените в момента там лица ще бъдат изградени нови центрове, отговарящи на всички европейски изисквания. Част от целите на действащия Център за услуги за ранно детско развитие в града са: повишаване на общото благосъстояние на децата чрез предоставяне на комплексни медико-социални и образователни услуги и предотвратяване на социалното изключване, както и ограничаване на предаването на бедността между поколенията. За него ще него ще ни разкаже управителят на центъра Яна Панайотова. В предаването ще ви разкажем и за едно предстоящо събитие – конкурсът за най-красив двор в село Жабокрът. Събеседник по темата ще бъде председателят на читалище „Съгласие“ Милена Стоименова. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/55 18 50. Водещ на предаването е Венцеслав Илчев.", "date": "2018.08.20", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/08/20/2557844/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-avgust.html", "text": "„Софийска вода” временно ще прекъсне водоснабдяването в някои части на столицата на 21 август. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Александровска“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Александровска“ от ул. „Сините камъни“ до ул. „Есперанто“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александровска“ на ъгъла с ул. „Сините камъни“. \r\nВъв връзка с подмяна на спирателен кран на бул. „Сливница“, кв. „Модерно предградие“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Сливница“ от ул. „Стефан Дуньов“ до ул. „Методи Македонски“ (четни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ на кръстовището с ул. „364“. \r\nВъв връзка с изграждане на сградно водопроводно отклонение на ул. „Елин Пелин“, жк. „Лозенец“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Елин Пелин“ от ул. „Арх. Йордан Миланов“ до ул. „Митрополит Кирил Видински“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елин Пелин“ на кръстовището с ул. „Митрополит Кирил Видински“. \r\nВъв връзка с подмяна на сградно водопроводно отклонение на ул. „Милин Камък“, с. Бусманци се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Милин камък“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милин камък“ и ъгъла с ул. „Троянски път“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.20", "title": "„Софийска вода” временно ще прекъсне водоснабдяването в някои части на столицата на 21 август"}
{"url": "http://www.focus-news.net/news/2018/08/20/2557847/montana-zadarzhana-e-zhena-nanesla-poboy-na-dispecher-na-ohranitelna-firma-v-grada.html", "text": "Около 22.20 часа на 16 август в оперативната дежурна част при ОДМВР-Монтана e получен сигнал за това, че жена от София е нахлула в офис на фирма \"Джет СОТ-секюрити\" на бул. \"Трети март\" в Монтана и е нанесла побой на диспечер на фирмата. Това съобщиха от  ОДМВР-Монтана . На място е установена извършителката и е задържана за срок до 24 часа.", "date": "2018.08.20", "title": "Монтана: Задържана е жена, нанесла побой на диспечер на охранителна фирма в града"}
{"url": "http://www.focus-news.net/news/2018/08/20/2557845/pregled-na-osnovnite-temi-vav-velikotarnovskiya-pechat.html", "text": "„Софийска фирма иска да добива строителни материали в Сухиндол“ е заглавие от първа страница на областния всекидневник  „Янтра Днес” . Софийска фирма иска да добива и преработва строителни материали – варовици и базалти, от находище в землището на Сухиндол. С инвестиционното намерение са запознати Министерство на енергетиката, Регионалната екоинспекция и кметът на малката община. „Кървав екшън посред бях ден в центъра на Велико Търново“, пише още вестникът. Няма опасност за живота на 37-годишния мъж, който беше наръган в събота по обяд в центъра на Велико Търново. Той е настанен в едно от хирургичните отделения на великотърновската болница, където е под постоянно лекарско наблюдение. Раната на гърба му е обработена и до няколко дни предстои да напусне лечебното заведение. „Два от мостовете се нуждаят от спешен ремонт“ е друга новина от днес. В изданието ще откриете и материал, разказващ за това кое е най-изгодното отопление за дома през зимните месеци. „С дерби стартира сезонът в областната група“ е новина от спортните страници.  \r\n„В. Търново се сдоби с единствения в региона ултра модерен високотехнологичен център за дерматология и естетична медицина“ е заглавие от другия областен ежедневник  „Борба“ . Велико Търново се сдоби с нова модерна клиника в сферата на дерматологията и естетичната медицина. В началото на лятото отвори врати първият по рода си в областта ултра модерен високотехнологичен център. В него усилия обединяват експерти по дерматология и квалифицирани медицински терапевти. „53-годишен мъж стана донор в търновската болница“ е друга тема от вестника. Първа доновска ситуация бе реализирана за 2018 година в събота в МОБАЛ „Д-р Стефан Черкезов“. Въпреки усилията и грижите на медиците предния ден 53-годишен мъж от областта изпадна в мозъчна смърт вследствие на мозъчен кръвоизлив. Лекарите обяснили на близките на пациента, че състоянието е необратимо, и поискали съгласието им да даря органите. „Пиян щеше да заколи медицинска сестра с ножица“ е новина от криминалната хроника на всекидневника. На първа страница на областния ежедневник е поместен и материал, разказващ за празника на село Балван, където жителите се поклониха пред мощите на св. Иван Рилски.", "date": "2018.08.20", "title": "Преглед на основните теми във великотърновския печат"}
{"url": "http://www.focus-news.net/news/2018/08/20/2557843/pazardzhik-pozhar-e-goryal-v-uchilishte-v-selo-vetren-dol.html", "text": "Пожар във физкултурен салон към училището в село Ветрен дол е унищожил покрива на сградата, съобщиха от  ГД „Пожарна безопасност и защита на населението“ . Снощи в 20.28 часа в областния център при РД „Пожарна безопасност и защита на населението“ – Пазарджик е получено съобщение за пожар във физкултурен салон към ОУ „Христо Смирненски“ - село Ветрен дол, община Септември. Пожарът е ликвидиран с общо 3 противопожарни автомобила и личен състав от 9 пожарникари от службите в Септември, Белово и Пазарджик. Унищожена е покривна конструкция - 250 кв. м и почти целия салон с прилежащото гимнастическо оборудване. Спасено е училището и хранителен магазин.", "date": "2018.08.20", "title": "Пазарджик: Пожар е горял в училище в село Ветрен дол"}
{"url": "http://www.focus-news.net/news/2018/08/20/2557851/plovdiv-36-godishna-zhena-e-postradala-pri-katastrofa-v-kv-kyuchuk-parizh.html", "text": "36-годишна жена е пострадала при катастрофа в кв. „Кючук Париж“. Това съобщиха за  Радио „Фокус“ - Пловдив  от пресцентъра на УМБАЛ „Св. Георги“ - Пловдив. Жената е била с лека травма на главата, не се е наложило хоспитализация и е освободена за домашно лечение. Пътният инцидент е възникнал около 21.00 часа в неделя. \r\nМария РУСЕВА", "date": "2018.08.20", "title": "Пловдив: 36-годишна жена е пострадала при катастрофа в кв. „Кючук Париж“"}
{"url": "http://www.focus-news.net/news/2018/08/20/2557850/dobrich-chast-ot-grada-e-s-narusheno-vodopodavane-zaradi-deynosti-po-obnovyavaneto-na-vodniya-sektor.html", "text": "Голяма част от града днес ще е с нарушено водоподаване поради работа по обновяване на водния сектор, съобщиха от  водоснабдителното дружество , обслужващо областта. Работи се по ул. „Стефан Стамболов“ от жк. „Дружба“4 до ул. „Никола Петков“, ул. „Самарско знаме“, ул. „Черно море“, ул. „Божур“, ул. „Опълченска“, ул. „Ясна поляна“ от „Агликина поляна“ до „Теменуга“, ул. „Ясна поляна“ от ул. „Теменуга“ до ул. „Русалка“, ул. „Ропотамо“, ул. „Синчец“ и ул. „Ком“, кв. „Строител“, ул. „Бачо Киро“, ул. „Перущица“,  жк. „Добротица“ клон 9908, ул. „Йордан Йовков“, в участъка от ул. „Васил Левски“ до ул. „Цар Самуил“ и на ул. „Цар Самуил“, в участъка от ул. „Цар Петър“ до ул. „Кап. Димитър Списаревски“, по ул. „Вида Димитрова“ и ул. „Тодор Каблешков“. До 24 август се извършва присъединяване на абонати към новия водопровод на ул. „Йордан Йовков“. Дейностите се осъществяват в участъка от ул. „Васил Левски“ до ул. „Цар Самуил“ и на самата ул. „Цар Самуил“, в участъка от ул. „Цар Петър“ до ул. „Кап. Димитър Списаревски“. Поради тази причина ще бъде спирано водоподаването в района от 9.00 до 17.00 часа в рамките на работните дни. В областта поради отстраняване на аварии с нарушено водоподаване са: \r\n- в община Добрич-селска - с. Методиево, с. Малка Смолница и с. Соколник;  \r\n- в община Каварна - с. Челопечене;  \r\n- в община Тервел - ул. Хан Аспарух в общинския център, с. Безмер и с. Сърнец; \r\n- в община Генерал Тошево - с. Житен, с. Изворово и с. Люляково;  \r\n- в община Шабла - ул. „Пробуда“ в морския град, Помпена станция – Горун и с. Дуранкулак.", "date": "2018.08.20", "title": "Добрич: Част от града е с нарушено водоподаване заради дейности по обновяването на водния сектор"}
{"url": "http://www.focus-news.net/news/2018/08/20/2557848/veliko-tarnovo-nyakolko-rayona-na-grada-shte-badat-bez-voda-zaradi-avarien-remont.html", "text": "Квартал „Света гора“ и района на Хуманитарна гимназия в града остават без вода до 14.00 часа днес. Това съобщиха за  Радио „Фокус“ – Велико Търново  от водоснабдителното дружество. Причината е нужда от извършване на авариен ремонт на водопроводната мрежа. Дейностите вече започнаха и се очаква да приключат в ранния следобед около 14.00 часа. От водоснабдителната фирма се извиняват за възникналите неудобства и уверяват, че при възможност водата ще бъде пусната по-рано. \r\nЛуиза ТРАНЧЕВА", "date": "2018.08.20", "title": "Велико Търново: Няколко района на града ще бъдат без вода заради авариен ремонт"}
{"url": "http://www.focus-news.net/news/2018/08/20/2557849/pss-spasitelna-aktsiya-s-uchastieto-na-helikopter-se-e-provela-v-rayona-na-strazhite-v-pirin.html", "text": "Спасителна акция, с участието на хеликоптер, се е провела в района на Стражите в Пирин. Това съобщиха за  Агенция „Фокус“  от Планинската спасителна служба (ПСС). „В неделя трима души са предприели изчакване на връх Голяма Стража откъм Дисилишкия циркус. Вследствие на паднал камък един от тях е получил травма на главата. Сигнал за пострадалия е подаден към 12.45 часа. Екипът на ПСС на място решава, че е необходимо използването на хеликоптер, тъй като е имало съмнение за черепно-мозъчна травма. Акцията е продължила в рамките на 4-5 часа, приключила е около 18.00 часа“, обясниха от ПСС.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nМариела РУСЕВА", "date": "2018.08.20", "title": "ПСС: Спасителна акция, с участието на хеликоптер се е провела в района на Стражите в Пирин"}
{"url": "http://www.focus-news.net/news/2018/08/20/2557837/new-europe-vreme-e-sasht-i-evropa-da-se-prisposobyat-kam-realnostta-v-turtsiya.html", "text": "Председателят на неправителствената организация „Съвет за външни работи“, бивш директор на отдела за планиране на политиката към Държавния департамент на САЩ в периода 2001-2003 и бивш координатор на „Бъдещето на Афганистан“ Ричард. Н. Хаас коментира текущата криза в отношенията между САЩ и Турция пред  . Материалът е представен без редакторска намеса. \r\nСега, когато Турция е в конфликт с бившия си съюзник, Съединените щати, валутната криза на страната се превърна в първостепенен политически проблем. Основният проблем е отказът на Турция да освободи американския пастор Андрю Брънсън, който е държан по обвинения в тероризъм, шпионаж и подривна работа за предполагаемата му роля в неуспешния преврат от юли 2016 г. срещу турския президент Реджеп Тайип Ердоган. \r\nПравителството на САЩ има право да възразява срещу задържането на Бронсън. Но реакцията му беше непродуктивна. По-специално, налагането на допълнителни мита от САЩ върху вноса на турска стомана и алуминий би могло допълнително да подкопае доверието в икономиката на Турция и да предизвика по-широка криза, която би нанесла сериозни вреди на световната икономика. Освен това тарифите позволяват на Ердоган да обвинява за икономическите проблеми на страната си Америка, а не некомпетентността на собственото му правителство. \r\nВсе още е възможно турското правителство да намери начин да освободи Брънсън и американският президент Доналд Тръмп, който се стреми да демонстрира загриженост към евангелистите, които са основна част от неговата избирателна база, да анулира митата. Но дори и текущата криза да бъде решена, структурната криза в американско-турските отношения - и западно-турските отношения, като цяло - ще остане. Ние сме свидетели на постепенното, но постоянно деградиране на отношенията, които вече се водят съюз само на хартия. Въпреки че правителството на Тръмп е право да се изправи срещу Турция, то избра не само грешния отговор, но и грешния проблем. \r\nВръзката между Турция и Запада отдавна се основава на два принципа, като нито един от тях вече не е на лице. Първият е, че Турция е част от Запада, което означава, че това е либерална демокрация. И все пак Турция не е нито либерална, нито демократична. В действителност тя е подчинена на еднопартийно управление в рамките на „Партията на справедливостта и развитието“ (ПСР), а властта се е концентрирала в ръцете на Ердоган, който е и лидер на ПСР. \r\nПод ръководството на Ердоган баланса и контрола между властите са до голяма степен елиминирани от турската политическа система, а президентът контролира медиите, бюрокрацията и съдилищата. Същият неуспешен преврат, който Ердоган цитира като основание да затвори Брюнсън, също послужи като извинение за задържането на хиляди други. На този етап влизането на Турция на Ердоган в Европейския съюз изглежда невъзможно. \r\nВторият принцип, на който се основава \"западния\" статут на Турция, е общата външна политика. Турция наскоро купи над 100 съвременни изтребители F-35 от САЩ. Въпреки това през последните години Турция също подкрепи джихадистките групировки в Сирия, приближи се до Иран и сключи договор за закупуване на система за противовъздушна отбрана С-400 от Русия. \r\nПреди всичко, Турция и САЩ се намират на различни страни в Сирия. Докато сирийските кюрди са близки партньори на САЩ, те се считат за терористи от Турция поради връзките им с кюрдските групи в Турция, които исторически винаги са се борили за автономия, ако не и независимост. На този фон не е трудно да си представим, че американските и турските сили може да стигнат до удари. \r\nНякои биха могли да кажат, че настоящото ниво на напрежението между САЩ и Турция не е нищо ново; двете страни отдавна имат своите различията. Турците не бяха доволни от решението на САЩ да изтеглят ракети със среден обсег от Турция, като част от сделката, която прекрати ядрената „Кубинска криза“ през 1962 г. Двете страни се сблъскаха многократно около турската намеса и последвалата окупация на Северен Кипър през 1974 г., както и заради подкрепата на САЩ за Гърция. Турция отказа да даде на американските военни сили достъп до военновъздушната база Инджирлик по време на войната в Ирак през 2003 г. И през последните години турското правителство бе разгневено от отказа на Америка да екстрадира ислямския проповедник Фетулах Гюлен, който Ердоган смята, че стои зад опита за преврат от 2016 г. \r\nИ все пак това, което виждаме днес, е нещо различно. Антисъветското лепило, което държеше двете страни близо по време на Студената война, отдавна е изчезнало. Това, което имаме сега, е безкраен брак, в който двете страни продължават да съжителстват под един покрив, въпреки че вече няма истинска връзка между тях. \r\nПроблемът е, че договорът на НАТО не предвижда механизъм за развод. Турция може да се оттегли от алианса, но не може да бъде принудена да излезе. Като се има предвид тази реалност, САЩ и Европейският съюз трябва да поддържат двустранен подход към Турция. \r\nПърво, политиците трябва да критикуват турската политика, когато е оправдано. Но те трябва също така да намалят зависимостта си от достъпа до турски бази като Инджирлик, да откажат на Турция достъп до модерен военен хардуер като F-35 и да преразгледат политиката за разполагане на ядрени оръжия в Турция. Освен това САЩ не трябва да екстрадират Гюлен, освен ако Турция не може да докаже участието му в преврата с доказателства, които ще минат в американски съд и ще изпълнят разпоредбите на договора за взаимна екстрадиция от 1981 г. САЩ също не трябва да изоставят кюрдите, предвид тяхната безценна роля в борбата срещу „Ислямска държава“. \r\nВторо, САЩ и Европа трябва да изчакат, докато ерата на Ердоган приключи, а след това да се обърнат към новото ръководство на Турция с голямо предложение. Офертата трябва да бъде подкрепата на Запада в замяна на турския ангажимент към либералната демокрация и към външната политика, насочена към борбата с тероризма и сдържане на Русия. \r\nЕрдоган неотдавна предупреди в \"Ню Йорк Таймс\", че американско-турското партньорство \"би могло да бъде застрашено\" и че скоро Турция ще започне да търси нови приятели и съюзници, ако едностранчивостта и неуважението на САЩ не бъдат отменени. Всъщност партньорството вече беше застрашено, до голяма степен поради турските действия, а Ердоган вече беше започнал процес на търсене на нови приятели и съюзници. Време е САЩ и Европа да се приспособят към тази реалност. \r\nПревод и редакция:", "date": "2018.08.20", "title": "New Europe: Време е САЩ и Европа да се приспособят към реалността в Турция"}
{"url": "http://www.focus-news.net/news/2018/08/20/2557854/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС). Температурите в планините са в интервала между 8 и 15 градуса, на места има разкъсана облачност, духа слаб вятър по билата. В Боровец работи седалковата въжена линия „Ситняково“, в Пампорово работят 2-ра и 4-та линия, работи и кабинковият лифт в Банско. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.20", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/20/2557855/mvr-31-dushi-sa-postradali-pri-katastrofi-v-stranata-prez-izminaloto-denonoshtie.html", "text": "31 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 21 тежки пътнотранспортни произшествия. В София са регистрирани 26 леки и две тежки катастрофи, при които са пострадали 4 души.", "date": "2018.08.20", "title": "МВР: 31 души са пострадали при катастрофи в страната през изминалото денонощие"}
{"url": "http://www.focus-news.net/news/2018/08/20/2557853/dobrich-ognena-fiesta-chirakman-2018-shte-osveti-kavarnenskiya-zaliv-na-25-avgust.html", "text": "\"Огнена фиеста Чиракман 2018\" ще освети каварненския залив от 21.00 часа на 25 август. Това съобщиха от пресцентъра на  Община Каварна . Всички граждани и гости на града ще могат да наблюдават светлинното шоу от буна 2. За доброто настроение ще се погрижи Дичо. \r\n\"Това, което очите могат да видят, камерите не могат да разкажат! Изживейте една приятна лятна вечер под красивите светлини, които ще озарят величественият нос Чиракман!\", посочиха още от Общината.", "date": "2018.08.20", "title": "Добрич: \"Огнена фиеста Чиракман 2018\" ще освети каварненския залив на 25 август"}
{"url": "http://www.focus-news.net/news/2018/08/20/2557852/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Председателят на неправителствената организация „Съвет за външни работи“, бивш директор на отдела за планиране на политиката към Държавния департамент на САЩ в периода 2001-2003 и бивш координатор на „Бъдещето на Афганистан“ Ричард. Н. Хаас коментира текущата криза в отношенията между САЩ и Турция пред  . Материалът е представен без редакторска намеса. \r\nСега, когато Турция е в конфликт с бившия си съюзник, Съединените щати, валутната криза на страната се превърна в първостепенен политически проблем. Основният проблем е отказът на Турция да освободи американския пастор Андрю Брънсън, който е държан по обвинения в тероризъм, шпионаж и подривна работа за предполагаемата му роля в неуспешния преврат от юли 2016 г. срещу турския президент Реджеп Тайип Ердоган. \r\nПравителството на САЩ има право да възразява срещу задържането на Бронсън. Но реакцията му беше непродуктивна. По-специално, налагането на допълнителни мита от САЩ върху вноса на турска стомана и алуминий би могло допълнително да подкопае доверието в икономиката на Турция и да предизвика по-широка криза, която би нанесла сериозни вреди на световната икономика. Освен това тарифите позволяват на Ердоган да обвинява за икономическите проблеми на страната си Америка, а не некомпетентността на собственото му правителство. \r\nВсе още е възможно турското правителство да намери начин да освободи Брънсън и американският президент Доналд Тръмп, който се стреми да демонстрира загриженост към евангелистите, които са основна част от неговата избирателна база, да анулира митата. Но дори и текущата криза да бъде решена, структурната криза в американско-турските отношения - и западно-турските отношения, като цяло - ще остане. Ние сме свидетели на постепенното, но постоянно деградиране на отношенията, които вече се водят съюз само на хартия. Въпреки че правителството на Тръмп е право да се изправи срещу Турция, то избра не само грешния отговор, но и грешния проблем. \r\nВръзката между Турция и Запада отдавна се основава на два принципа, като нито един от тях вече не е на лице. Първият е, че Турция е част от Запада, което означава, че това е либерална демокрация. И все пак Турция не е нито либерална, нито демократична. В действителност тя е подчинена на еднопартийно управление в рамките на „Партията на справедливостта и развитието“ (ПСР), а властта се е концентрирала в ръцете на Ердоган, който е и лидер на ПСР. \r\nПод ръководството на Ердоган баланса и контрола между властите са до голяма степен елиминирани от турската политическа система, а президентът контролира медиите, бюрокрацията и съдилищата. Същият неуспешен преврат, който Ердоган цитира като основание да затвори Брюнсън, също послужи като извинение за задържането на хиляди други. На този етап влизането на Турция на Ердоган в Европейския съюз изглежда невъзможно. \r\nВторият принцип, на който се основава \"западния\" статут на Турция, е общата външна политика. Турция наскоро купи над 100 съвременни изтребители F-35 от САЩ. Въпреки това през последните години Турция също подкрепи джихадистките групировки в Сирия, приближи се до Иран и сключи договор за закупуване на система за противовъздушна отбрана С-400 от Русия. \r\nПреди всичко, Турция и САЩ се намират на различни страни в Сирия. Докато сирийските кюрди са близки партньори на САЩ, те се считат за терористи от Турция поради връзките им с кюрдските групи в Турция, които исторически винаги са се борили за автономия, ако не и независимост. На този фон не е трудно да си представим, че американските и турските сили може да стигнат до удари. \r\nНякои биха могли да кажат, че настоящото ниво на напрежението между САЩ и Турция не е нищо ново; двете страни отдавна имат своите различията. Турците не бяха доволни от решението на САЩ да изтеглят ракети със среден обсег от Турция, като част от сделката, която прекрати ядрената „Кубинска криза“ през 1962 г. Двете страни се сблъскаха многократно около турската намеса и последвалата окупация на Северен Кипър през 1974 г., както и заради подкрепата на САЩ за Гърция. Турция отказа да даде на американските военни сили достъп до военновъздушната база Инджирлик по време на войната в Ирак през 2003 г. И през последните години турското правителство бе разгневено от отказа на Америка да екстрадира ислямския проповедник Фетулах Гюлен, който Ердоган смята, че стои зад опита за преврат от 2016 г. \r\nИ все пак това, което виждаме днес, е нещо различно. Антисъветското лепило, което държеше двете страни близо по време на Студената война, отдавна е изчезнало. Това, което имаме сега, е безкраен брак, в който двете страни продължават да съжителстват под един покрив, въпреки че вече няма истинска връзка между тях. \r\nПроблемът е, че договорът на НАТО не предвижда механизъм за развод. Турция може да се оттегли от алианса, но не може да бъде принудена да излезе. Като се има предвид тази реалност, САЩ и Европейският съюз трябва да поддържат двустранен подход към Турция. \r\nПърво, политиците трябва да критикуват турската политика, когато е оправдано. Но те трябва също така да намалят зависимостта си от достъпа до турски бази като Инджирлик, да откажат на Турция достъп до модерен военен хардуер като F-35 и да преразгледат политиката за разполагане на ядрени оръжия в Турция. Освен това САЩ не трябва да екстрадират Гюлен, освен ако Турция не може да докаже участието му в преврата с доказателства, които ще минат в американски съд и ще изпълнят разпоредбите на договора за взаимна екстрадиция от 1981 г. САЩ също не трябва да изоставят кюрдите, предвид тяхната безценна роля в борбата срещу „Ислямска държава“. \r\nВторо, САЩ и Европа трябва да изчакат, докато ерата на Ердоган приключи, а след това да се обърнат към новото ръководство на Турция с голямо предложение. Офертата трябва да бъде подкрепата на Запада в замяна на турския ангажимент към либералната демокрация и към външната политика, насочена към борбата с тероризма и сдържане на Русия. \r\nЕрдоган неотдавна предупреди в \"Ню Йорк Таймс\", че американско-турското партньорство \"би могло да бъде застрашено\" и че скоро Турция ще започне да търси нови приятели и съюзници, ако едностранчивостта и неуважението на САЩ не бъдат отменени. Всъщност партньорството вече беше застрашено, до голяма степен поради турските действия, а Ердоган вече беше започнал процес на търсене на нови приятели и съюзници. Време е САЩ и Европа да се приспособят към тази реалност. \r\n*** Излиза първият наръчник за населението, част от подготовката за Брекзит без споразумение, пише британският вестник  The Independent . \r\nПравителството трябва да започне да публикува техническите си съвети към населението за действия при Брекзит без споразумение с ЕС  в четвъртък, заяви кабинетът на премиера. \r\nПървият от обяснителните документи се очаква от Департамента за напускане на Европейския съюз в рамките на няколко дни и е предназначен да информира гражданите и бизнеса как да се справят със сценария, при който не е сключена сделка. \r\nВсичките 84 разяснения ще бъдат публикувани преди края на септември. Някои от тях се смятат за широкообхватни, обхващащи въпроси като финансовите услуги, дружественото право и изменението на климата, докато други се съсредоточават върху специфични проблеми, включително пътуване в чужбина с домашни любимци. \r\nДва дни преди първата публикация министърът за Брекзит Доминик Рааб ще пътува до Брюксел, за да ускори темпото на разговорите с главния преговарящ на ЕС Мишел Барние, съобщи офисът на Тереза Мей в събота. \r\n\"В дневния ред ще бъдат включени някои от оставащите въпроси, свързани с оттеглянето на Обединеното кралство от ЕС, и продължаване на дискусиите за бъдещите отношения\", казаха от офиса на премиера  за планираната среща във вторник. \r\nМинистър Рааб също трябва да изнесе реч, очертаваща как правителството планира да смекчи потенциалните рискове от напускане на ЕС без споразумение и да осигури приемственост и стабилност. \r\n*** Втората криза с притежавания от неправителствена организация  кораб „Водолей“ завърши със свалянето на 141 мигранти в Малта, откъдето те ще бъдат разпределени сред европейските страни. Върховното представителство на ООН за бежанците приветства споразумението, но използва случая да подчертае нуждата от „предвидим механизъм за приемане“ на докарваните от морето мигранти, пише  електронното издание на вестник El Pais . \r\n„Грешно, опасно и неморално е спасителните кораби да обикалят из Средиземно море, докато правителствата се състезават кой ще поеме най-малко отговорност“, заяви Върховният комисар за бежанците на ООН Филипо Гранди. \r\nКорабът „Водолей“, с който се превозват мигранти от Африка към Европа е собственост на френските неправителствени организации „Лекари без граници“ и „СОС Средиземно море“, плаваше в международни води близо една седмица, след като не бе приет в Италия и Малта. Това е вторият случай, в който двете страни отказват да приемат същия кораб. През юни те отново отказа на „Водолей“ да разтовари мигрантите на тяхна територия, което, съгласно твърдението на El Pais, е довело до хуманитарна криза, накрая разрешена от испанското правителство, което се е съгласило да приеме 630-те мигранти. \r\nМигрантите, превозени в рамките на последния курс на „Водолей“, повечето от Еритрея и Сомалия сега са в бежански приют в столицата на Малта – Ла Валета, но Гранди е категоричен, че „нещата не трябваше да стигат до тук на първо място“. Бюрократът иска ясен стандантизиран регионален подход за справяне с несигурността около превозването на мигранти към Европа. \r\n„Има спешна нужда да се скъса със сегашната поредица прехвърляния на отговорността за това, къде могат да слязат спасените пътници“, категоричен е Ганди. \"Само с ясно идентифицируеми пристанища на сигурност, командирите на кораби ще се чувстват уверени, че ще могат да разтоварят веднага пътниците и това няма да стане обект на дълги преговори\". \r\n***  Британският Найджъл Фараж се завърна в политиката, за да преподаде на искащите Обединеното кралство да остане в Европейския съюз урок, „който никога няма да забравят“, пише  европейската редакция на Politico . \r\nЕвродепутатът и лидер на групата в Европейския парламент „Евроза за свобода и директна демокрация“ обеща да помогне в набирането на средства за рестартирането на кампанията „Излизане означава излизане“, за която също ще участва в различни мероприятия. \r\n„Според измамния план на (премиера на Великобритания) Тереза Мей на хората им е... предложено правно обвързване“, заяви трикратният лидер на ЮКИП в статия за консервативното издание The Telegraph, описвайки плана на Мей като „страхливо предателство“. \r\nФараж твърди,  че неговото завръщане цели разсейването на „неоснователните“ твърдения за последиците от Брекзит и за да се изправи срещу тези, които призовават за преразглеждане на резултатите от референдума за напускане на Съюза през 2016 година. \r\n„Ако не им се противопоставим, тези анти-демократи ще успеят да отменят резултатите. Каквото и да говорят публично, това е истинската им цел“, пише Фараж. „Те искат да предадат гражданите на Великобритания“. \r\nКампанията „Излизане означава излизане“ е финансирана от бизнесмените Ричард Райс и Джон Лонгуърт и предвижда провеждане на серия публични мероприятия из цялото Обединено кралство в полза на „твърд“ Брекзит.  \r\n„Дойде време да ги научим на някои неща – такива, които никога няма да забравят“, заяви в заключение Фараж. „Завърнах се!“.", "date": "2018.08.20", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/08/20/2557839/ombudsmanat-maya-manolova-slabite-deystviya-na-nadzora-u-nas-sa-pozvolili-na-nestabilnata-kiparska-olimpik-da-stane-edin-ot-osnovnite-zastrahovateli-v-balgariya.html", "text": "Слабите действия на надзора у нас са позволили на нестабилната кипърска „Олимпик” да стане един от основните застрахователи в България, а заради недостатъци в законодателството стотиците хиляди нейни клиенти с „Гражданска отговорност” се налага да плащат повторно след фалита на компанията и тук трябва да дойде намесата на депутатите. Това каза националния омбудсман Мая Манолова в предаването \"Тази сутрин\" по  бТВ . \r\nТя отбеляза, че именно на българските граждани са 16-те милиона лева, внесени от „Олимпик” в Обезпечителния фонд, който би следвало да гарантира вноските при несъстоятелност на застрахователя. В същото време, обаче, според Кодекса на застраховането у нас не се предвижда изплащане на обезщетения при фалит на чужда компания, която няма лиценз у нас и оперира в условията на т.нар право на установяване. \r\n\"В тази си част българското законодателство е несправедливо”, смята Манолова. Според нея в тази ситуация е нормално парите да бъдат върнати от българския фонд, а той след това да си ги търси от кипърския. В противен случай структурата в островната държава може да откаже да плаща на клиентите на „Олимпик” с мотива, че те не са внасяли вноските си там. \r\nМанолова беше категорична, че Комисията за финансов надзор е била длъжна да следи работата на застрахователя у нас и при индикации за проблеми незабавно да информира колегите си в Кипър, за да вземат мерки – нещо, което вече се е случвало с българска копания, работеща другаде в Европа. \r\n\"На КФН би следвало да й направи впечатление, че застраховките са по-евтини. През последните години дружеството е обявявало загуба, а в същото време е предлагало най-евтините застраховки с най-големите комисионни за застрахователните брокери”, отбеляза омбудсманът. \r\nСпоред нея не по-малък проблем са делата, които се налага да водят с „Олимпик” тези, които са били потърпевши от действията на шофьори, застраховани там. Компанията с години бави плащанията.", "date": "2018.08.20", "title": "Омбудсманът Мая Манолова: Слабите действия на надзора у нас са позволили на нестабилната кипърска „Олимпик” да стане един от основните застрахователи в България"}
{"url": "http://www.focus-news.net/news/2018/08/20/2557846/el-pais-oon-smyata-che-otgovorat-na-evropa-na-migrantskata-kriza-e-greshen-opasen-i-nemoralen.html", "text": "Втората криза с притежавания от неправителствена организация  кораб „Водолей“ завърши със свалянето на 141 мигранти в Малта, откъдето те ще бъдат разпределени сред европейските страни. Върховното представителство на ООН за бежанците приветства споразумението, но използва случая да подчертае нуждата от „предвидим механизъм за приемане“ на докарваните от морето мигранти, пише  електронното издание на вестник El Pais . \r\n„Грешно, опасно и неморално е спасителните кораби да обикалят из Средиземно море, докато правителствата се състезават кой ще поеме най-малко отговорност“, заяви Върховният комисар за бежанците на ООН Филипо Гранди. \r\nКорабът „Водолей“, с който се превозват мигранти от Африка към Европа е собственост на френските неправителствени организации „Лекари без граници“ и „СОС Средиземно море“, плаваше в международни води близо една седмица, след като не бе приет в Италия и Малта. Това е вторият случай, в който двете страни отказват да приемат същия кораб. През юни те отново отказа на „Водолей“ да разтовари мигрантите на тяхна територия, което, съгласно твърдението на El Pais, е довело до хуманитарна криза, накрая разрешена от испанското правителство, което се е съгласило да приеме 630-те мигранти. \r\nМигрантите, превозени в рамките на последния курс на „Водолей“, повечето от Еритрея и Сомалия сега са в бежански приют в столицата на Малта – Ла Валета, но Гранди е категоричен, че „нещата не трябваше да стигат до тук на първо място“. Бюрократът иска ясен стандантизиран регионален подход за справяне с несигурността около превозването на мигранти към Европа. \r\n„Има спешна нужда да се скъса със сегашната поредица прехвърляния на отговорността за това, къде могат да слязат спасените пътници“, категоричен е Ганди. \"Само с ясно идентифицируеми пристанища на сигурност, командирите на кораби ще се чувстват уверени, че ще могат да разтоварят веднага пътниците и това няма да стане обект на дълги преговори\". \r\nПревод и редакция:", "date": "2018.08.20", "title": "El Pais: ООН смята, че отговорът на Европа на мигрантската криза е „грешен, опасен и неморален“"}
{"url": "http://www.focus-news.net/news/2018/08/20/2557856/sport-grigor-dimitrov-padna-s-tri-mesta-v-svetovnata-ragnlista.html", "text": "Първата ракета на България падна с три места в световната ранглиста до номер 8, след като не успя да защити титлата си от миналата година на „Мастърса“ в Синсинати. От актива му са извадени 910 точки и той вече е с 3790. Това е най-слабото класиране на 27-годишния хасковлия от 10 месеца насам. Първи в класацията е Рафаел Надал, втори е Роджър Федерер, а трети е Хуан Мартин дел Потро.", "date": "2018.08.20", "title": "Спорт: Григор Димитров падна с три места в световната рагнлиста"}
{"url": "http://www.focus-news.net/news/2018/08/20/2557860/ministar-krasimir-valchev-nay-golemiyat-nedostig-na-uchiteli-shte-doyde-sled-okolo-10-godini.html", "text": "Най-големият недостиг на учители ще дойде след около 10 години. Това заяви министърът на образованието и науката Красимир Вълчев в предаването \"Здравей, България\" по  Нова телевизия . \"В момента се попълват педагогическите състави на училищата. Учителите, които са на пазара на труда, пък се регистрират в информационната система. Имаме недостиг на учители по определени дисциплини, като повечето са в по-малки и отдалечени населени места\", коментира Вълчев. \r\nНа въпрос защо има 650 търсещи се учители само в София, той отговори: „Защото има голям брой учители, които се пенсионират. В системата на училищното образование работят 90 хил. души, само в София са близо 1/6 – т.е. около 15 хил. Така че тази бройка е нормална. През последните 3-4 години имаме много висок брой на пенсионираните учители – над 6 хил., въпреки това успяваме да обезпечим системата\". \"Най-големият недостиг може би ще дойде след около 10 години, затова са и мерките за увеличаване на заплатите, за увеличаване на мотивацията повече хора да се включат. Учителската професия не е привлекателна за младия човек, те търсят професии, които дават по-бързо възможности\", коментира още министърът. \r\n„Учителската професия не е привлекателна за един млад човек. Младите хора търсят професии, които по-бързо дават възможности\", заяви министър Вълчев. Той бе категоричен, че навсякъде в страната учебната година ще започне нормално, въпреки трудностите към момента. „Някъде се ангажират пенсионери, другаде учители от близки дисциплини”, поясни Красимир Вълчев.  \r\nОтносно информацията, че децата са подложени на тормоз заради оценките, министър Вълчев коментира: „Оценяването е една от най-важните части от образователния процес, без оценки не можем да минем. Но пък не са най-важните. Един ученик трябва да придобие знания и компетентности, които са му необходими за живота, за пазара на труда”.", "date": "2018.08.20", "title": "Министър Красимир Вълчев: Най-големият недостиг на учители ще дойде след около 10 години"}
{"url": "http://www.focus-news.net/news/2018/08/20/2557858/varna-dvizhenieto-se-osashtestvyava-v-edna-lenta-po-pat-staro-oryahovo-grozdyovo-ot-km-0000-do-km-17377-poradi-remontni-deynosti.html", "text": "Движението по републиканската пътна мрежа на територията на Варненска област се осъществява нормално, предаде репортер на  Радио „Фокус“ – Варна . Времето е ясно, видимостта е добра. Полицейското присъствие е засилено с цел ограничаване на тежките пътни инциденти през летния сезон. В областта трафикът е интензивен от и към курортите край Варна, както и по крайбрежната алея за включване в трафика на главния път. Натоварено е движението и по пътя Варна – Бургас. Ограничено е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията на движение е сигнализирана с пътни знаци. Работи се по третокласния път Девня – Суворово от км 0+000 до км 10+811, както и по пътя Вълчи дол – Суворово от км 26+680 до км 36+280, като движението се осъществява с повишено внимание поради ремонтни дейности. Работи се и по третокласния път Блъсково – Черноок от км 30+000 до км 18+000. Заради частичен ремонт по асфалтовата настилка движението се осъществява съобразно създадената временна организация на движение и се регулира от сигналисти. \r\nМарияна ВАЛЕНТИНОВА", "date": "2018.08.20", "title": "Варна: Движението се осъществява в една лента по път Старо Оряхово – Гроздьово от км 0+000 до км 17+377 поради ремонтни дейности"}
{"url": "http://www.focus-news.net/news/2018/08/20/2557861/pregled-na-osnovnite-temi-vav-varnenskiya-pechat.html", "text": "„В Североизточна България Варна става център на културно-историческия туризъм“, пише на първа страница варненският вестник  „Черно море“ . На форум във Варна бяха обсъдени предизвикателствата пред културно-историческото наследство на областта. Акценти на дискусията бяха възможностите за превръщане на Варна в център на културно-историческия туризъм в Североизточна България. Европа ще отпуска повече пари през туризма и икономиката за социализация на културно-историческите обекти. Това съобщи по време на дискусията „Чудесата на България“ във Варна зам.-министърът на културата Амелия Гешева. Домакин на форума беше Археологическият музей в града и в него участваха представители на държавната и местната власт, археолози, историци, директори на музеи, представители на туристическия бранш и неправителствени организации. „Откриха Паметник на българските подводничари“ е друго заглавие в броя. В Пункт за базиране Варна се състоя военен ритуал за тържественото откриване на Паметник на българските подводничари. Паметникът беше изграден по идея на Съюза на подводничарите в Република България, с безрезервната подкрепа на командването на Военноморските сили. „В МБАЛ „Света Анна“ Родилното и неонатологията придобиха европейски вид“, информира вестникът. Родилното отделение на МБАЛ „Света Анна – Варна“ поднови дейността си след двумесечно принудително спиране на ражданията заради голям ремонт. В момента най-старото в града звено за раждания посреща бъдещите майки напълно преобразено и с нова организация за отглеждане на новородените. „За седмица тежките настинки са скочили двойно“, допълва изданието. 117 души са потърсили общопрактикуващия си лекар заради остри простуди, сочат последните данни от Регионалната здравна инспекция във Варна. Те са два пъти повече в сравнение с предходната седмица. „Прокуратурата проверява вълнолома“, е друга тема в броя днес. Районната прокуратура във Варна назначи проверка на вълнолома, от който на 15 август в морето паднаха две момчета на 13 и 14 години и загубиха живота си. Това обяви районният прокурор Красимир Конов. Както е известно, децата бяха завлечени от вълна, докато се разхождат на мястото в Деня на Варна. „Подготвят електронна платформа за пристанищата“, информира вестникът.", "date": "2018.08.20", "title": "Преглед на основните теми във варненския печат"}
{"url": "http://www.focus-news.net/news/2018/08/20/2557859/vratsa-politsiyata-zadarzha-mazh-zapodozryan-v-iznasilvane-na-41-godishna-zhena.html", "text": "Полицията задържа мъж, заподозрян в изнасилване на 41-годишна жена. Това съобщиха от  ОДМВР - Враца . На 19 август 2018 г. в РУ - Оряхово е получено съобщение от 41-годишна жена, която заявила, че е била изнасилена от познато за нея лице. Жената е прегледана и освидетелствана от съдебен лекар. Мъжът, посочен като извършител на деянието, е задържан за срок до 24 часа. Образувано е досъдебно производство.", "date": "2018.08.20", "title": "Враца: Полицията задържа мъж, заподозрян в изнасилване на 41-годишна жена"}
{"url": "http://www.focus-news.net/news/2018/08/20/2557857/prof-plamen-pavlov-bitkata-pri-reka-aheloy-na-20-avgust-917-g-e-vsledstvie-na-vizantiyska-agresiya-kam-balgariya.html", "text": "Битката при река Ахелой на 20 август 917 г. е вследствие на византийска агресия към България. Това каза историкът проф. Пламен Павлов в интервю за  Агенция „Фокус“  за битката при Ахелой на 20 август 917 г. По думите му тази битка бележи апогея на българо-византийското съперничество в онези години. „Много често се пише, че цар Симеон е някакъв военолюбец, че имал мания да превземе Константинопол. Това, което четем между редовете и виждаме от самите исторически паметници е, че той води една умна политика“, каза проф. Павлов. Той обясни, че преди битката при Ахелой Византия мобилизира всички сили срещу Симеон. „Той не стои със скръстени ръце, но до решаващия сблъсък се стига през 917 г. Битката е предшествана от дипломатическа подготовка. Византия се опитва да хвърли срещу България сърбите и маджарите, които по това време вече живеят в днешна Панония и да привлекат също печенезите. Симеон с ловки действия успява да предотврати тази коалиция и се стига до войната през лятото на 917 г. Според един арабски хронист двете армии са били от порядъка на 60 хил. души. Това днес много специалисти го смятат за преувеличено. Така или иначе армиите са били изключително големи, с известен превес на Византия. В описанията на византийските историци се наблюдава опит да се омаловажи византийската катастрофа, като се отдаде българската победа на случайни обстоятелства. В крайна сметка с тази битка Симеон Велики нанася тотално поражение на византийците и както разказва Лъв Дякон даже в края на века са белеели костите на загиналите ромейски войници при Ахелой“, допълни проф. Павлов. По думите му цар Симеон не си прави илюзии, че може лесно да превземе Константинопол. Той обясни, че  действията на Симеон след битката при Ахелой срещу византийската столица са военни демонстрации, в които се изисква отстъпчивост от византийската страна. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.20", "title": "Проф. Пламен Павлов: Битката при река Ахелой на 20 август 917 г. е вследствие на византийска агресия към България"}
{"url": "http://www.focus-news.net/news/2018/08/20/2557864/prof-plamen-pavlov-bitkata-pri-aheloy-ostava-edin-ot-obraztsite-na-balgarskoto-voenno-izkustvo-prez-srednovekovieto.html", "text": "Битката при Ахелой остава един от образците на българското военно изкуство през Средновековието. Това каза историкът проф. Пламен Павлов в интервю за  Агенция „Фокус“   за битката при Ахелой на 20 август 917 г.  „От друга страна тя е предшествана от много сериозна подготовка. Цар Симеон се е стремял да поддържа много силна армия, добре въоръжена и отлично подготвена. Много често се коментира да речем, че има участие на печенези и на маджари. Византия е смятала да хвърли тези степни номадски народи срещу България. Симеон Велики е успял да предотврати подобно нещо. Всичко показва, че основните сили са на самата българска армия, затова и византийските автори много бегло споменават за съюзници. Значението на битката подчертава военното израстване на България, нейния много голям военен и политически потенциал и води до пълно българско надмощие на Балканите и в Югоизточна Европа“, коментира проф. Павлов. По думите му след битката при Ахелой,  на практика до 60-те години на 10 век България има надмощие на Балканите. „Това се дължи на грижите за  армията, които са били много важни. Симеон изпъква в битката като главнокомандващ, като опитен стратег, като човек, който е много смел сам по себе си“, поясни проф. Павлов. Историкът обясни, че матрицата на българското политическо мислене до голяма степен е изработена при цар Симеон Велики и това се следва от всички владетели по-късно, от цар Самуил, от Асеневци. „На практика достойнството на България като империя, като царство, което е равнозначно, е възприето като ценностен маркер, като политическа идея и като състояние на духа, именно от времето на цар Симеон. В това отношение битката при Ахелой е едно от събитията, които потвърждават правотата на подобно мислене“, поясни още проф. Павлов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.20", "title": "Проф. Пламен Павлов: Битката при Ахелой остава един от образците на българското военно изкуство през Средновековието"}
{"url": "http://www.focus-news.net/news/2018/08/20/2557865/razgrad-zadarzhani-sa-chetirima-mladezhi-ot-vazpitatelnoto-uchilishte-v-grad-zavet-otkradnali-lek-avtomobil-i-pari-ot-detska-vartelezhka-koyato-razbili.html", "text": "Възпитаници на Възпитателно училище интернат-Завет са безчинствали на територията на районните управления на МВР в Разград и Кубрат. Това съобщиха от  ОДМВР-Разград . Около 20.00 часа на 16 август в град Завет 15-годишният И. Я., 17-годишният М. А. и 16-годишният А. Й. направили опит да откраднат лек автомобил „Волво S-40“, собственост на учител в интерната. Около 01.00 часа на 18 август тримата, заедно с 14-годишният М. Г., откраднали лек автомобил „Рено“ от село Острово. След пристигането си в Разград, около 04.00 часа на 18 август, те взломили детска въртележка, позиционирана на площад „Ларго“ и отнели монетник със сумата от 100 лв. По-късно, около 07.00 часа на 18 август, противозаконно отнетият автомобил е намерен изоставен и аварирал в землището на село Киченица. Извършителите на престъпните деяния са задържани. Образувано е досъдебно производство по чл.346, ал.1 от НК.", "date": "2018.08.20", "title": "Разград: Задържани са четирима младежи от възпитателното училище в град Завет, откраднали лек автомобил и пари от детска въртележка, която разбили"}
{"url": "http://www.focus-news.net/news/2018/08/20/2557867/pazardzhik-kmetat-na-velingrad-d-r-kostadin-koev-shte-otkrie-novoizgradeniya-vodoem-nezhovitsa-kray-velingrad.html", "text": "В местността Нежовица днес от 10.30 часа кметът на Община Велинград д-р Костадин Коев ще пререже лентата на новоизградения водоем Нежовица, съобщиха от  Община Велинград . Водоемът е с обем 15 000 куб. м и е с 5 пъти повече от досегашния. Той е част от „Водната стратегия” за подобряване на водоснабдяването на квартал „Каменица“. Инвестицията е в размер на 395 196 лева. Средствата са отпуснати с Постановление на Министерски съвет №280. \r\nРадослава МУРДЖЕВА", "date": "2018.08.20", "title": "Пазарджик: Кметът на Велинград д-р Костадин Коев ще открие новоизградения водоем Нежовица край Велинград"}
{"url": "http://www.focus-news.net/news/2018/08/20/2557863/evropeyskiyat-stabilizatsionen-mehanizam-gartsiya-izleze-uspeshno-ot-finalnata-kreditna-programa.html", "text": "Гърция е излязла успешно от финалната си тригодишна кредитна програма, договорена през август 2015 година, за да й помогне да се справи с продължителните проблеми след дълговата криза, заявиха от Европейския стабилизационен механизъм в понеделник, цитирани от  електронното издание на вестник Kathimerini . \r\n„Днес можем спокойно да сложим край на програмата на ЕСМ без последващи спасителни програми и за първи път от началото на 2010 година Гърция може да стъпи на собствените си крака“, заяви Марио Сентено, председател на борда на директорите на ЕСМ, чрез съобщение. \r\n„Това стана възможно, благодарение на изключителните усилия на гръцкия народ, доброто сътрудничество с настоящото гръцко правителство и подкрепата на европейските партньори чрез заеми и облекчение за заемите“, добавя чиновникът. \r\nЕСМ е разпределил 61,9 млрд. евро за три години в подкрепа на макроикономическото стабилизиране и за рекапитализация на банките. \r\nОще 21,4 млрд. евро, до които Атина е имала достъп в рамките на програмата не са използвани, уточняват от Фонда. \r\nПревод и редакция:", "date": "2018.08.20", "title": "Европейският стабилизационен механизъм: Гърция излезе успешно от финалната кредитна програма"}
{"url": "http://www.focus-news.net/news/2018/08/20/2557866/dobrich-v-ramkite-na-dva-dni-detskata-rabotilnitsa-v-hudozhestvenata-galeriya-shte-bade-posvetena-na-poetesata-dora-gabe.html", "text": "Заниманията в „Работилница за въображение“ в Художествената галерия днес и утре ще бъдат посветени на поетесата Дора Габе по повод 130 години от рождението ѝ, предаде кореспондент на  Радио „Фокус” – Варна . Децата ще чуят стихове на Дора Габе от книжката „От слон до мравка“, илюстрирана от Илия Бешков, и ще направят свои рисунки по тях. Създаденото от срещата на малките художници с творчеството на „Дъщерята на равнината“ ще участва в заключителната изложба на „Лятна работилница за въображение“, която ще бъде открита на 29 август в 10.30 часа. Тогава ще бъдат раздадени наградите от конкурса „Моето лято в галерията“. Поканени са всички ценители на детското творчество.   \r\nЖулиета НИКОЛОВА", "date": "2018.08.20", "title": "Добрич: В рамките на два дни детската работилница в Художествената галерия ще бъде посветена на поетесата Дора Габе"}
{"url": "http://www.focus-news.net/news/2018/08/20/2557870/kyustendil-dobrovoltsi-obnovyavat-detskiya-kat-v-lesopark-hisarlaka.html", "text": "Доброволци обновяват детския кът в лесопарк „Хисарлъка”. Това съобщи за  Радио „Фокус” – Кюстендил  Елица Димитрова, част от организационния екип. По думите ѝ десетки доброволци са участвали в първия ден на инициативата, а днес тя продължава. Помощ за ремонта са оказали Община Кюстендил и частна фирма, осигурили необходимите материали. Вече са обновени спортните съоръжения, местата за отдих, детските съоръжения и емблематичната „Къща на Баба Яга”. Изработени са и нови съдове за отпадъци. В днешния ден изцяло се обновява дървеното влакче. „Всеки желаещ може да дойде на място, да се включи в тази инициатива и да направи мястото по – привлекателно”, каза Елица Димитрова. \r\nВенцеслав ИЛЧЕВ", "date": "2018.08.20", "title": "Кюстендил: Доброволци обновяват детския кът в лесопарк „Хисарлъка”"}
{"url": "http://www.focus-news.net/news/2018/08/20/2557862/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.08.20", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/08/20/2557869/varna-142-inspektsii-sa-izvarshili-zdravnite-inspektori-prez-poslednata-sedmitsa-vav-vrazka-sas-zabranata-za-tyutyunopushene-v-zakriti-obshtestveni-mesta.html", "text": "189 инспекции са извършили служители, осъществяващи държавен здравен контрол във Варна през последната седмица. Това съобщиха за  Радио „Фокус“ – Варна  от Регионалната здравна инспекция във Варна. В периода от 10 до 16 август във връзка със забраната за продажба на алкохолни напитки на лица под 18 години служители при здравната инспекция са извършили 8 проверки, като не са констатирани нарушения. 142 са извършените проверки във връзка със забраната за тютюнопушене в закрити обществени места, включително обществения транспорт, закритите работни помещения и на някои открити обществени места. Няма констатирани нарушения, допълниха от инспекцията. Издадени са шест предписания на обекти с обществено предназначение за задължителни хигиенни и противоепидемични мерки. \r\nМарияна ВАЛЕНТИНОВА", "date": "2018.08.20", "title": "Варна: 142 инспекции са извършили здравните инспектори през последната седмица във връзка със забраната за тютюнопушене в закрити обществени места"}
{"url": "http://www.focus-news.net/news/2018/08/20/2557871/lokalno-makedoniya-albanskata-mafiya-e-sred-pette-nay-silni-na-sveta.html", "text": "Сред петте най-силни и най-опасни мафиотски организации на света спада и албанската мафия, която има тенденция да заеме по-високо място в публикувания списък, пише  скопското електронно издание „Локално“ . \r\nСъгласно данните на изданието, на първо място все още е мексиканският нарко-картел, а на второ са италианските мафиотски фамилии. Трети са руските престъпни организации, а четвърти – американските гангстери и улични банди, сред които са латино бандите, свързани с мексиканските картели. \r\nАлбанската мафия, както пише сръбското издание „Блиц“, цитирано от македонската медия, е на пето място. Тя има свои клонове по целия свят и сътрудничи с всички организации, които се занимават с наркотрафик. Според белградския таблоид, албанците са най-активни в Европа, но имат присъствие и в целия район от Северна и Южна Америка до Китай. \r\nКакто пише „Локално“, албанската мафия се характеризира със специфичните правила за строга вътрешна дисциплина, йерархичната структура и бракове в клановете, което намалява възможността за разбиване на организацията отвън и увеличава свързаността и солидарността в групата. \r\nВ документите, публикувани от „Уикилийкс“ са потвърдени техните връзки с политици в редица страни, а някои анализатори спекулират, че самата мафия е по-силна от официална Тирана, защото има влияние в правосъдната и политическата система, както и собствена въоръжена „полиция“, която пази плантациите с дрога. \r\nПревод и редакция:", "date": "2018.08.20", "title": "„Локално“ (Македония): Албанската мафия е сред петте най-силни на света"}
{"url": "http://www.focus-news.net/news/2018/08/20/2557872/vidin-56-godishen-mazh-e-zaginal-sled-kato-e-padnal-s-mototsiklet-na-patnoto-platno-na-ul-parva-v-selo-medovnitsa.html", "text": "На 18 август, в 14.35 часа, в дежурната част на полицията чрез тел. 112 е получен сигнал за пътнотранспортно произшествие на ул. „Първа” в село Медовница. Това съобщиха от  ОДМВР – Видин . На мястото полицейски служители установили, че 56-годишен жител на Монтана, управлявайки мотоциклет „БМВ”, на ляв завой губи контрол над превозното средство и пада на пътното платно. При падането мотоциклетът е затиснал водача. Пристигналият на местопроизшествието медицински екип констатирал смъртта на мъжа. Тялото е транспортирано за аутопсия в болницата в град Монтана. По случая е образувано досъдебно производство.", "date": "2018.08.20", "title": "Видин: 56-годишен мъж е загинал, след като е паднал с мотоциклет на пътното платно на ул. „Първа” в село Медовница"}
{"url": "http://www.focus-news.net/news/2018/08/20/2557873/vidin-natovaren-e-trafikat-v-posoka-granichen-punkt-dunav-most-2.html", "text": "Натоварен е трафикът в посока граничен пункт „Дунав мост 2“. Това каза за  Радио „Фокус“ – Видин  дежурният в Областно пътно управление. Към другите два гранични пункта във Видинска област – „Връшка чука“ и „Брегово“, трафикът е спокоен. \r\nДвижението по път I-1 се осъществява двупосочно в едното платно поради ремонтни дейности на моста край село Краводер в област Враца, който е от прилежащата инфраструктура на „Дунав мост 2“.  Създадена е временна организация на движението. Срокът на ремонтните дейности е до 28 август. Движението по път II-14 Видин – Кула – Връшка чука е ограничено поради укрепване на свлачище. Обходният маршрут се осъществява по съществуващия (стария път) в непосредствена близост до път II-14. Движението се регулира с вертикална сигнализация. Срок на ремонтните дейности е до ноември. Във Видин трафикът е натоварен в централната градска част, на входно изходните артерии на града и по бул. „Панония\". \r\nАнна ЛОЗАНОВА", "date": "2018.08.20", "title": "Видин: Натоварен е трафикът в посока граничен пункт „Дунав мост 2“"}
{"url": "http://www.focus-news.net/news/2018/08/20/2557877/yuliyan-petrov-kt-podkrepa-mnogo-e-trudno-samo-s-edno-obeshtano-uvelichenie-na-zaplatite-da-preodoleem-defitsita-na-uchiteli.html", "text": "20% увеличение на учителските заплати, макар и от следващата година, не е символично. Това каза за  Радио „Фокус“ - Пловдив  Юлиян Петров, лидер на синдикат „Образование” към КТ „Подкрепа“. „Ще поздравя министър Красимир Вълчев и правителството на Република България за тези увеличения, които не са символични“, добави Петров. По думите му оттук нататък ситуацията в България никак не е добра, защото поне 20 години българският учител е бил забравен. „Професията учител беше далеч от перспективите и в момента е много трудно само с едно обещано от следващата година увеличение да преодолеем дефицита на учители\", добави той. По думите му в различните градове има различна нужда от учители, но тя е безспорна и ще става все по-голяма. „До голяма степен високата средна възраст на учителите влияе на това, младите учителите са много малко в системата и може би след едно увеличение и достигане до 1300 - 1500 лв. чиста работна заплата - нещо, което засега дори и с това увеличение, няма да се случи, оттам нататък трябва да се работи всички социални партньори за привличането на учители още от университетите“, коментира още Петров. Според него по този начин стойностни студенти ще влязат в педагогическите специалности, след което ще има възможност добри учители да влязат в системата. По думите му се очаква до 10 години половината от учителите да се пенсионират. Според синдикалиста засега ситуацията в Пловдив е по-добра в сравнение със столицата. „В сравнение със София в Пловдив нещата са в по-приличен вид. Търсят се много учителски специалности, но по някои няма достатъчно места. Друг е въпросът, че когато на едно обявено учителско място се кандидатират 10 - 15 души, много от тях нямат никакъв педагогически стаж, много от тях дори и са нередовни учители и много от тях не идват с идеята да останат завинаги в системата или дори 5 или 10 години, така че в Пловдив с годините нещата ще се влошават и ще станат може би като тези в София, където вече има огромен глад за учители“, каза още Петров. \r\nМария РУСЕВА", "date": "2018.08.20", "title": "Юлиян Петров, КТ „Подкрепа“: Много е трудно само с едно обещано увеличение на заплатите да преодолеем дефицита на учители"}
{"url": "http://www.focus-news.net/news/2018/08/20/2557875/blagoevgrad-pluvniyat-baseyn-v-sporten-kompleks-pirin-otnovo-otvoren-za-posetiteli-sled-tsyalostno-pochistvane.html", "text": "Плувният басейн, част от спортен комплекс „Пирин“ - Благоевград, отново приема посетители, след направено цялостно почистване на съоръжението и прилежащите части. Това съобщиха от  Община Благоевград . Извършената профилактика е планова и е с цел да се осигури точна и безаварийна работа. \r\nВ плувният басейн тренират стотици деца плувци от ПК „Пирин“ и „GD Sport”. Заниманията се провеждат  целодневно, по график. В него се провеждат престижни състезания, в това число - национални и международни турнири.", "date": "2018.08.20", "title": "Благоевград: Плувният басейн в Спортен комплекс „Пирин“ отново отворен за посетители, след цялостно почистване"}
{"url": "http://www.focus-news.net/news/2018/08/20/2557879/afp-mazh-s-nozh-be-ubit-pri-napadenie-sreshtu-rpu-v-barselona-mozhe-da-e-kreshtyal-allah-akbar.html", "text": "Мъж, въоръжен с нож, бе убит от полицията, след като се опита да нападне районно полицейско управление в Барселона рано в понеделник, предава  AFP , като се позовава на информация от местните органи на реда. \r\n„Мъж, въоръжен с нож, нахлу в полицейското управление в Корнела и нападна полицаите. Нападателят бе застрелян“, съобщиха от регионалната полиция на Каталуния чрез „Туитър“. \r\nГоворител на правозащитните органи отказа да коментира пред местните медии информацията, че нападателят е с алжирски произход и е крещял „Аллах Акбар“ по време на атаката. \r\nПревод и редакция:", "date": "2018.08.20", "title": "AFP: Мъж с нож бе убит при нападение срещу РПУ в Барселона, може да е крещял „Аллах Акбар“"}
{"url": "http://www.focus-news.net/news/2018/08/20/2557878/burgas-pisanistat-ivan-donchev-iznasya-kulturen-tsentar-morsko-kazino.html", "text": "Пианистът ИВан Донков ще изнесе клавирен концерт, който е част от поредицата „Дни на руската клавирна музика“, организирана от Община Бургас и Черноморски институт – Бургас, от 19.00 часа в зала „Петя Дубарова“ в Културен център „Морско казино“ в Бургас. Това съобщиха от пресцентъра на  Общината . \r\nПрограмата включва произведения на Фредерик Шопен – 6 валса и баркарола, и Модест Мусоргски – „Картини от една изложба“. Събитието е с вход свободен. \r\nИван Дончев е млад пианист, роден в Бургас. Той е възпитаник на НУМСИ „Панчо Владигеров“ – Бургас, където е ученик на Юлия Ненова. Дипломира се в Италия, в Консерваторията „Торре Франка“, Американския университет и в Санта Чечилия – Рим, с магистратури по пиано, джаз пиано и импровизация, камерна музика. Носител е на 19 награди от клавирни конкурси, от които 12 първи места. \r\nВ Рим съдбата го среща с големия пианист и педагог Алдо Чиколини и това дава нов тласък на кариерата му. Освен ученик, българинът става и камерен партньор на Чиколини – двамата изнасят концерти като клавирно дуо. \r\nИван Дончев развива активна концертна дейност в Италия, Франция, Япония, САЩ, Германия, България, Южна Корея. Организатор е на международен конкурс, който носи името на живата легенда на пианизма на XX в. – Алдо Чиколини. \r\nВече няколко години Иван Дончев е канен в журито на конкурса за немска и австрийска музика в родния му град Бургас.", "date": "2018.08.20", "title": "Бургас: Писанистът Иван Дончев изнася Културен център „Морско казино“"}
{"url": "http://www.focus-news.net/news/2018/08/20/2557874/kardzhali-intenziven-e-avtomobilniyat-trafik-na-izhod-na-gkpp-makaza.html", "text": "Интензивен е автомобилният трафик на изход на ГКПП „Маказа“, съобщиха за  Радио „Фокус“ – Смолян  от Главна дирекция „Гранична полиция“. Преминаването през граничните пунктове с Гърция „Златоград“ и „Капитан Петко войвода“ се осъществява нормално. \r\nНели ГЕРГЬОВСКА", "date": "2018.08.20", "title": "Кърджали: Интензивен е автомобилният трафик на изход на ГКПП „Маказа“"}
{"url": "http://www.focus-news.net/news/2018/08/20/2557868/predstaviteli-na-pg-na-bsp-za-balgariya-shte-vnesat-v-delovodstvoto-na-narodnoto-sabranie-neobhodimite-podpisi-za-svikvane-na-izvanredno-zasedanie-na-parlamenta.html", "text": "Представители на ПГ на „БСП за България” ще внесат от 13.30 ч. в деловодството на Народното събрание необходимите подписи за свикване на извънредно заседание на парламента. Това съобщиха от пресцентъра на  НС на БСП . Предвидено е изявление за медиите.  \r\nСправка на  Агенция \"Фокус\" : \r\nПГ на „БСП за България“ разполага със 79 народни представители, а съгласно Конституцията на Република България заседание може да се свика по искане на 48 от народните представители, които представляват  една пета от състава на парламента. Съгласно Правилника за организацията и дейността на парламента в този случай председателят е длъжен да насрочи заседанието не по-късно от 7 дни след постъпване на искането, независимо от това дали Народното събрание е във ваканция, или не. Друго изискване за свикване на заседание е наличието на дневен ред. От БСП предлагат  заседанието да включва две точки: изслушване на премиера Бойко Борисов за електронните системи на страната и изслушване на министъра на финансите във връзка с отнетия лиценз на кипърското застрахователно дружество, от което бяха засегнати около 200 хил. българи.", "date": "2018.08.20", "title": "Представители на ПГ на „БСП за България” ще внесат в деловодството на Народното събрание необходимите подписи за свикване на извънредно заседание на парламента"}
{"url": "http://www.focus-news.net/news/2018/08/20/2557842/zasegnatite-ot-falita-na-kiparskata-zastrahovatelna-kompaniya-olimpik-izlizat-na-protest-pred-kfn.html", "text": "Засегнатите от фалита на кипърската застрахователна компания „Олимпик“ излизат на втори протест. Недоволството им е под надслов „Протест срещу „спането“ на Комисията за финансов надзор“. Протестиращите вече се събират пред сградата на КФН, на ул. „Будапеща“ 16. Във „Фейсбук“ участие в протеста са заявили 364 души. „Да кажем на чиновниците в Комисията за финансов надзор, че ако те са спали, ние не спим. Те трябваше да надзирават застрахователните компании и да разберат, че „Олимпик“ фалира и ще завлече парите ни“, пишат организаторите. Протестиращите ще настояват за оставка на председателя на Комисията и уволнения на служители.  \r\nТова е вторият протест на засегнатите от фалита на застрахователната компания. След полунощ на 18 август собственици на автомобили, застраховани в „Олимпик“, опитаха да блокират площада пред парламента. Те настояха полиците им да действат докогато са сключени. Казусът с фалита на кипърската компания ще се обсъжда днес в Министерски съвет на среща при премиера Бойко Борисов.", "date": "2018.08.20", "title": "Засегнатите от фалита на кипърската застрахователна компания „Олимпик“ излизат на протест пред КФН"}
{"url": "http://www.focus-news.net/news/2018/08/20/2557881/boris-popivanov-politicheskite-reaktsii-za-viziya-za-balgariya-byaha-ochakvani-bsp-beshe-obvinyavana-za-vzaimno-izklyuchvashti-se-neshta.html", "text": "Политическите реакции за „Визия за България“ бяха очаквани, БСП беше обвинявана за взаимно изключващи се неща. Това каза политологът Борис Попиванов в интервю за  Агенция „Фокус“  за проекта на левицата „Визия за България“. По думите му вече много пъти се наблюдава как инициативи на БСП получават такъв тип незабавен, категоричен и отрицателен отзвук. „Той често пъти няма нищо общо със самата идея, в случая със самия текст. По повод на „Визия за България“ БСП беше обвинявана във взаимно изключващи се неща. От една страна, че това е крайно дясна, либерална програма, която дава всичко на бизнеса и всъщност не позволява на БСП да се разглежда като лява партия. От друга страна, че това е носталгия към социализма и Тодор Живков и връщане на назад. На трето място, че това е една консервативна програма, която отново не е в духа на европейската принадлежност на БСП. Много и най-разнообразни критични оценки, разминаващи се със съдържанието на документа в голямата си част“, коментира Попиванов. По думите му тези оценки са част от политическия климат у нас. Той обясни, че днес не се обсъжда по същество, а според това кой какво говори и предлага. „Въпросът е дали ръководството на партията ще успее да продължи инициативите, свързани с дискусията по тази визия или ще се поддаде на изкушението  да отвръща на опонентите в подобен скорострелен режим - пинг-понг на взаимни критики и нападки. Той може да е интересен медийно, но в никакъв случай не предлага истински решения и не стига до корена на проблемите на страната, в която живеем“, допълни политологът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.20", "title": "Борис Попиванов: Политическите реакции за „Визия за България“ бяха очаквани, БСП беше обвинявана за взаимно изключващи се неща"}
{"url": "http://www.focus-news.net/news/2018/08/20/2557882/kardzhali-ustanoveni-sa-dve-momcheta-na-13-i-edno-na-14-godini-izvarshili-desetki-krazhbi-na-pari-ot-avtomati-za-kafe.html", "text": "Полицейска закрила е оказана в Районно управление на МВР-Кърджали на двама малолетни и един непълнолетен след извършена кражба. Това съобщиха от  ОДМВР-Кърджали . Момчетата, които са на 13, 13 и 14 години са били установени след подаден сигнал за разбит автомат за кафе в Кърджали и откраднати 60 лв. Част от парите са били намерени и иззети. Невръстната група е специализирана за кражби от машини за кафе и има в „актива“ си десетки такива деяния. Проверката по случая продължава сектор „Криминална полиция“ в управлението и инспектор от Детска педагогическа стая.", "date": "2018.08.20", "title": "Кърджали: Установени са две момчета на 13 и едно на 14 години, извършили десетки кражби на пари от автомати за кафе"}
{"url": "http://www.focus-news.net/news/2018/08/20/2557883/blagoevgrad-intenziven-e-trafikat-na-gkpp-kulata-i-na-gkpp-makaza-na-izhod-ot-stranata.html", "text": "Интензивен е трафикът на ГКПП „Кулата“ и на ГКПП „Маказа“ на изход от страната. Това съобщиха за  Радио „Фокус“ - Пирин  от Гранична полиция. Спокойно се осъществява преминаването през ГКПП „Илинден“. Без забавяне се осъществява преминаването и на останалите гранични пунктове с Република Гърция. \r\nНатали СТЕФАНОВА", "date": "2018.08.20", "title": "Благоевград: Интензивен е трафикът на ГКПП „Кулата“ и на ГКПП „Маказа“ на изход от страната"}
{"url": "http://www.focus-news.net/news/2018/08/20/2557884/burgas-87-godishen-mazh-e-postradal-pri-pozhar-prichinen-ot-gramnala-gazova-butilka.html", "text": "87-годишен мъж е пострадал след пожар, причинен от гръмнала газова бутилка. Това съобщиха от  ОДМВР – Бургас . На 17 август т.г. около 19.20 часа в Първо Районно управление – Бургас е получено съобщение за инцидент в частен дом, разположен на ул. „Цар Калоян“ №67 с гръмнала газова бутилка, при който пострадал собственикът на имота – 87-годишен мъж. Установено е, че от газовата бутилка, гръмнала в двора на частната къща, възникнал пожар, потушен от един противопожарен екип. Мъжът с обгорели крайници, но без опасност за живота, е транспортиран до клиниката по изгаряния във Варна.", "date": "2018.08.20", "title": "Бургас: 87-годишен мъж е пострадал при пожар, причинен от гръмнала газова бутилка"}
{"url": "http://www.focus-news.net/news/2018/08/20/2557885/kardzhali-57-godishen-mazh-se-e-preobarnal-s-lek-avtomobil-v-kraypatna-livada-v-rayona-na-selo-parvitsa-sled-upotreba-na-alkohol.html", "text": "Бързо производство е образувано в полицейското управление в Кирково за управление на автомобил след употреба на алкохол. Това съобщиха от  ОДМВР-Кърджали . 1,47 промила отчел тестът на 57-годишен мъж, който в района на село Първица загубил контрол над управлението на лек автомобил „Опел“ и се преобърнал в крайпътна ливада. Шофьорът отказал кръвна проба за анализ. Задържан е  за срок до 24 часа. Екип на пожарната служба в Подкова обезопасил колата.", "date": "2018.08.20", "title": "Кърджали: 57-годишен мъж се е преобърнал с лек автомобил в крайпътна ливада в района на село Първица, след употреба на алкохол"}
{"url": "http://www.focus-news.net/news/2018/08/20/2557886/sofiya-vremenno-e-ogranicheno-dvizhenieto-po-avtomagistrala-trakiya-v-izprevarvashtata-lenta-ot-km-18-do-km-19-v-dvete-posoki-poradi-remontni-deynosti.html", "text": "Временно е ограничено движението по автомагистрала „Тракия“ в изпреварващата лента от км 18 до км 19 в двете посоки поради ремонтни дейности по ограничителните системи в средна разделителна ивица. Това съобщиха от пресцентъра на  Агенция „Пътна инфраструктура“ . Трафикът се осъществява в активните ленти. Шофьорите да се движат с повишено внимание и съобразена скорост.", "date": "2018.08.20", "title": "София: Временно е ограничено движението по автомагистрала „Тракия“ в изпреварващата лента от км 18 до км 19 в двете посоки поради ремонтни дейности"}
{"url": "http://www.focus-news.net/news/2018/08/20/2557876/daily-sabah-tsentralnite-banki-na-turtsiya-i-katar-podpisaha-sporazumenie-za-razmyana-na-valuta.html", "text": "Централните банки на Катар и Турция подписаха споразумение за предоставяне на ликвидност и подкрепа за финансова стабилност, съобщиха от Централната банка на Катар, няколко дни, след като Доха обеща да подкрепи Анкара с $15 млрд., пише  турското електронно издание Daily Sabah . \r\nСпоразумението, подписано от директорите на двете банки в петък, ще установи двустранна линия за обмяна на валута, се казва в съобщението на Катарската централна банка, публикувано на уебсайта й. \r\nЕмирът на Катар шейх Тамим бин Хамад ал Тани посети Анкара в сряда в публична демонстрация на подкрепа за Турция, когато обеща да отдели $15 млрд. за директни инвестиции в страната, която в момента преживява криза в отношенията си със САЩ. \r\nОтношенията между Анкара и Вашингтон деградираха сериозно през миналата седмица, след като САЩ наложиха санкции на вътрешния и правосъдния министър на Турция, които отказаха да освобдят американския пастор Андрю Брънсън, обвинен във връзки с терористични организации в страната. В допълнение към това, американският президент Доналд Тръмп увеличи митата върху турската стомана и алуминий. В отговор Турция увеличи тарифите върху редица американски стоки, включително алкохолни продукти, тютюн и автомобили, припомня изданието. \r\nПрез юни 2017 г. шепа арабски държави, водени от Саудитска Арабия, рязко прекратиха дипломатическите си отношения с Катар и наложиха блокада на малката страна в Персийския залив и я обвиниха, че подкрепя тероризма, пояснява Daily Sabah. \r\nКатарското правителство отхвърли обвинението, обявявайки блокадата за неоснователно нарушение на международното право. На фона на разрива, Турция подкрепи силно Катар, като увеличи износа на храна и други продукти, за да отговори на всеки недостиг. \r\nТурция също поддържа военна база в Катар. Двете страни подписаха споразумение за военно сътрудничество през октомври 2014 г., което предвижда съвместни учения, сътрудничество във военното производство и разполагането на турски сили на територията на Катар. \r\nПървата партида турски войници пристигна в столицата Доха на 4 октомври 2015 г., а турското знаме беше издигнато във военната база четири дни по-късно. \r\nПревод и редакция:", "date": "2018.08.20", "title": "Daily Sabah: Централните банки на Турция и Катар подписаха споразумение за размяна на валута"}
{"url": "http://www.focus-news.net/news/2018/08/20/2557889/burgas-71-godishen-mazh-se-e-udavil-v-moreto-v-rayona-na-yuzhniya-plazh-v-primorsko.html", "text": "71-годишен мъж се е удавил в морето в района на Южния плаж в Приморско. Това съобщиха от  ОДМВР - Бургас . Сигналът за давещия се мъж е подаден на 19 август т.г. около 19.40 часа в Районно управление - Приморско. Съобщено е за давещ се в морето мъж в района на Южния плаж в Приморско срещу спасителен пост №2. Въпреки предприетите действия по спасяването на мъжа, мъжът е завлечен от мъртвото течение навътре в морето. Около 20.20 часа в района до пост №3 морето изхвърлило тялото на удавения – констатирано е, че това е 71-годишен мъж с инициали Г.Р. от Пловдив. Тялото на Г.Р. е откарано за аутопсия в отделение \"Съдебна медицина\" към УМБАЛ – Бургас.", "date": "2018.08.20", "title": "Бургас: 71-годишен мъж се е удавил в морето в района на Южния плаж в Приморско"}
{"url": "http://www.focus-news.net/news/2018/08/20/2557888/veliko-tarnovo-86-godishen-peshehodets-e-zaginal-sled-paten-intsident-v-byala-cherkva.html", "text": "86-годишен пешеходец е загинал при пътен инцидент в град Бяла черква. Това съобщиха от  Областна дирекция на МВР – Велико Търново . Произшествието е станало в петък в 09.30 часа. По първоначална информация лек автомобил „ВАЗ“, управляван от 81-годишен мъж от Бяла черква е блъснал пешеходец от същия град, който е пресичал пътното платно, бутайки велосипед, извън зоната на пешеходна пътека. Мъжът с колелото е транспортиран във великотърновската болница в тежко състояние, където по-късно е починал. Водачът на лекия автомобил е изпробван за употреба на алкохол, пробата е отрицателна. Причините за произшествието са в процес на изясняване. По случая е започнато досъдебно производство.", "date": "2018.08.20", "title": "Велико Търново: 86-годишен пешеходец е загинал след пътен инцидент в Бяла черква"}
{"url": "http://www.focus-news.net/news/2018/08/20/2557890/sport-valeri-bozhinov-raztrogna-dogovora-si-s-rieka.html", "text": "Валери Божинов разтрогна договора си с хърватския Риека и потвърди, че е много вероятно да се присъедини към Ботев Враца, ако не успее да си намери отбор в чужбина. Бившият футболист на Лече, Фиорентина, Ювентус, Манчестър Сити, Спортинг Лисабон и други записа 2 мача за Риека – един за първенството и един за Купата на Хърватия, в киото даде една асистенция.", "date": "2018.08.20", "title": "Спорт: Валери Божинов разтрогна договора си с Риека"}
{"url": "http://www.focus-news.net/news/2018/08/20/2557891/sliven-42-godishen-e-zadarzhan-v-grada-za-poboy-nad-mazh-na-72-godini.html", "text": "42-годишен мъж е задържан в Районно управление на МВР-Сливен за причиняване на телесна повреда. Това съобщиха от  ОДМВР-Сливен . На 19 август в заведение в село Скобелево 42-годишният А. А. е нанесъл побой на 72-годишен мъж, като му е причинил следна телесна повреда, изразяваща се в счупване на зъб. А. А. е задържан за 24 часа. По случая е образувано досъдебно производство.", "date": "2018.08.20", "title": "Сливен:  42-годишен е задържан в града за побой над мъж на 72 години"}
{"url": "http://www.focus-news.net/news/2018/08/20/2557892/stoyanka-stavreva-kmet-na-selo-popintsi-mostat-na-reka-luda-yana-v-tsentara-na-seloto-ima-nuzhda-ot-remont.html", "text": "Мостът на река Луда Яна в центъра на село Попинци има нужда от ремонт. Това каза за  Радио „Фокус“ – Пазарджик  кметът на панагюрското село Стоянка Ставрева. Тя обясни, че вече е направено обследване на състоянието на съоръжението. „Вече са отпуснати средства от Комисията за бедствия и аварии, защото трябва да се направи основен ремонт – като се започне от основата и се стигне до парапетите. Всичко трябва да бъде ремонтирано. Отпуснати са 280 000 лева. Трябва да се проведе обществената поръчка и да се сключи договор със съответната фирма. До края на годината този ремонт трябва да приключи“, коментира Ставрева. Тя допълни, че в момента се извършва изкърпване на дупки по улиците. „За три години пресметнах, че сме изкърпили 1 200 кв. м дупки, което е малка част от всички проблеми по асфалтираните улици“, каза още Ставрева. Тя коментира, че трябва изцяло да се преасфалтира и една от улиците в село Попинци. \r\nВаня НИКОЛОВА", "date": "2018.08.20", "title": "Стоянка Ставрева, кмет на село Попинци: Мостът на река Луда Яна в центъра на селото има нужда от ремонт"}
{"url": "http://www.focus-news.net/news/2018/08/20/2557894/sliven-zadarzhana-e-35-godishna-zhena-shofirala-sled-upotreba-na-narkotitsi-lek-avtomobil-s-prekratena-registratsiya-i-registratsionni-tabeli-za-drugo-mps.html", "text": "Полицейски служители на Районно управление на МВР-Сливен са хванали 35-годишна жена да управлява лек автомобил „Форд“ след употреба на наркотични вещества. Тя е спряна на 17 август, около 12,40 часа, на булевард „Бр. Миладинови“ в град Сливен. Това съобщиха от  ОДМВР-Сливен . В хода на проверката полицейските служители установяват, че управляваният от жената лек автомобил е с прекратена регистрация, а поставените регистрационни табели са издадени за друго МПС. При проверката за употреба на наркотици 35-годишната И. Л. от град Сливен е дала положителна проба за амфетамин и метамфетамин. И. Л. е задържана за 24 часа. По случая е започнато бързо производство.", "date": "2018.08.20", "title": "Сливен: Задържана е 35-годишна жена, шофирала след употреба на наркотици лек автомобил с прекратена регистрация и регистрационни табели за друго МПС"}
{"url": "http://www.focus-news.net/news/2018/08/20/2557895/sofiya-kriminalno-proyaven-mazh-e-zadarzhan-sled-politseysko-presledvane.html", "text": "Криминално проявен мъж е задържан след полицейско преследване. Това съобщиха за  Агенция „Фокус“   от СДВР. Мъжът е задържан на улиците „Удово“ и „Тунджа“.", "date": "2018.08.20", "title": "София: Криминално проявен мъж е задържан след полицейско преследване"}
{"url": "http://www.focus-news.net/news/2018/08/20/2557896/blagoevgrad-561-kanabisovi-rasteniya-sa-otkriti-v-mestnostta-milanchovtsi.html", "text": "561 броя канабисови растения са открити в местност Миланчовци, община Кресна, от полицейски служители на РУ - Сандански. Това съобщиха от  ОДМВР - Благоевград . Акцията по линия на противодействие на отглеждането на наркообразуващи култури е проведена на 17 август. След направен полеви тест, растенията са реагирали положително на канабис с общо тегло около 2 805 килограма. Уведомена е РП - Сандански. Работата продължава.", "date": "2018.08.20", "title": "Благоевград: 561 канабисови растения са открити в местността Миланчовци"}
{"url": "http://www.focus-news.net/news/2018/08/20/2557898/targovishte-dvama-dushi-sa-nanesli-poboy-nad-27-godishen-mazh-v-doma-mu-v-selo-kovachevets.html", "text": "В село Ковачевец, община Попово, двама мъже от същото село – 32-годишният К. Т. и 27-годишният Д. С., използвайки сила, са проникнали в чуждо жилище, обитавано от 27-годишен мъж, и са му нанесли побой. Това съобщиха от  ОДМВР-Търговище . По случая, който е станал днес, 20 август, е образувано досъдебно производство по чл. 170 от Наказателния кодекс.", "date": "2018.08.20", "title": "Търговище: Двама души са нанесли побой над 27-годишен мъж в дома му в село Ковачевец"}
{"url": "http://www.focus-news.net/news/2018/08/20/2557887/boris-popivanov-ot-nachaloto-na-promenite-bsp-e-imala-vinagi-mozhe-bi-nay-golemiya-eksperten-potentsial-v-politikata.html", "text": "От началото на промените БСП е имала винаги може би най-големия експертен потенциал в политиката. Това каза политологът Борис Попиванов в интервю за  Агенция „Фокус“  за проекта на левицата „Визия за България“. По думите му партията познава и разбира проблемите в различни сектори. „Нейният апарат е най-разгърнатият от на всички политически сили в страната. Там разделението по ресори е свързано с много сериозна и съществена експертна и аналитична дейност, подготвяща и документи, и стратегии и позиции“, каза той. Попиванов поясни, че по отношение на експертизата, няма съмнение, че БСП разполага с нея дори и сега, въпреки дългия период, в който всяка възможна експертиза в българската политика е била  подложена на тежки удари. „Проблемът за БСП винаги е била волята за управление. Много рядко е успявала да покаже на българското общество, че е в състояние не само да вземе властта, но и да защити това, което е предлагала“, коментира политологът. По думите му обаче за голяма част от българските избиратели БСП не е  враг, не е опасен политически субект, а партия, на която би могло да се симпатизира, стига тя да покаже, че е в състояние да защити хората в необходимия момент.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.20", "title": "Борис Попиванов: От началото на промените БСП е имала винаги може би най-големия експертен потенциал в политиката"}
{"url": "http://www.focus-news.net/news/2018/08/20/2557899/blagoevgrad-24-godishen-peshehodets-e-blasnat-ot-lek-avtomobil-na-ulitsa-preslav.html", "text": "24-годишен пешеходец е блъснат от лек автомобил на улица „Преслав“. Това съобщиха от пресцентъра на  ОДМВР - Благоевград . Сигналът за инцидента е подаден на 17 август около 22.50 часа. Съобщено е за това, че на улица „Преслав“ в Благоевград лек автомобил, управляван от 65-годишен водач, не пропуска и блъска пешеходец, пресичащ пътното платно на обозначено за целта място. Пешеходецът е с охлузна рана на главата и охлузване на дясната ръка.", "date": "2018.08.20", "title": "Благоевград: 24-годишен пешеходец е блъснат от лек автомобил на улица „Преслав“"}
{"url": "http://www.focus-news.net/news/2018/08/20/2557880/nyakolko-dushi-zasegnati-ot-falita-na-kiparskata-zastrahovatelna-kompaniya-olimpik-protestiraha-pred-sgradata-na-kfn.html", "text": "Няколко души, засегнати от фалита на кипърската застрахователна компания „Олимпик“, протестираха пред сградата на Комисията за финансов надзор, предаде репортер на  Агенция „Фокус“ . Един от организаторите на протеста заяви пред журналисти, че КФН не е изпълнила служебните си задълженията по казуса с фалита на застрахователната компания. „Ако не признаят полицата ми, ще си търся правата по съдебен път. Скоро най-вероятно ще ми бъде написан акт, който ще обжалвам“, обяви той. „Сключената ми полица е анулирана с решение на КФН. С решение се отменя закон, не мога да приема това“, коментира той. \r\nДнешният протест се проведе под надслов „Протест срещу „спането“ на Комисията за финансов надзор“. Участие в него във „Фейсбук“ заявиха 364 души. Протестиращите настояват за оставка на председателя на Комисията и уволнения на служители.  \r\nТова е вторият протест на засегнатите от фалита на застрахователната компания. След полунощ на 18 август собственици на автомобили, застраховани в „Олимпик“, опитаха да блокират площада пред парламента с искане полиците им да действат до срока, до който са сключени. Казусът с фалита на кипърската компания се обсъжда в Министерски съвет на среща при премиера Бойко Борисов. Очакват се изявления. \r\nБиляна ИВАНОВА", "date": "2018.08.20", "title": "Няколко души, засегнати от фалита на кипърската застрахователна компания „Олимпик“, протестираха пред сградата на КФН"}
{"url": "http://www.focus-news.net/news/2018/08/20/2557901/blagoevgrad-shofyorite-tryabva-da-se-dvizhat-s-povisheno-vnimanie-v-tunel-kriviya-na-glaven-pat-e-79-v-rayona-na-kresnenskoto-defile-zaradi-lipsa-na-osvetlenie.html", "text": "Шофьорите трябва да се движат с повишено внимание в тунел „Кривия“ на път I-1 (E-79) Благоевград – Кулата в района на Кресненското дефиле. Това съобщиха от пресцентъра на  Агенция „Пътна инфраструктура“ . Вследствие на авария по електропреносната мрежа, временно е прекъснато осветлението в съоръжението.", "date": "2018.08.20", "title": "Благоевград: Шофьорите трябва да се движат с повишено внимание в тунел „Кривия“ на главен път Е-79 в района на Кресненското дефиле заради липса на осветление"}
{"url": "http://www.focus-news.net/news/2018/08/20/2557902/targovishte-zadarzhani-sa-chetirima-mladezhi-izvarshili-krazhbi-na-okolo-600-l-dizelovo-gorivo-ot-5-tovarni-avtomobila.html", "text": "В Районно управление на МВР-Търговище са задържани четирима младежи, извършили в продължение на седмица кражби на около 600 л дизелово гориво от 5 товарни автомобила в Търговище. Това съобщиха от  ОДМВР-Търговище . На 18 август 2018 г. след проведени оперативно-издирвателни и процесуално-следствени действия е установено, че 18-годишният Д. З. от с. Чернокапци, община Омуртаг, и трима непълнолетни младежи от Търговище – на 15 и 16 год., в различно съучастие помежду си са извършили следните престъпления: \r\n-\tза времето от 3.08.2018 г. до 6.08.2018 г. от паркиран на паркинг на бул. „Ал. Стамболийски“ в гр. Търговище товарен автомобил „ДАФ“-фирмена собственост, са извършили кражба на 100 л дизелово гориво; \r\n-\tза времето от 19 ч на 8.08.2018 г. до 9,30 ч на 9.08.2018 г.от друг паркиран на паркинг на бул. „Ал. Стамболийски“ в гр. Търговище товарен автомобил „ДАФ“-фирмена собственост, са извършили кражба на 100 л дизелово гориво; \r\n-\tза времето от 22 ч на 10.08.2018 г. до 6 ч на 11.08.2018 г. от паркиран на паркинг край път I-4/София-Варна/ в близост до бензиностанция товарен автомобил „Скания“ с благоевградска регистрация-фирмена собственост, са  извършили кражба на 200 л  дизелово гориво  \r\n-\tза времето от 22 ч на 6.08.2018 г. до 6 ч на 7.08.2018 г. от паркиран на бул. „Митрополит Андрей“ в гр. Търговище товарен автомобил „ДАФ“ с търговищка регистрация-фирмена собственост, са извършили кражба на 100 л дизелово гориво; \r\n-\tза времето от 22 ч на 6.08.2018 г. до 6 ч на 8.08.2018 г. са извършили кражба на 100 л дизелово гориво от паркиран на паркинг на бул. „Ал. Стамболийски“ в гр. Търговище товарен автомобил „Волво“ - фирмена собственост. \r\nИзвършителите са задържани за срок до 24 ч в РУ-Търговище на основание чл. 72, ал. 1, т. 1 от Закона за МВР. Установено е, че същите са продали част от дизеловото гориво на различни лица. По случаите са образувани досъдебни производства.", "date": "2018.08.20", "title": "Търговище: Задържани са четирима младежи, извършили кражби на около 600 л дизелово гориво от 5 товарни автомобила"}
{"url": "http://www.focus-news.net/news/2018/08/20/2557904/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентът на Сърбия Александър Вучич на 11 ноември ще присъства на военен парад в Париж по повод стогодишнината от победата в Първата световна  война. Преди да се отправи към Франция, държавният глава ще се срещне с лидерите на Китай и Русия Си Дзинпин и Владимир Путин, пише  електронното издание на белградския ежедневник „Вечерне новости“ . \r\nСъгласно информацията на изданието, решаващата крачка към разрешаване на косвоския въпрос може да бъде направена именно през ноември, когато Вучич ще има възможност да се срещне с лидерите на Франция и САЩ Еманюел Макрон и Доналд Тръмп. \r\nНа 11 ноември те ще присъстват заедно на голям военен парад във френската столица по повод стогодишнината от победата в Първата световна война. Сръбският президент ще се възползва от тази възможност, за да обмени мнения за Косово с някои от водещите световни лидери и да се опита да получи подкрепата им за компромисно решение на проблема, обяснява вестникът. \r\nСрещите в Париж, продължава „Новости“, може да са кулминацията на дипломатическата офанзива на Вучич за намиране на взаимноприемливо решение на косовския въпрос, защото само няколко дни по-рано той ще има разговори с руския президент Владимир Путин. Той ще присъства на военен парад в Белград също по случай вековния юбилей от победата в ПСВ. Събитието в Белград първоначално бе планирано за 11 ноември, но впоследствие бе изтеглено за по-рано през ноември. \r\nПреди това Вучич ще представи своите възгледи за Косово пред световните лидери по време на сесията на Общото събрание на ООН, която ще се състои на 25 септември в Ню Йорк и от там ще лети за Пекин, където ще се срещне с китайския президент Си Дзинпин. \r\n„Новости“ коментира, че сбирката във Франция е особено важна за Белград, защото неговите аргументи биха могли да придобият значимост поради спомените за ролята и жертвите на  Сърбия през Първата световна война. Макрон, като един от най-влиятелните хора в Европейския съюз, по време на последната си среща с Вучич за първи път изрази готовност Франция да отстъпи от твърдата си позиция по отношение на независимостта на Косово. След това той подкрепи компромисно решение на проблема, формулировка, която все повече се използва от администрацията на Тръмп в последно време, отбелязва белградското издание. \r\nВестникът посочва, че парадът в Париж, след Общото събрание на ООН, ще бъде нова възможност в рамките на само три месеца за среща с Тръмп. Американските представители значително смекчиха риториката си за Косово през последните месеци и вместо за примиряване с реалността сега започнаха да призовават Белград и Прищина да потърсят „творческо решение“. Мнозина разбраха тази позиция като подкрепа за предложението на Вучич за „демаркация“ (разграничение на териториите между албанците и сърбите – бел. „Фокус“). Германия обаче остава твърдо против, а канцлерът Ангела Меркел многократно повтори мнението, че няма да има промяна на границите на Балканите. \r\n„Новости“ смята, че забавянето на диалога Белград – Прищина може да се дължи на отказа на албанските представители да изпълнят ангажимента си за утвърждаване на статут на „Общността на сръбските общини“(ОСО). Следващият кръг от преговорите между Сърбия и Косово в Брюксел е насрочен за септември, но Белград изисква преди да започнат разговорите да започне формирането на ОСО. Мениджърският екип, в който влизат и представители на косовските сърби, вече е завършил работата върху статута на ОСО и сега се очаква той да бъде представен в Брюксел. Това, според информацията на изданието, може да се случи в началото на септември, след завръщането на администрацията от лятната ваканция. \r\n***  Централните банки на Катар и Турция подписаха споразумение за предоставяне на ликвидност и подкрепа за финансова стабилност, съобщиха от Централната банка на Катар, няколко дни, след като Доха обеща да подкрепи Анкара с $15 млрд., пише  турското електронно издание Daily Sabah . \r\nСпоразумението, подписано от директорите на двете банки в петък, ще установи двустранна линия за обмяна на валута, се казва в съобщението на Катарската централна банка, публикувано на уебсайта й. \r\nЕмирът на Катар шейх Тамим бин Хамад ал Тани посети Анкара в сряда в публична демонстрация на подкрепа за Турция, когато обеща да отдели $15 млрд. за директни инвестиции в страната, която в момента преживява криза в отношенията си със САЩ. \r\nОтношенията между Анкара и Вашингтон деградираха сериозно през миналата седмица, след като САЩ наложиха санкции на вътрешния и правосъдния министър на Турция, които отказаха да освобдят американския пастор Андрю Брънсън, обвинен във връзки с терористични организации в страната. В допълнение към това, американският президент Доналд Тръмп увеличи митата върху турската стомана и алуминий. В отговор Турция увеличи тарифите върху редица американски стоки, включително алкохолни продукти, тютюн и автомобили, припомня изданието. \r\nПрез юни 2017 г. шепа арабски държави, водени от Саудитска Арабия, рязко прекратиха дипломатическите си отношения с Катар и наложиха блокада на малката страна в Персийския залив и я обвиниха, че подкрепя тероризма, пояснява Daily Sabah. \r\nКатарското правителство отхвърли обвинението, обявявайки блокадата за неоснователно нарушение на международното право. На фона на разрива, Турция подкрепи силно Катар, като увеличи износа на храна и други продукти, за да отговори на всеки недостиг. \r\nТурция също поддържа военна база в Катар. Двете страни подписаха споразумение за военно сътрудничество през октомври 2014 г., което предвижда съвместни учения, сътрудничество във военното производство и разполагането на турски сили на територията на Катар. \r\nПървата партида турски войници пристигна в столицата Доха на 4 октомври 2015 г., а турското знаме беше издигнато във военната база четири дни по-късно. \r\n***  Сред петте най-силни и най-опасни мафиотски организации на света спада и албанската мафия, която има тенденция да заеме по-високо място в публикувания списък, пише  скопското електронно издание „Локално“ . \r\nСъгласно данните на изданието, на първо място все още е мексиканският нарко-картел, а на второ са италианските мафиотски фамилии. Трети са руските престъпни организации, а четвърти – американските гангстери и улични банди, сред които са латино бандите, свързани с мексиканските картели. \r\nАлбанската мафия, както пише сръбското издание „Блиц“, цитирано от македонската медия, е на пето място. Тя има свои клонове по целия свят и сътрудничи с всички организации, които се занимават с наркотрафик. Според белградския таблоид, албанците са най-активни в Европа, но имат присъствие и в целия район от Северна и Южна Америка до Китай. \r\nКакто пише „Локално“, албанската мафия се характеризира със специфичните правила за строга вътрешна дисциплина, йерархичната структура и бракове в клановете, което намалява възможността за разбиване на организацията отвън и увеличава свързаността и солидарността в групата. \r\nВ документите, публикувани от „Уикилийкс“ са потвърдени техните връзки с политици в редица страни, а някои анализатори спекулират, че самата мафия е по-силна от официална Тирана, защото има влияние в правосъдната и политическата система, както и собствена въоръжена „полиция“, която пази плантациите с дрога. \r\n*** Гърция е излязла успешно от финалната си тригодишна кредитна програма, договорена през август 2015 година, за да й помогне да се справи с продължителните проблеми след дълговата криза, заявиха от Европейския стабилизационен механизъм в понеделник, цитирани от  електронното издание на вестник Kathimerini . \r\n„Днес можем спокойно да сложим край на програмата на ЕСМ без последващи спасителни програми и за първи път от началото на 2010 година Гърция може да стъпи на собствените си крака“, заяви Марио Сентено, председател на борда на директорите на ЕСМ, чрез съобщение. \r\n„Това стана възможно, благодарение на изключителните усилия на гръцкия народ, доброто сътрудничество с настоящото гръцко правителство и подкрепата на европейските партньори чрез заеми и облекчение за заемите“, добавя чиновникът. \r\nЕСМ е разпределил 61,9 млрд. евро за три години в подкрепа на макроикономическото стабилизиране и за рекапитализация на банките. \r\nОще 21,4 млрд. евро, до които Атина е имала достъп в рамките на програмата не са използвани, уточняват от Фонда.", "date": "2018.08.20", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/08/20/2557903/dots-yavor-boyadzhiev-naim-ban-pri-razkopkite-na-praistoricheskata-mogila-v-selo-yunatsite-otkrivame-ostanki-ot-grivni-ili-amuleti-ot-sredizemnomorskata-mida-spondilus.html", "text": "При разкопките на праисторическата могила в село Юнаците продължаваме да откриваме мъниста и останки от гривни или амулети от средиземноморската мида спондилус. Това каза за  Радио „Фокус“ – Пазарджик  доц. д-р Явор Бояджиев от НАИМ - БАН. По думите му колекцията вече е доста голяма и включва няколко десетки накити, изработени от тази мида. „Замисляме се дали не става въпрос за някаква работилница, но за сега нямаме такива данни. Все още не можем да си обясним тази висока концентрация от накити. Освен спондилус излезе и още една средиземноморска раковина - денталиум, която също е използвана. В това отношение продължават да се трупат доказателства, че хората тогава са държали много на външния си вид и на естетиката“, коментира доц. д-р Бояджиев. Той допълни, че са украсявани и вътрешните стени на домовете като са оцветявани в бяло и червено. „Вече имаме открита и една пещ, която също е богато украсена“, уточни археологът. \r\nВаня НИКОЛОВА", "date": "2018.08.20", "title": "Доц. Явор Бояджиев, НАИМ - БАН: При разкопките на праисторическата могила в село Юнаците откриваме останки от гривни или амулети от средиземноморската мида спондилус"}
{"url": "http://www.focus-news.net/news/2018/08/20/2557905/varna-nad-300-sa-svobodnite-mesta-za-priem-na-uchenitsi-sled-zavarshen-sedmi-klas-v-uchilishtata-ot-oblastta.html", "text": "Над 300 са свободните места за прием на ученици след завършен седми клас в училищата във Варна и областта. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя допълни, че свободните места в учебните заведения са публикувани на интернет страницата на РУО – Варна, като за всяко училище са посочени сроковете, в които учениците могат да кандидатстват. Венцеслава Генова посочи, че свободните места след третото класиране са били над 400, но прием се осъществява непрекъснато и информацията за свободните места в училищата се променя ежедневно. Венцеслава Генова припомни, че обявените свободни места са след оптимизация и преструктуриране на паралелките за прием след седми клас, като максималният броя на учениците в една паралелка може да бъде 26, но тя може да съществува и с по-малък брой ученици. Венцеслава Генова обясни, че в момента се осъществява децентрализиран прием по реда и условията на директорите на съответните училища за попълване на свободните места в паралелките. Учениците от закритите паралелки са пренасочени към такива, в които има записани над 18 ученици. Венцеслава Генова коментира, че в професионалните гимназии има и слети паралелки, както е било и през предходни години – две специалности в една паралелка. \r\nМарияна ВАЛЕНТИНОВА", "date": "2018.08.20", "title": "Варна: Над 300 са свободните места за прием на ученици след завършен седми клас в училищата от областта"}
{"url": "http://www.focus-news.net/news/2018/08/20/2557897/inzh-zlatyu-klichev-dgs-karlovo-pozharat-kray-grada-e-ovladyan-zasegnatata-plosht-e-okolo-80-100-dka.html", "text": "Пожарът край град Карлово е овладян, целият периметър е заграден с противопожарна просека. Това каза за  Радио „Фокус“ – Пловдив  инж. Златю Кличев, директор на Държавно горско стопанство – Карлово. По думите му на места има отделни възпламенявания, поради което през следващите поне два дни ще има дежурни, които да обхождат района на пожара и да реагират при нужда. „През нощта дежуриха 10 души. Тази сутрин към 06.30 часа те бяха сменени с други. Те обикалят периметъра с пръскачки допълнително навлажняват терена.  Ако има отделни възпламенявания, ние сме на място и реагираме бързо“, коментира Кличев. Той посочи, че теренът е изключително труден, с голям наклон от около 35 - 36 градуса, с урви и скали, с паднали дървета. „Още не може да се каже с точност, но засегнатата площ е някъде около 80 - 100 декара, предимно черен бор, но вътре има и широколистни видове. Няма опасност за хората, тъй като е налице около 200-метров пояс с широколистна гора между града и пожара. Разстоянието до първите къщи е не по-малко от 500-600 мера. Отдолу има река и асфалт, така че няма проблем. Надяваме се да не излезе силен вятър, тъй като вчера именно той затрудни работата“, коментира инж. Златю Кличев. \r\nТой подчерта, че важното при всеки пожар е да се реагира в първия час от възникването му. „Ние реагирахме на втория час. Закъсняхме поради трудния терен, но в рамките на ден успяхме да овладеем ситуацията. Вчера имахме 100 души на терен. Периметърът беше около 700 метра, а на всеки 7 - 8 метра имахме човек. На разположение бяха 40 войници от 61-ва Стрямска механизирана бригада, 40 души от ДГС - Карлово и 20 пожарникари. Вчера нямаше възможност да използваме хеликоптер, защото имаше голям вятър. След като вятърът утихна вече не беше необходимо, тъй като имахме достатъчно хора и вече бяхме заградили периметъра“, обясни директорът на Държавно горско стопанство – Карлово. Инж. Златю Кличев допълни, че в борбата с огнената стихия са участвали и доброволци. \r\nТони МИХАЙЛОВ", "date": "2018.08.20", "title": "Инж. Златю Кличев, ДГС - Карлово: Пожарът край града е овладян, засегнатата площ е около 80 - 100 дка"}
{"url": "http://www.focus-news.net/news/2018/08/20/2557908/sport-na-20-avgust-se-navarshvat-30-godini-ot-svetovniya-rekord-na-yordanka-donkova.html", "text": "На 20 август се навършват точно 30 години от един от звездните моменти на българския спорт. На тази дата през 1988 година Йорданка Донкова поставя своя пети световен рекорд на спринта на 100 метра с препятствия. На стадиона в Стара Загора тя спира хронометрите на 12,21 секунди, с което подобрява постижението на друга българка – Гинка Загорчева. През 1986 година Донкова подобрява световния рекорд четири пъти. Той се запазва цели 28 години и е подобрен чак през 2016-а година от Кендра Харисън. Преди върховото си постижения Донкова става олимпийска шампионка в Сеул през 1988-а година, а през 1992 година в Барселона печели бронз.", "date": "2018.08.20", "title": "Спорт: На 20 август се навършват 30 години от световния рекорд на Йорданка Донкова"}
{"url": "http://www.focus-news.net/news/2018/08/20/2557907/yuliyan-petrov-kt-podkrepa-utochnen-e-sastavat-na-rabotnata-grupa-koyato-shte-se-zaeme-s-predlozhenite-promeni-v-normativnata-baza-v-obrazovanieto.html", "text": "Уточнен е съставът на работната група, която ще се заеме с предложените промени в нормативната база и действащите политики. Това каза за  Радио „Фокус“ - Пловдив  Юлиян Петров, лидер на синдикат „Образование” към КТ „Подкрепа“. Очаква се тя да започне работа. От синдиката са предложени 20 конкретни идеи за промени в образованието. Част от тях са за промени в Наредба 8 за информацията и документите в системата на предучилищното образование, Наредба 10 за организация на дейностите в училищното образование, Наредба 11 за оценката на резултатите от обучението на учениците. „Един малък акцент е да преосмислим формата на НВО след 7 клас и дали този фокус към два предмета да остане или да го разширим. Защото в момента имаме един действа модел, но той е на база на дефицити по отношение на останалите учебно дисциплини и по отношение на другите компоненти в образованието като социализация, като възпитание“, каза още Петров. По думите му основното предложение на синдиката е да се въведе изучаването на предмет „гражданско образование“. „Нещо, което е много важно в него, е възпитанието, което е отделено и като конкретен компонент в новия закон и оценката на това възпитание липсва. Ние предлагаме при формиране на бала след 7 клас да има оценка възпитание. Нещо, което го има в няколко европейски страни по различни начини. Това би могло да помогне много в тази посока на преформатиране на визията на българското образование, с по-високи резултати и създаването на гражданското в училище, а не да очакваме един завършил ученик да се формира като гражданин“, каза още Петров. \r\nРаботодателски организации имат също над 20 конкретни предложения за промени в нормативната база и действащите политики. „Дано да се сучат всички тези промени, за да може учителят да бъде освободен от „игото на бумащината“ и да бъде предан на учениците, но това ще стане както с точните промени на нормативната база, така и с финансови средства, които би трябвало да подпомогнат учителя в някои дейности. Много от нещата се знаят от десетки години, но те не се променят. В Англия учителите не се занимават с комуникация с родителите или с това дали ученикът използва мобилния си телефон в час. С това се занимават други щатни служители, които не са педагози. Както и не е задължение учителят да охранява коридори, училищни дворове и още много други неща, които му пречат да бъде отдаден на своите ученици“, добави още синдикалистът. \r\nМария РУСЕВА", "date": "2018.08.20", "title": "Юлиян Петров, КТ „Подкрепа“: Уточнен е съставът на работната група, която ще се заеме с предложените промени в нормативната база в образованието"}
{"url": "http://www.focus-news.net/news/2018/08/20/2557909/plovdiv-pochinal-e-72-godishniyat-mazh-koyto-be-blasnat-ot-smetoizvozvasht-kamion-v-grada.html", "text": "Починал е 72-годишният мъж, който бе блъснат от сметоизвозващ камион в Пловдив, съобщиха за  Радио „Фокус“-Пловдив  от пресцентъра на УМБАЛ „Св. Георги“-Пловдив. Мъжът е починал през уикенда. „Фокус“  припомня, че около 08.45 часа на 7 август на кръстовището между ул. „Йордан Гавазов“ и ул. „Атон“ сметоизвозващ камион блъсна 72-годишен мъж, който е пресичал пътното платно. Пострадалият бе настанен в болница със сериозни наранявания. \r\nМария РУСЕВА", "date": "2018.08.20", "title": "Пловдив: Починал е 72-годишният мъж, който бе блъснат от сметоизвозващ камион в града"}
{"url": "http://www.focus-news.net/news/2018/08/20/2557906/targovishte-sluzhiteli-na-rspbzn-sa-spasili-72-godishen-mazh-padnal-v-chastichno-palna-s-voda-shahta.html", "text": "На 17 август 2018 г. служители на РСПБЗН-Търговище са помогнали на 72-годишен мъж, паднал в необезопасена шахта в близост до река Сива в Търговище. Това съобщиха от  ОДМВР-Търговище . Човекът се разхождал в близост и не е забелязал частично пълна с вода шахта, в която паднал. По думите му известно време никой не чул виковете му за помощ, докато впоследствие го чул гражданин и сигнализирал на тел.112. Сигналът е получен в 16.55 ч. Своевременно на мястото на инцидента е пристигнал дежурен екип на РСПБЗН-Търговище. Пожарникарите са извадили от шахтата с помощта на стълба гражданина, който не е пострадал при инцидента.", "date": "2018.08.20", "title": "Търговище: Служители на  РСПБЗН са спасили 72-годишен мъж, паднал в частично пълна с вода шахта"}
{"url": "http://www.focus-news.net/news/2018/08/20/2557893/po-razporezhdane-na-glavniya-prokuror-sotir-tsatsarov-po-povod-zk-olimpik-zapochva-proverka-na-komisiyata-za-finansov-nadzor.html", "text": "Главният прокурор Сотир Цацаров разпореди извършването на проверка по повод прекратяването на дейността на клона на ЗК „Олимпик“ у нас. Това съобщиха от пресцентъра на  Прокуратура на Република България . Предмет на проверката са начина на осъществяване на държавния застрахователен надзор от страна на Комисията, на ресорния ѝ заместник-председател, ръководещ управление „Застрахователен надзор“ и на това управление, по отношение на конкретния застраховател. Ще бъде проверено спазването на изискванията на закона за започване на дейността на клона на ЗК „Олимпик“ в България, изпълнението на правомощията от страна на надзорните органи по Кодекса за застраховането и Закона за Комисията за финансов надзор, както и упражняването на текущ надзор, включително след издадената забрана „Олимпик“ да сключва нови договори и да удължава срока на досегашните. \r\nПроверката се осъществява от прокурор от Върховната касационна прокуратура и е възложена на Държавна агенция „Национална сигурност“.", "date": "2018.08.20", "title": "По разпореждане на главния прокурор Сотир Цацаров по повод ЗК „Олимпик“, започва проверка на Комисията за финансов надзор"}
{"url": "http://www.focus-news.net/news/2018/08/20/2557910/veliko-tarnovo-48-godishen-shofyor-na-tovaren-avtomobil-e-zaginal-a-dvama-dushi-sa-postradali-pri-katastrofa-na-patya-mezhdu-selata-kesarevo-i-kavlak.html", "text": "48-годишен шофьор на товарен автомобил е загинал, а двама души са пострадали при катастрофа на пътя между селата Кесарево и Кавлак. Това съобщиха от  Областна дирекция на МВР – Велико Търново . Произшествието е станало в петък около 14.30 часа. По първоначална информация лек автомобил „Мерцедес“, управляван от 31-годишна жена от Варна, е предприел заобикаляне на внезапно появило се на пътното платно куче, навлязъл е в насрещната лента за движение и се е блъснал челно в товарен автомобил „Шкода Рапид“. Товарният автомобил е управляван от 48-годишен мъж от Варна. В резултат на удара е пострадала жената, шофирала „Мерцедес“-а, която е откарана във великотърновската болница в кома, както и пътник от същия автомобил, който след преглед е бил освободен за домашно лечение. Водачът на товарния автомобил също е откаран във великотърновсакта болница където по-късно е починал. На двамата шофьори са взети кривни проби за химичен анализ. Причините за произшествието са в процес на изясняване. По случая е започнато досъдебно производство.", "date": "2018.08.20", "title": "Велико Търново: 48-годишен шофьор на товарен автомобил е загинал, а двама души са пострадали при катастрофа на пътя между селата Кесарево и Кавлак"}
{"url": "http://www.focus-news.net/news/2018/08/20/2557913/ministar-nikolay-nankov-do-kraya-na-godinata-zapochvame-remont-na-oshte-tri-obekta-na-avtomagistralite-hemus-i-trakiya.html", "text": "До края на годината започваме ремонт на още три обекта на автомагистралите „Хемус“ и „Тракия“. Това каза министърът на регионалното развитие и благоустройството Николай Нанков на брифинг в Министерски съвет след среща с министър-председателя Бойко Борисов и министъра на финансите Владислав Горанов, предаде репортер на  Агенция „Фокус“ . \r\n„Имаме 17 съоръжения по автомагистрала „Тракия“ и автомагистрала „Хемус“, които са в лошо състояние. Миналата година ремонтирахме 7 съоръжения, а тази година - още 5. Три от тях са на автомагистрала „Хемус“ – съоръжението Коренишки дол при 37 км, съоръжението на 33 км в посока от Варна към София при тунел „Витиня“, съоръжението при „Потоп“. И две мостови съоръжения на автомагистрала „Тракия“ – на 20 км и на 37 км, което беше компрометирано след прелелия язовир край Ихтиман. Ресурсът за всички тези 17 мостови съоръжения е над 130 млн. лв.“, обясни Нанков. \r\nТой посочи, че до края на годината ще започне работа и по още три обекта. „Два на автомагистрала „Хемус“ и един на автомагистрала „Тракия“, за които ще създадем необходимата временна организация на движението. Знам колко е трудно за шофьорите, но призивът ми към тях е да бъдат търпеливи, защото всичко това е за тяхната безопасност. В пикови часове в почивните дни се образуват задръствания, но това е, с което разполага държавата, за да може нашите пътища да гарантират безопасното придвижване. Тежкотоварните автомобили по автомагистрала „Хемус“ са изведени по алтернативен маршрут, но съм убеден, че до 1 ноември ще приключим с тези ремонти и ще възстановим движението по тях“, обясни министърът. \r\nЦветилена СИМЕОНОВА", "date": "2018.08.20", "title": "Министър Николай Нанков: До края на годината започваме ремонт на още три обекта на автомагистралите „Хемус“ и „Тракия“"}
{"url": "http://www.focus-news.net/news/2018/08/20/2557914/d-r-emiliya-baeva-zam-kmet-na-dobrich-detsata-tryabva-da-se-otglezhdat-v-zdravoslovna-sreda.html", "text": "Децата трябва да се отглеждат в здравословна среда и съобразени с това условия. Това каза за  Радио „Фокус”  зам.-кметът на Добрич с ресор „Хуманитарни дейности“ д-р Емилия Баева. Тя посочи, че през летните месеци по график се извършват планови ремонти на фасадите на детски градини в Добрич, като целта е да се обхванат всички детски заведения, независимо от местонахождението - център или периферна част на града. Д-р Баева уточни, че руга цел е подобренията да бъдат качествени и затова се работи в по-бавно темпо. \r\n„Няма да бързаме. Три да оправим, но да не се налага догодина отново да се правят ремонти. Не бих искала някой да ми каже - те я направиха, но след няколко месеца фасадата отново се напука“, коментира зам.-кметът на Добрич. Д-р Баева подчерта, че лично наблюдава и контролира дейностите, защото това е грижата за децата, каквото им полага, и то на ниво. „Децата трябва да се отглеждат в здравословни и безопасни условия. Нашите усилия са насочени към това и мисля, че го постигаме“, каза д-р Баева, която е и педиатър с дългогодишна практика. Тя призова с общи усилия да бъдат спрени вандалските прояви в града и по-конкретно - спрямо детски заведения. Зам.-кметът посочи примери отскоро, когато една от детските градини в Добрич е била обект на посегателство от страна на вандали и то в следобедните часове, когато децата в детската градина имат обедна почивка и спят. Случаят е драстичен, защото става въпрос за чупене на прозорци втори път, след като са били счупени и сменени преди два дни. Вандалските прояви са засегнали санитарните помещения.  \r\n„Просто е изключително грозно.  Снимката на счупените шест прозореца на едно детско заведение, мисля, че няма да напусне години наред“, заяви д-р Емилия Баева. Единият нарушител е бил заловен от персонала. Апелът е към всички да не се допускат подобни прояви отново – към граждани и полиция, от която се очаква съдействие. Д-р Баева съобщи, че кметът на града Йордан Йорданов е провел разговор с началника на полицията в града с искане за помощ, за да могат подобни вандалски прояви да бъдат спрени.  \r\nЖулиета НИКОЛОВА", "date": "2018.08.20", "title": "Д-р Емилия Баева, зам.-кмет на Добрич: Децата трябва да се отглеждат в здравословна среда"}
{"url": "http://www.focus-news.net/news/2018/08/20/2557916/diyan-draganov-sayuz-na-balgarskite-avtomobilisti-varna-neobhodimo-e-da-se-obarne-vnimanie-na-distsiplinata-na-patya.html", "text": "Необходимо е да се обърне внимание на дисциплината на пътя. Това каза в интервю за  Радио „Фокус“ – Варна  Диян Драганов, председател на Съюза на българските автомобилисти във Варна. Той припомни, че през летните месеци трафикът по Черноморието е изключително натоварен и често има предпоставки за възникването на пътнотранспортни произшествия. Диян Драганов подчерта, че пътят Варна – Бургас е изключително опасен, с много завои и преминава през населени места, където има пешеходци. По думите му това създава реална опасност. Той добави, че на север от Варна – в посока курортните комплекси, трафикът трудно се поема от съществуващата републиканска мрежа. „Образуват се задръствания, особено сутрин и вечер, когато хората отиват и се връщат от плаж. Шофьорите са изнервени. Необходимо е търпение. Нека да обърнем внимание на дисциплината на пътя, да бъдем търпеливи, защото колкото и да бързаме, няма да спестим толкова много време. Несъобразената скорост е предпоставка за пътнотранспортно произшествие, а това не е необходимо на никого“, заяви Диян Драганов. \r\nМарияна ВАЛЕНТИНОВА", "date": "2018.08.20", "title": "Диян Драганов, Съюз на българските автомобилисти – Варна: Необходимо е да се обърне внимание на дисциплината на пътя"}
{"url": "http://www.focus-news.net/news/2018/08/20/2557900/vecherne-novosti-sarbiya-aleksandar-vuchich-donald-tramp-i-emanyuel-makron-shte-tarsyat-reshenie-za-kosovo.html", "text": "Президентът на Сърбия Александър Вучич на 11 ноември ще присъства на военен парад в Париж по повод стогодишнината от победата в Първата световна  война. Преди да се отправи към Франция, държавният глава ще се срещне с лидерите на Китай и Русия Си Дзинпин и Владимир Путин, пише  електронното издание на белградския ежедневник „Вечерне новости“ . \r\nСъгласно информацията на изданието, решаващата крачка към разрешаване на косвоския въпрос може да бъде направена именно през ноември, когато Вучич ще има възможност да се срещне с лидерите на Франция и САЩ Еманюел Макрон и Доналд Тръмп. \r\nНа 11 ноември те ще присъстват заедно на голям военен парад във френската столица по повод стогодишнината от победата в Първата световна война. Сръбският президент ще се възползва от тази възможност, за да обмени мнения за Косово с някои от водещите световни лидери и да се опита да получи подкрепата им за компромисно решение на проблема, обяснява вестникът. \r\nСрещите в Париж, продължава „Новости“, може да са кулминацията на дипломатическата офанзива на Вучич за намиране на взаимноприемливо решение на косовския въпрос, защото само няколко дни по-рано той ще има разговори с руския президент Владимир Путин. Той ще присъства на военен парад в Белград също по случай вековния юбилей от победата в ПСВ. Събитието в Белград първоначално бе планирано за 11 ноември, но впоследствие бе изтеглено за по-рано през ноември. \r\nПреди това Вучич ще представи своите възгледи за Косово пред световните лидери по време на сесията на Общото събрание на ООН, която ще се състои на 25 септември в Ню Йорк и от там ще лети за Пекин, където ще се срещне с китайския президент Си Дзинпин. \r\n„Новости“ коментира, че сбирката във Франция е особено важна за Белград, защото неговите аргументи биха могли да придобият значимост поради спомените за ролята и жертвите на  Сърбия през Първата световна война. Макрон, като един от най-влиятелните хора в Европейския съюз, по време на последната си среща с Вучич за първи път изрази готовност Франция да отстъпи от твърдата си позиция по отношение на независимостта на Косово. След това той подкрепи компромисно решение на проблема, формулировка, която все повече се използва от администрацията на Тръмп в последно време, отбелязва белградското издание. \r\nВестникът посочва, че парадът в Париж, след Общото събрание на ООН, ще бъде нова възможност в рамките на само три месеца за среща с Тръмп. Американските представители значително смекчиха риториката си за Косово през последните месеци и вместо за примиряване с реалността сега започнаха да призовават Белград и Прищина да потърсят „творческо решение“. Мнозина разбраха тази позиция като подкрепа за предложението на Вучич за „демаркация“ (разграничение на териториите между албанците и сърбите – бел. „Фокус“). Германия обаче остава твърдо против, а канцлерът Ангела Меркел многократно повтори мнението, че няма да има промяна на границите на Балканите. \r\n„Новости“ смята, че забавянето на диалога Белград – Прищина може да се дължи на отказа на албанските представители да изпълнят ангажимента си за утвърждаване на статут на „Общността на сръбските общини“(ОСО). Следващият кръг от преговорите между Сърбия и Косово в Брюксел е насрочен за септември, но Белград изисква преди да започнат разговорите да започне формирането на ОСО. Мениджърският екип, в който влизат и представители на косовските сърби, вече е завършил работата върху статута на ОСО и сега се очаква той да бъде представен в Брюксел. Това, според информацията на изданието, може да се случи в началото на септември, след завръщането на администрацията от лятната ваканция. \r\nПревод и редакция:", "date": "2018.08.20", "title": "„Вечерне новости“ (Сърбия): Александър Вучич, Доналд Тръмп и Еманюел Макрон ще търсят решение за Косово"}
{"url": "http://www.focus-news.net/news/2018/08/20/2557918/stara-zagora-v-grada-shte-se-provede-vtoroto-izdanie-na-natsionalnoto-sastezanie-po-debati-zagorka-open.html", "text": "Второто издание на Национално състезание по дебати „Загорка Open“ 2018 г. ще се проведе на 25 август 2018 г. в Стара Загора. Това съобщиха от пресцентъра на  Общината . Организатор и домакин е клуб „Дебати“ към Центъра за подкрепа за личностно развитие към Община Стара Загора. Състезанието събира едни от най-силните дебатьори в страната и се ръководи от най-добрите съдии. В тазгодишното издание участват 12 отбора от клубовете по дебати в София, Пловдив, Пазарджик, Русе и Сливен. Главни съдии ще бъдат Румяна Пенева, председател на Асоциация Дебати - България и Цочо Бошнаков, заместник-председател на Асоциацията. \r\nФорматът на състезанието е Британски парламентарен дебат – предполагащ разгръщането на спора в две надграждащи се линии – на две правителства и две опозиции. Темите се избират от съдиите и се съобщават преди началото на всеки кръг. За определяне на победителите ще се играят три кръга с елиминации и финал. \r\nСъстезанието ще се проведе в сградата на Основно училище „Кирил Христов“. Началото на първи кръг е в 10.00 часа, а финалът ще започне в 17.30 часа.", "date": "2018.08.20", "title": "Стара Загора: В града ще се проведе второто издание на Националното състезание по дебати „Загорка Open“"}
{"url": "http://www.focus-news.net/news/2018/08/20/2557917/d-r-vasislav-petrov-direktor-na-oblastnata-bolnitsa-v-sliven-nyama-schupvaniya-na-rebrata-na-pochinalata-v-petak-rodilka.html", "text": "Няма счупвания на ребрата на починалата в петък родилка. Това съобщи пред журналисти директорът на лечебното заведение д-р Васислав Петров във връзка с починалата в петък родилка Ренета Томова, предаде репортер на  Радио „Фокус“ – Сливен . Д-р Петров уточни, че досега в лечебното заведение не са постъпвали жалби срещу лекаря, извършил раждането – д-р Таня Пашева.  Според него екипът е предприел необходимите действия, за да се изроди бебето нормално. „Раждането на Рената Томова е започнало нормално, но при навлизане на детето в родовия канал, напъните са отслабнали. Затова се наложило да бъде приложен инструментален метод – форцепс. Ренета е загубила около 500 мл. кръв, при раждане без усложнения кръвозагубата е около 300 мл.“, уточни лекарят. „След раждането на Ренета Томова и бебето й е бил направен скенер. Той не е установил счупвания на ребра“,  категоричен бе директорът на МБАЛ – Сливен. Усложненията при родилката  са настъпили ден и половина по-късно, когато Ренета Томова е настанена в реанимация с белодробен оток и високо кръвно. Там тя е починала“, поясно д-р Петров. „Ние повече от всички искаме да разберем причината за смъртта. Затова очакваме и резултатите от аутопсията“, заяви д-р Васислав Петров. Той бе категоричен, че в случая са били предприети всички необходими мерки за спасяване живота на детето. „При започнало раждане, и навлизане на бебето в родовия канал, е късно за други методи като секцио“, поясни лекарят. Д-р Петров допълни, че това е първият случай на смърт на родилка в МБАЛ „Д-р Иван Селимински“ от десетилетие насам. Статистиката показвала, че в страната смъртните случаи след раждане са 1 на 12 000 раждания. В САЩ, например, смъртността била 1 на 4 000. „Преди България, положението е  по-добро само в Швеция и Норвегия“, уточни д-р Васислав Петров. Той допълни, че резултатите от вътрешната проверка ще бъдат оповестени, едва след като аутопсията установи причината за  смъртта на Ренета Томова.  \r\nЛюдмила ЙОРГОВА", "date": "2018.08.20", "title": "Д-р Васислав Петров, директор на областната болница в Сливен: Няма счупвания на ребрата на починалата в петък родилка"}
{"url": "http://www.focus-news.net/news/2018/08/20/2557919/telma-makedoniya-nikola-dimitrov-e-na-poseshtenie-vav-vashington-kadeto-shte-se-sreshtne-s-mayk-pompeo.html", "text": "Министърът на външните работи на Македония Никола Димитров е на работно посещение във Вашингтон от 20 до 22 август по покана на държавния секретар на САЩ Майк Помпео, предава  скопският телевизионен канал „Телма“ . \r\nКакто е съобщило македонското външнополитическо ведомство, освен среща с Помпео, са предвидени преговори с други високопоставени представители на американската администрация от Съвета за национална сигурност, Държавния департамент, Конгресът, както и представители на неправителствени организации и други институции във Вашингтон. \r\nПревод и редакция:", "date": "2018.08.20", "title": "„Телма“ (Македония): Никола Димитров е на посещение във Вашингтон, където ще се срещне с Майк Помпео"}
{"url": "http://www.focus-news.net/news/2018/08/20/2557912/boris-popivanov-tselta-na-bsp-s-viziya-za-balgariya-e-problemite-da-se-reshavat-v-tsyalostnost-a-ne-da-se-gasyat-pozhari.html", "text": "Целта на БСП с „Визия за България“ е проблемите да се решават в цялостност, а не да се „гасят пожари“. Това каза политологът Борис Попиванов в интервю за  Агенция „Фокус“  за проекта на левицата „Визия за България“. По думите му гасенето на пожари се е превърнало в една трайна характеристика на българското управление в последните години. „С този документ „Визия за България“ на първо място БСП се опитва да докаже, че е програмна партия, каквито са повечето леви партии в света и в Европа. Тя се опитва да предложи на българското общество  проблемите на България и перспективата й да бъдат  разглеждани в тяхната съвкупност“, каза Попиванов. Според него предимството на тази инициатива на левицата е, че тя се старае да предложи нещо ново. Според него това е доста по-различно от досега предприеманото от нея. „Идеята е  документът, който изнася за разглеждане да бъде в диалог с обществото, със заинтересованите организации, с гражданите, а не просто партиен документ“, коментира още политологът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.20", "title": "Борис Попиванов: Целта на БСП с „Визия за България“  е проблемите да се решават в цялостност, а не да се „гасят пожари“"}
{"url": "http://www.focus-news.net/news/2018/08/20/2557911/d-r-vasislav-petrov-direktor-na-oblastnata-bolnitsa-v-sliven-autopsiyata-na-pochinalata-v-petak-rodilka-reneta-tomova-shte-bade-napravena-ot-sadebni-lekari-ot-stara-zagora.html", "text": "Ръководството на областната болница в Сливен е започнало вътрешно разследване по случая с починалата в петък родилка Ренета Томова. Това съобщи пред журналисти директорът на лечебното заведение д-р Васислав Петров, предаде репортер на  Радио „Фокус“ – Сливен . „Тази сутрин от следствието са изискали цялата документация от раждането и последвалите действия на лекарите. Разпоредена е тройна съдебномедицинска експертиза. Аутопсията ще бъде направена от съдебни лекари от Стара Загора. Все още се уточнява дали тялото ще бъде изследвано в Сливен или ще бъде пренесено в Стара Загора“, допълни д-р Петров.  „Становище на лекарската комисия няма да има, докато не бъдат готови резултатите от аутопсията“, уточни Петров. „Изказваме своите най- дълбоки съболезнования на родителите. И ние като тях искаме да разберем причината за смъртта на младата жена. Ако бъде доказано, че има пропуски от наша страна, ще  бъдат предприети съответните мерки, не само от страна на лечебното заведение, но и от други институции. Не бива обаче предварително да се режат глави“, категоричен бе директорът на МБАЛ „Д-р Иван Селимински“.  \r\nДнес бебето на Ренета Томова, Мария, ще бъде прегледано от кардиолог. „Лекарите са установили лек сърдечен шум и е назначена консултация със специалист. Отокът от инструменталното раждане вече е спаднал, остава  парезата на едната ръчичка на бебето. Лекарите се надяват тя да отмине след подходяща рехабилитация. Общото състояние на Мария е добро, тя се храни“, уточни д-р Васислав Петров.  \r\nРенета Томова почина в сливенската болница в петък, един ден след раждането на дъщеря си Мария. В града трети ден семейството и приятели на загиналата настояват пред областната болница, ако смъртта на Ренета е причинена от лекарска грешка, да има наказани.  \r\nЛюдмила ЙОРГОВА", "date": "2018.08.20", "title": "Д-р Васислав Петров, директор на областната болница в Сливен: Аутопсията на починалата в петък родилка Ренета Томова ще бъде направена от съдебни лекари от Стара Загора"}
{"url": "http://www.focus-news.net/news/2018/08/20/2557924/pazardzhik-obshtina-belovo-ima-sklyuchen-dogovor-po-programa-start-na-karierata.html", "text": "Кметът на Община Белово е сключил един договор по програма „Старт на кариерата“, съобщиха за  Радио „Фокус“ – Пазарджик  от Общината. Има сключен трудов договор с едно лице за период от 9 месеца. Стойността на програмата е 4 950 лева, като основната цел на проекта е да бъдат осигурени възможности за придобиване на трудов стаж на безработни младежи, завършили висше образование, с цел улесняване на прехода между образование и заетост. Този проект се реализира ежегодно в общината, тъй като един от приоритетите в работата и е осигуряване на заетост на млади висшисти. Показателно за успеха на програмата е осигурената от кмета на Община Белово продължаваща заетост след приключване на дейностите по проекта на две лица, били обект на програмата през 2017 година. Общината осигури дългосрочна трудова заетост на лицата по завършената им степен на образование и специалност. \r\nВаня НИКОЛОВА", "date": "2018.08.20", "title": "Пазарджик: Община Белово има сключен договор по програма „Старт на кариерата“"}
{"url": "http://www.focus-news.net/news/2018/08/20/2557921/spetsialisti-ot-voennomeditsinska-akademiya-izvarshiha-uspeshna-chernodrobna-transplantatsiya-na-50-godishen-mazh.html", "text": "Специалисти от Военномедицинска академия извършиха поредна чернодробна трансплантация. Това съобщиха от пресцентъра на  ВМА . Реципиентът е 50-годишен мъж, а донорът – мъж на 53 години. \"Пациентът е в добро състояние, контактен и адекватен\", заяви проф. д-р Никола Владов, началник на Клиника по чернодробно-панкреатична и трансплантационна хирургия. \r\nСложната интервенция бе извършена от младите надежди на чернодробната трансплантология в България. Трансплантационният екип бе ръководен от доц. Васил Михайлов, доц. Иван Василевски и д-р Радослав Костадинов. Експлантационният екип, който летя със самолет C-27J “Спартан” до гр. Велико Търново, включваше доц. Ивелин Такоров и д-р Цонка Луканова. Екипите се допълваха от анестезиолозите д-р Мария Абрашева, д-р Едлир Груда, както и медицинските сестри Ивелина Ефремова, Камелия Димитрова, Диляна Костадинова и Недялка Петришка. \r\nДобрите резултати са израз на приемствеността, непрекъснатостта, системните действия и усилия през годините за развитие на трансплантологията във Военномедицинска академия. \r\nРъководството на болницата изказва своята изключителна благодарност към близките на донора, които въпреки трудния за тях момент, са разрешили експлантацията, благодарение на която ще бъде спасен човешки живот. Благодарности се отправят и зкъм екипите на Военновъздушните сили, както и на главен комисар Христо Терзийски - директор на Главна дирекция “Национална полиция”, за оказаното съдействие за реализиране на донорската ситуация.", "date": "2018.08.20", "title": "Специалисти от Военномедицинска академия извършиха успешна чернодробна трансплантация на 50-годишен мъж"}
{"url": "http://www.focus-news.net/news/2018/08/20/2557926/veliko-tarnovo-5-tona-slanchogled-sa-izgoreli-pri-intsident-s-veyalka-v-selo-gorna-studena.html", "text": "5 тона слънчоглед са изгорели при инцидент с веялка в село Горна Студена. Сигнал за инцидента е получен в 11.00 часа вчера. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. Огънят е тръгнал от нарушена технология и е унищожил пет тона фураж. Пострадали няма. Произшествието е ликвидирано от огнеборци от Свищов и екип на Кризисния център в село Овча могила.  \r\nЛуиза ТРАНЧЕВА", "date": "2018.08.20", "title": "Велико Търново: 5 тона слънчоглед са изгорели при инцидент с веялка в село Горна Студена"}
{"url": "http://www.focus-news.net/news/2018/08/20/2557920/makfaks-makedoniya-malniya-ubi-momche-v-moreto-kray-split.html", "text": "Хърватското адриатическо крайбрежие бе обхванато от лошо време в неделя. Както съобщават хърватските медии, едно момче е ударено от мълния, докато е излизало от морето на плажа в Мутограс и е загинало, предава  македонската агенция „Макфакс“ . \r\nНезависимо, че линейката е пристигнала на мястото на нещастието много бързо, момчето е издъхнало. Подробностите на инцидента все още се изясняват. Според неофициална информация, става дума за 26-годишно момче от Босна и Херцеговина. \r\nОчевидци на нещастието са заявили пред „Слободна Далмация“, че във водата с момчето е било и момиче. „В морето удари мълния, чух вик и тогава разбрах, че се е случила трагедия. Момичето, което беше до него не пострада и започна да извлича момчето от водата“, е заявил очевидец. \r\nПревод и редакция:", "date": "2018.08.20", "title": "„Макфакс“ (Македония): Мълния уби момче в морето край Сплит"}
{"url": "http://www.focus-news.net/news/2018/08/20/2557923/plovdiv-zhitelite-na-pet-sela-ot-oblastta-sa-bez-voda-zaradi-avarii.html", "text": "Жителите на пет села на територията на Пловдивска област са без вода заради възникнали аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. С нарушено водоподаване днес са жителите на селата Михилци, Брестник, Златосел, Дрангово и Добростан. Без вода са и част от жителите на село Белащица, заради авария на водопровод на ул. „Спартак“. Не е посочен краен срок за отстраняване на авариите и съответно за възстановяване на нормалното водоподаване към засегнатите абонати. \r\nС нарушено водоподаване днес са и жителите на кварталите „Гонда вода“, „Изток“ и „Христо Ботев“ в град Асеновград, заради авария на водопровод на ул. „Прапорчик Вишняков“. Екипите отстраняват възникнали аварии и на територията на град Пловдив. Без вода за неопределен период от време са живущите в района на улиците „Съгласие“, „Кирил и Методий“ и „Братя Бъкстон“. До 15.00 часа днес домакинствата в района на улиците „Тракия“ и „Бузлуджа“ в града ще бъдат с нарушено водоподаване, заради изграждане на ново сградно водопроводно отклонение. \r\nТони МИХАЙЛОВ", "date": "2018.08.20", "title": "Пловдив: Жителите на пет села от областта са без вода заради аварии"}
{"url": "http://www.focus-news.net/news/2018/08/20/2557925/dobrich-zapochna-prisaedinyavane-na-abonati-kam-nov-vodoprovod-v-rayona-na-ulitsite-klisura-omurtag-i-dimitar-spisarevski.html", "text": "Започна присъединяване на абонати към нов водопровод в района на улиците „Клисура“, „Омуртаг“ и „Димитър Списаревски“ в Добрич. Дейностите ще продължат до 24 август, предаде кореспондентът на  Радио „Фокус” – Варна . В посочения период всеки работен ден, от 09.00 до 17.00 часа, ще бъде спирано водоподаването в участъка от бул. „Добричка епопея“ до ул. „Никола Бозвели“, по ул. „Омуртаг“ от ул. „Панайот Волов“ до  ул. „Клисура“ и по ул. „Димитър Списаревски“ от бул. „Добруджа“ до ул. „Георги Кирков“. Таиз седмица по график ще се работи по лот 2 от „Интегриран проект за подобряване на водния сектор в град Добрич“ по ул. „Иларион Макариополски“, ул. „Иван Рилски“, ул. „Добричка епопея“, ул.„Панайот Хитов“, водопровод към кв. „Рилци“ с начало от ул. „Св. П. Атанасов“, ул. „Цар Самуил“, ул. „Георги Кирков“, ул. „Цар Самуил“, ул. „Никола Бозвели“, ул. „Бачо Киро“, ул. „Княз Дондуков“, ул. „Ген. Цимерман“. По лот 3 се работи по ул. „Стефан Стамболов“ от ж. к. „Дружба“ 4 до ул. „Никола Петков“, ул. „Самарско знаме“, ул. „Черно море“, ул. „Божур“, ул. „Опълченска“, ул. „Ясна поляна“ от „Агликина поляна“ до ул. „Теменуга“, ул.‘Ясна поляна“ от ул. „Теменуга“ до „Русалка“, ул. „Ропотамо“, ул. „Синчец“ и ул. „Ком“, кв. „Строител“, ул. „Бачо Киро“, ул. „Перущица“, „Добротица“ клон 9908. За лот 3 графикът е до 26 август, а за лот 2 – до 24 август включително.  \r\nЖулиета НИКОЛОВА", "date": "2018.08.20", "title": "Добрич: Започна присъединяване на абонати към нов водопровод в района на улиците „Клисура“, „Омуртаг“ и „Димитър Списаревски“"}
{"url": "http://www.focus-news.net/news/2018/08/20/2557915/hurryiet-turtsiya-amerikanskoto-posolstvo-v-turtsiya-potvardi-che-e-strelyano-po-sgradata-nyama-zhertvi.html", "text": "Посолството на САЩ в Анкара е атакувано от неидентифициран нападател, който е стрелял няколко пъти от колата си на 20 август сутринта, уцелвайки стъкло и кабинката на охраната, но без да наранява никой, пише  електронното издание на вестник Hurryiet . \r\n„Можем да потвърдим, че в посолството на САЩ сутринта е имало инцидент. Нямаме информация за ранени хора и в момента провеждаме разследване по случая“, заяви говорителят на американското дипломатическо представителство Дейвид Гейнър пред „Хюриет“. \r\n„Благодарим на турската национална полиция за бързата й реакция“, добави той. \r\nЧастната телевизия CNN Turk съобщи, че инцидентът се е случил в около 05:00 и нападателите са избягали в бяла кола. Турската полиция също е започнала разследване на атаката и издирва извършителите, отбелязва вестникът. \r\nОт кабинета на губернатора на Анкара съобщиха, че срещу сградата са произведени шест изстрела, три от които в металната врата и стъкления панел на кабинката на охраната. \r\n„Хюриет“ коментира, че инцидентът се случва в момент, в който отношенията между Анкара и Вашингтон се намират на безпрецедентно ниво във връзка с продължаващия арест на американския пастор Андрю Брънсън. САЩ наложиха санкции на Турция и обещаха да продължат с нови ограничителни мерки, ако християнският пастор не бъде освободен незабавно. \r\nВ миналото, припомня вестникът, посолството на САЩ в Анкара и Генералното консулство на страната в Истанбул са били мишена на многобройни атаки. \r\nПревод и редакция:", "date": "2018.08.20", "title": "Hurryiet (Турция): Американското посолство в Турция потвърди, че е стреляно по сградата, няма жертви"}
{"url": "http://www.focus-news.net/news/2018/08/20/2557922/ministar-kiril-ananiev-razporedi-proverki-v-mbal-d-r-ivan-seliminski-sliven.html", "text": "Министърът на здравеопазването Кирил Ананиев разпореди проверки в МБАЛ „Д-р Иван Селимински” - Сливен във връзка с починала родилка в лечебното заведение. Това съобщиха от пресцентъра на  Министерството на здравеопазването . Екип на РЗИ - Сливен е в болницата веднага след като е получена информация за случая. Днес в МБАЛ „Д-р Иван Селимински” - Сливен започват проверка и експерти от Изпълнителна агенция „Медицински одит”.", "date": "2018.08.20", "title": "Министър Кирил Ананиев разпореди проверки в МБАЛ „Д-р Иван Селимински” – Сливен"}
{"url": "http://www.focus-news.net/news/2018/08/20/2557931/krasimir-georgiev-zam-kmet-na-dupnitsa-v-hod-e-protsedura-za-izbor-na-izpalniteli-za-remont-na-golyama-chast-ot-ulitsite-v-grada.html", "text": "В ход е процедура за избор на изпълнители за ремонт на голяма част от улиците в Дупница. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му вече са отворени ценовите оферти на кандидатите по най – голямата и важна обществена поръчка за Дупница, включена в проекта „Интегриран градски транспорт“. Офертите са с прогнозна стойност близо 3 000 000 лева без ДДС. Инфраструктурният проект включва проектиране, строително-монтажни дейности и авторски надзор за рехабилитация, включваща полагане на нови пътни и тротоарни настилки, маркировка, поставяне на пътни знаци. „По трасето се започва работа още от следващата седмица с подмяна на водопровод, а от средата на месец септември и на канал. На по-късен етап улиците ще бъдат изцяло ремонтирани и надземно”, каза Красимир Георгиев. Община Дупница е спечелила проекта през 2016 година и е започнала процедурите по избор на изпълнители за различните дейности. Фирма-фантом е блокирала за близо година изборът на изпълнител още на ниво – обявление през миналата година. След дълги съдебни процедури Община Дупница е спечелила делата и продължава реализирането на проекта. \r\nВенцеслав ИЛЧЕВ", "date": "2018.08.20", "title": "Красимир Георгиев, зам.-кмет на Дупница: В ход е процедура за избор на изпълнители за ремонт на голяма част от улиците в града"}
{"url": "http://www.focus-news.net/news/2018/08/20/2557928/st-komisar-nikolay-dimov-od-mvr-smolyan-napadeniyata-nad-obsluzhvasht-personal-v-hoteli-ne-sa-harakterni-za-regiona-na-smolyan.html", "text": "В област Смолян няма случаи на нападения на обслужващ персонал в хотелските комплекси. Това каза за  Радио „Фокус“ – Смолян  старши комисар Николай Димов, директор на Областна дирекция на МВР – Смолян. По думите му този вид нападения не са характерни за нашия регион. „Туристите при нас са предимно семейства. Туризмът тук е съвсем различен и тези деяния не са характерни за региона. Туризмът в област Смолян не е като така наречения алкохолен туризъм по морето или в Банско. През последните една - две години няма такива случаи. Имало е пререкания за неплатени сметки в хотелите, но това са различни неща, а прояви на агресия не са регистрирани“, коментира ст. комисар Димов. \r\nТой подчерта, че не са малко обаче проявите на неподчинения, агресия и нарушаване на неприкосновеността на полицейските служители. За по-сериозните от тях се образуват досъдебни производства за хулиганства, други се санкционират с глоба – обикновено при тях става въпрос за хора в нетрезво състояние или в състояние на афект. „В национален мащаб също е така. Най-много е агресията и проявите на насилие спрямо полицейските служители от всички видове професии. Миналата година беше отчетено, че при 25 нападения над медицински персонал в нашия сектор са над 200. Това е част от нашата професия – като се ходи при пияни, дрогирани, психично болни, се случват такива неща, но те са част от работата“, посочи ст. комисар Димов. Той отбеляза, че в област Смолян тези случаи са над 10 на година. „Затова и законодателят е предвидил като помощния на полицейските служители да използват физическа сила и помощни средства спрямо такива лица\", каза още директорът на ОД МВР – Смолян. \r\nНели ГЕРГЬОВСКА", "date": "2018.08.20", "title": "Ст. комисар Николай Димов, ОД МВР – Смолян: Нападенията над обслужващ персонал в хотели не са характерни за региона на Смолян"}
{"url": "http://www.focus-news.net/news/2018/08/20/2557929/prof-dimitar-genchev-sled-1923-g-partiyata-na-sakazov-tarpi-krah-a-tazi-na-blagoev-se-razviva-v-bkp-i-sled-9-septemvri-1944-g-poema-upravlenieto-na-stranata.html", "text": "След 1923 г. партията на Янко Сакъзов търпи крах, а тази на Димитър Благоев се развива в БКП и след 9 септември 1944 г. поема управлението на страната. Това каза главният редактор на списание „Понеделник“ проф. Димитър Генчев в интервю за  Агенция „Фокус“   за разделянето на тесни  и широки социалисти на 20 август 1892 г. Той поясни, че  в известен смисъл, в определени години партията на Сакъзов печели повече привърженици. „Става дума за преброяването при общински и парламентарни избори,  но в други с развитието на промишлеността Благоевата партия надминава по брой привърженици другата“, каза проф. Генчев. По думите му най-важното е, че до 9 юни 1923 г. противоречията между тези две партии, макар и много дълбоки не преминават границата на непоносимостта, както става в други страни. „Има едно взаимно уважение, заедно с неприкриване от постоянното си раздразнение на едно или друго решение на определено партийно ръководство“, каза проф. Генчев. Той подчерта, че и двете партии имат европейско политическо поведение и следват европейските политически стандарти.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.20", "title": "Проф. Димитър Генчев: След 1923 г. партията на Сакъзов търпи крах, а тази на Благоев се развива в БКП и след 9 септември 1944 г. поема управлението на страната"}
{"url": "http://www.focus-news.net/news/2018/08/20/2557927/tass-provezhda-se-vnezapna-proverka-na-boynata-gotovnost-na-tsentralniya-i-iztochniya-voenni-okrazi-v-rusiya-po-razporezhdane-na-vladimir-putin.html", "text": "Внезапна проверка на бойната готовност започна в съединенията и войнските части от Централния (ЦВО) и Източния военни окръзи (ИВО) на Руси,както и в далечната и военно-транспортната авиация на страната по решение на върховния главнокомандващ Владимир Путин, предава  ТАСС , като се позовава на съобщение от министъра на отбраната Сергей Шойгу. \r\nПо неговите думи, в навечерието на мащабните военни учения „Изток-2018“ на източния театър на военните действия се провеждат комплекс от 16 специални учения. \r\n„Днес в 05:00 московско време в съответствие с решението на върховния главнокомандващ на Въоръжените сили на Русия в планови ред органите на военното управление със съединенията и войнските части на ИВО,ЦВО, ВДВ, далечната и военно-транспортната авиация пристъпиха към изпълнение на мероприятия за привеждане във висша степен на бойна готовност“, заяви Шойгу. \r\nПревод и редакция:", "date": "2018.08.20", "title": "ТАСС: Провежда се внезапна проверка на бойната готовност на Централния и Източния военни окръзи в Русия по разпореждане на Владимир Путин"}
{"url": "http://www.focus-news.net/news/2018/08/20/2557930/stara-zagora-nad-100-signala-sa-postapili-na-bezplatniya-goresht-telefon-na-obshtinata-v-dnite-ot-17-do-19-avgust.html", "text": "На безплатния горещ телефон на Община Стара Загора - 0800 157 37, в дните от 17 до 19 август, са отчетени над 100 сигнала. Това съобщиха от пресцентъра на  Община Стара Загора . Граждани са информирали за около 20 неправилно паркирани МПС в града. В процедура по доброволно/принудително премахване е включен автомобил, паркиран до блок №49 на ул. „Стефан Сливков“. Проверка е извършена по сигнал на старозагорец за пребоядисване на автомобил на тротоара, пред гараж на адрес ул. „Стефан Караджа“ №128. Установено е облепяне на МПС с вестници, но същото е било прибрано в гаражната клетка. Съставен е протокол на собственика на автомобила с предупреждение да не се извършват ремонтни дейности върху тротоара.  \r\nПостъпило е оплакване за неспиране на автобус по Линия №13 на спирка „ДЗУ“. При наличие на нарушение ще последва санкция за шофьора, спрямо Вътрешния правилник на дружеството.  \r\nАкт за установяване на административно нарушение е съставен на група хора, които са разглобявали бойлери и климатици до контейнер за смет, в пресечката на бул. „Славянски“ и ул. „Стефан Караджа“. Същата санкция е наложена, след проверка по сигнал, на гражданин, режещ корени  на дърво за осигуряване на достъп до гараж на ул. „Граф Игнатиев“, в близост до пресечката с ул. „Ангел Кънчев“.  \r\nПредписание е съставено на отговорник на търговски обект за препречване на тротоарна площ при отваряне на вратите на павилион.  \r\nНа Горещия телефон е съобщено още за компрометирани вратички на детска площадка в района на блок №149 на ул. „Христо Ботев“. Обезопасен е шадраван в парк „Тракия“.   \r\nНад 20 са сигналите за шумни компании в паркове и междублокови пространства, както и оплакванията от силна музика от заведения в града. Информация е подадена още за шум от ремонтни дейности в жилищни сгради, както и за фойерверки в тъмната част на деня.  \r\nСлед получени обаждания на Горещия телефон е отремонтирано улично осветление. Отстранени са изсъхнали клони от дървета. Постъпило е искане за поставяне на контейнер в квартал „Ремиза“, който да е част от общинската система за разделно събиране и повторно използване на дрехи, обувки и домашен текстил.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.08.20", "title": "Стара Загора: над 100 сигнала са постъпили на безплатния горещ телефон на Общината в дните от 17 до 19 август"}
{"url": "http://www.focus-news.net/news/2018/08/20/2557932/sliven-zamestnik-kmetat-pepa-chilikova-poseti-sdruzhenie-lekari-na-sveta.html", "text": "Заместник-кметът Пепа Чиликова посети сдружение „Лекари на света“, съобщиха от  Община Сливен . На срещата участва и Ариа Рибериас, представител от Френския културен институт в София. По време на дискусията бяха представени дейностите, които сдружението осъществява при семейното планиране и добрите резултатите, които са отчетени. Екипът работи предимно в квартал „Надежда“ със здравни медиатори, чиято цел е да запознаят младите бъдещи майки с проблемите, свързани с нежеланата бременност, детската смъртност, както и видовете контрацепция. \r\nВ рамките на деня е предвидено посещение в квартал „Надежда“, където представителят от Френския културен институт ще се запознае на място с обстановката и спецификата на квартала. \r\nВ град Сливен сдружението работи от 2009 година и е част от сдружение „Лекари на света“ – Франция.", "date": "2018.08.20", "title": "Сливен: Заместник-кметът Пепа Чиликова посети сдружение „Лекари на света“"}
{"url": "http://www.focus-news.net/news/2018/08/20/2557933/ministar-vladislav-goranov-shte-imame-sreshta-s-kiparskiya-poslanik-za-da-razberem-kakav-e-statusat-na-kompaniyata-olimpik-v-kipar-kam-momenta-za-da-znaem-kak-da-deystvame.html", "text": "Ще имаме среща с кипърския посланик, за да разберем какъв е статусът на компанията „Олимпик“ в Кипър към момента, за да знаем как да действаме. Това каза министърът на финансите Владислав Горанов на брифинг в Министерски съвет след среща с министър-председателя Бойко Борисов във връзка с фалиралата кипърска застрахователна компания „Олимпик“, предаде репортер на  Агенция „Фокус“ . \r\n„По време на срещата коментирахме действията и бездействията, довели до фалита на кипърската компания „Олимпик“. Чуха се много спекулации, някои от които бързам да опровергая. Българският кодекс за застраховане предвижда клоновете на юридически лица, предлагащи застрахователна дейност на територията на ЕС, да внасят вноски в един от гаранционните фондове – фондът, който служи за покритие на щети при липса на застраховка „Гражданска отговорност“ и при липса на установен причините. Това  е, което компанията „Олимпик“ е правила като вноски в гаранционните системи на българската застрахователна система и което се използва за обезщетяване на причинени на трети застраховани лица щети. В този смисъл в българското и в европейското законодателство липсва основание, тъй като подобни вноски не е следвало да бъдат направени, застрахованите в компанията „Олимпик“ да се обезпечат от гаранционните фондове“, коментира Горанов. \r\nТой обясни, че тези български граждани, които имат вземания поради неприключили застраховки, които са прекратени – по изчисления на Комисията за финансов надзор (КФН) са малко под 10 млн. лв., автоматично стават кредитори на гръцкия фонд и на дружеството по несъстоятелност в Гърция. „Това, което българската държава ще направи - още днес по дипломатичен път сме повикали в 14.00 часа при министър Екатерина Захариева кипърския посланик, на когото ще зададем няколко основния въпроса, за които ще искаме съдействие на официалните кипърски власти – какъв е статусът на компанията в Кипър в момента и дали дружеството се прекратява поради несъстоятелност или на друго основание. Ако се прекратява поради несъстоятелност, българските граждани, които са кредитори, ще имат право да получат обезщетение от кипърския фонд за обезпечаване. Ако дружеството се прекратява на друго основание, българските граждани, които имат вземания, ще трябва да се удовлетворят от масата на състоятелността – така, както са процедурите при общата несъстоятелност в ЕС“, каза още Горанов. „Ако се стигне до подобно състояние, ще ангажираме специалист по кипърското търговско право, тъй като целият процес ще се води там, който да представлява българските кредитори Кипър“, обясни министърът. \r\nЦветилена СИМЕОНОВА", "date": "2018.08.20", "title": "Министър Владислав Горанов: Ще имаме среща с кипърския посланик, за да разберем какъв е статусът на компанията „Олимпик“ в Кипър към момента, за да знаем как да действаме"}
{"url": "http://www.focus-news.net/news/2018/08/20/2557934/bisera-borisova-psiholog-po-svobodnoto-povedenie-dehidratatsiyata-i-upotrebata-na-alkohol-sa-sred-osnovnite-prichini-za-proyava-na-agresivno-povedenie-prez-lyatoto.html", "text": "По-свободното поведение, дехидратацията на организма, но и употребата на алкохол и различни опиати са сред основните причини за проява на по-агресивно поведение през лятото. Това каза за  Радио „Фокус“ – Пирин  психологът от Благоевград Бисера Борисова. Според нея при по-горещо време се ускорява сърдечния ритъм на човек, увеличават се нивата на някои хормони като тестостерон, адреналин и други, поради което ставаме по-избухливи, по-нервни, по-трудно се съсредоточаваме в ежедневието, по-разсеяни сме. „Освен това лятото е свързано с употребата на някои вещества – алкохол, опиати и то в доста големи размери, което също е предпоставка за едно по асоциално поведение. Струпването на повече хора на едно място също може да бъде предпоставка за възникването на конфликтни ситуации, тоест по-активния социален живот, който всички ние водим през лятото“, каза още Борисова. По думите ѝ натрупаното напрежение в ежедневието ни също води до проява на агресия. Психологът подчерта, че отговорността за поведението ни обаче си е само наша. „Има фактори, които биха могли да ни провокират към агресивно поведение, но тук идва моментът на самоосъзнаването и самоконтрола. Много е важно да разберем как определени ситуации влияят върху нас, за да си изградим един здрав механизъм на самоконтрол. Това може да се случи, само ако опознаем добре себе си и разберем кое ни дразни, кое ни кара да се чувстваме агресивни, да чувстваме гняв и раздразнителност. Важно е да подчертаем, че не винаги е възможно да се справим сами с подобни проблеми, затова е добре да потърсим информация или да прибегнем до консултация със специалист“, коментира Борисова. \r\nЛивия НИНОВА", "date": "2018.08.20", "title": "Бисера Борисова, психолог: По-свободното поведение, дехидратацията и употребата на алкохол са сред основните причини за проява на агресивно поведение през лятото"}
{"url": "http://www.focus-news.net/news/2018/08/20/2557940/silistra-oblastniyat-koordinator-na-gerb-todor-todorov-organizira-priemna-za-zhitelite-na-obshtina-dulovo-na-22-avgust.html", "text": "Областният координатор на ГЕРБ - Силистра Тодор Тодоров организира приемен ден на 22 август 2018 г. за жителите на община Дулово. Това съобщиха от пресцентъра на  ПП ГЕРБ . Приемният ден ще се проведе от 9.00 до 12.00 часа в общинския офис на партията, който се намира на улица \"Васил Левски\" 7, ет.2.", "date": "2018.08.20", "title": "Силистра: Областният координатор на ГЕРБ Тодор Тодоров организира приемна за жителите на община Дулово на 22 август"}
{"url": "http://www.focus-news.net/news/2018/08/20/2557941/razgrad-dvizhenieto-po-pat-i-2-ruse-razgrad-v-uchastaka-s-getsovo-razgrad-se-osashtestvyava-vremenno-v-edna-lenta-poradi-katastrofa.html", "text": "Движението по път I-2 Русе - Разград в участъка с. Гецово -  Разград се осъществява временно в една лента поради катастрофа. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2018.08.20", "title": "Разград: Движението по път I-2 Русе - Разград в участъка с. Гецово -  Разград се осъществява временно в една лента поради катастрофа"}
{"url": "http://www.focus-news.net/news/2018/08/20/2557937/ministar-vladislav-goranov-zam-predsedatelyat-na-kfn-ralitsa-agayn-tryabva-da-osvobodi-posta-si.html", "text": "Позицията на правителството е, че зам.-председателят на Комисията по финансов надзор (КФН) Ралица Агайн трябва да освободи поста си. Това каза министърът на финансите Владислав Горанов на брифинг в Министерски съвет след среща с министър-председателя Бойко Борисов във връзка с фалиралата кипърска застрахователна компания „Олимпик“, предаде репортер на  Агенция „Фокус“ . \r\n„Още през месец май беше ясно, че лицензът на кипърската компания е отнет и до тук свършва приносът на Комисията за финансов надзор, издавайки забрана за сключване на нови полици. Липсва обаче информация към Министерството на финансите, към правителството и към КФН за последствията от отнемането на лиценза в Кипър. От няколко месеца текат съдебни процедури. А се оказва, че в деня, в който финансовото министерство в Кипър обявява искане за несъстоятелност на дружеството, българската комисия за финансов надзор не знае нито правилата, нито процедурите, нито начина, по който засегнатите български граждани трябва да реагират. В този смисъл намираме сериозни пропуски в ръководителя на управлението „Застрахователен надзор“ г-жа Ралица Агайн“, обясни Горанов. \r\nТой посочи, че българският закон не предвижда възможността правителството да поиска нейната оставка. „Българския парламент има изчерпателно изброени хипотези, при които може да освободи предсрочно член на КФН, избран от него. Но някой трябва да поеме отговорност. Като се имат предвид натрупаните проблеми и липсата на адекватни действия в застрахователния сектор, които са довели до подобна криза, позицията на правителството е, че Ралица Агайн трябва доброволно да освободи поста, който заема като зам.-предеседател на КФН“, обясни Горанов. \r\nЦветилена СИМЕОНОВА", "date": "2018.08.20", "title": "Министър Владислав Горанов: Зам.-председателят на КФН Ралица Агайн трябва да освободи поста си"}
{"url": "http://www.focus-news.net/news/2018/08/20/2557936/d-r-georgi-pazderov-rzi-burgas-za-perioda-yanuari-yuli-sa-izvarsheni-5336-proverki-i-sa-sastaveni-8-akta-na-fizicheski-litsa-za-narushavane-na-naredbata-za-pushene-v-zakriti-pomeshteniya.html", "text": "За периода януари-юли 2018 г. са извършени 5336 проверки и са съставени 8 акта на физически лица за нарушаване на наредбата за пушене в закрити помещения. Това каза за  Радио „Фокус“ – Бургас  д-р Георги Паздеров, директор на Регионална здравна инспекция (РЗИ) - Бургас. \r\nПо думите му за същия период през 2017 г. са осъществени общо 5150 проверки и са съставени 10 акта за нарушения на физически лица. „Глобите за физическо лице са от 300 до 500 лв., при повторно нарушение - от 500 до 1000 лв. На еднолични търговци се налага имуществена санкция в размер от 1000 до 1500 лв., при повторно нарушение - от 1500 до 3000 лв. На юридическо лице се налага имуществена санкция от 3000 до 5000 лв., при повторно нарушение - от 5000 до 10 000 лв“, посочи Паздеров. \r\nТой допълни, че наказателните постановления се издават от директора на РЗИ-Бургас до 6 месеца от съставянето на акта за установяване на административно нарушение. \r\nВеселина НИКОЛОВА", "date": "2018.08.20", "title": "Д-р Георги Паздеров, РЗИ-Бургас: За периода януари-юли са извършени 5336 проверки и са съставени 8 акта на физически лица за нарушаване на наредбата за пушене в закрити помещения"}
{"url": "http://www.focus-news.net/news/2018/08/20/2557939/gd-granichna-politsiya-trafikat-e-intenziven-na-gkpp-kulata-gkpp-makaza-kpp-dunav-most-ruse-gkpp-dunav-most-vidin-gkpp-durankulak-i-gkpp-kardam.html", "text": "Трафикът е интензивен на ГКПП \"Кулата\" и ГКПП \"Маказа\" на българо-гръцката граница, на изход, по данни към 12.00 часа. Това съобщиха от пресцентъра на  ГД \"Гранична полиция\" . На българо-румънската граница, на ГКПП \"Дунав мост-Русе\", ГКПП \"Дуранкулак\" и ГКПП \"Кардам\" трафикът е интензивен на вход за леки автомобили. На ГКПП \"Дунав мост-Видин\" трафикът на леки автомобили е интензивен и в двете посоки. \r\nНа българо-турската, българо-сръбската и българо-македонската граница трафикът е нормален на всички контролно-пропускателни пунктове. \r\nПо информация на дружеството \"Дунав мост Видин – Калафат\" АД, до 25 август 2018 г. се извършва ремонт на участък от пътя преди ГКПП \"Видин\". За този период временно движението се осъществява двупосочно в едно платно.", "date": "2018.08.20", "title": "ГД \"Гранична полиция\": Трафикът е интензивен на ГКПП \"Кулата\", ГКПП \"Маказа\", КПП \"Дунав мост-Русе\", ГКПП \"Дунав мост-Видин\", ГКПП \"Дуранкулак\" и ГКПП \"Кардам\""}
{"url": "http://www.focus-news.net/news/2018/08/20/2557943/kyustendil-vsichki-kmetove-na-naseleni-mesta-ot-oblastta-sa-angazhirani-s-preventsiyata-sreshtu-gorski-pozhari.html", "text": "Всички кметове на населени места са ангажирани с превенцията срещу горски пожари. Това каза пред  Радио „Фокус” – Кюстендил  главен инспектор Симеон Симеонов, началник на Районна служба „Пожарна безопасност и защита на населението” – Кюстендил. По думите му става въпрос за въведената забрана за палене а растителни отпадъци. „Запалването на растителни отпадъци е абсолютно забранено. Частните стопани в стремежа си да изчистят земеделските земи, прибягват често до запалването, но това е грешен подход. Това е абсолютно забранено. Кметовете знаят за въведената забрана, разчитаме на тях за превенция сред населението и за разясняване на тези правила”, каза Симеон Симеонов. По думите му запалването на растителни отпадъци е една от причините за възникването на горски пожари. Сред другите причини за пожари в горските територии са изхвърлянето на незагасени цигари и клечки кибрит, неконтролиран открит огън, техническа неизправност на машини, детска игра с открит огън, самозапалване на вещества и материали, изхвърлени в природата и мълнии. Чести са пожарите от късо съединение и аварии в далекопроводи. Последната причина са умишлени действия от страна на хората. \r\nВенцеслав ИЛЧЕВ", "date": "2018.08.20", "title": "Кюстендил: Всички кметове на населени места от областта са ангажирани с превенцията срещу горски пожари"}
{"url": "http://www.focus-news.net/news/2018/08/20/2557944/sport-novakat-nim-pobedi-olimpik-marsiliya-s-31.html", "text": "Новакът във френската Лига едно Ним победи Олимпик Марсилия с 3:1 на своя стадион в мач от втория кръг на шампионата. Това е втори успех от две срещи за Ним и отборът е на второ място във временното класиране, докато Олимпик остана на 9-о с три точки. Друг новак в групата на майсторите – Реймс, също започна първенството с две победи, както и шампионът Пари Сен Жермен, който заема първото място с най-добра голова разлика.", "date": "2018.08.20", "title": "Спорт: Новакът Ним победи Олимпик Марсилия с 3:1"}
{"url": "http://www.focus-news.net/news/2018/08/20/2557946/sofiya-nad-1720-chanti-tekstilni-izdeliya-belyo-i-chorapi-sa-zadarzhali-sluzhiteli-ot-mitnitsa-stolichna-poradi-samneniya-che-sa-falshivi.html", "text": "Над 1720 артикула - чанти, текстилни изделия, бельо и чорапи, са задържали служители от Митница \"Столична\" поради съмнения, че са фалшиви. Това съобщиха от пресцентъра на  Агенция \"Митници\" . \r\nНа 15 август 2018 г. митническите служители проверяват товарен автомобил, превозващ стока от Турция. Сред редовно декларираната стока - текстилни изделия, те откриват и общо над 1720 артикула, които носят световно известни марки и за които е възникнало съмнение, че нарушават права на върху интелектуалната собственост. Открити са 540 чанти с надписи на ZARA, GUESS и TOMMY HILFIGER, 830 спортни долнища с лого на ADIDAS и NIKE, както и 350 мъжки боксерки HUGO BOSS,  CALVIN KLEIN и POLO. Наред с това митническите служители откриват и 350 дузини (4200 чифта) недекларирани чорапи, някои от които също носят защитени изображения и надписи на спортни търговски марки. Стоките са задържани, уведомени са притежателите на марките.", "date": "2018.08.20", "title": "София: Над 1720 чанти, текстилни изделия, бельо и чорапи, са задържали служители от Митница \"Столична\" поради съмнения, че са фалшиви"}
{"url": "http://www.focus-news.net/news/2018/08/20/2557945/d-r-georgi-pazderov-rzi-burgas-inspektorite-ni-osashtestvyavat-denonoshten-kontrol-za-spazvaneto-na-zabranata-za-tyutyunopushene-v-zakritite-obshtestveni-mesta.html", "text": "Инспекторите от РЗИ - Бургас осъществяват денонощен контрол за спазването на Забраната за тютюнопушене в закритите обществени места. Това каза за  Радио „Фокус“ – Бургас  д-р Георги Паздеров, директор на Регионалната здравна инспекция. По думите му проверките се извършват текущо, по жалби, включително и анонимни, както и по телефон, от неправителствени организации и по електронна поща. „През летните месеци, този вид контрол се извършва едновременно с контрола на обектите с обществено предназначение, както в курортите по Черноморието, така и в останалите населени места в Бургаска област“, каза още Паздеров. \r\nСпоред него контролът по спазването забраната за тютюнопушене в закритите обществени места се извършвали и в извън работното време на инспекцията по заповеди на Директора, съвместно със служители на ОДМВР и други контролни органи. „Извършват се проверки на заведенията за хранене и развлечение, в помещенията с обособени работни места, както и в помещенията към тях със спомагателно и обслужващо предназначение. От направените през летните месеци проверки може да се заключи, че забраната за тютюнопушене на закрито се спазва“, добави д-р Паздеров. \r\nВеселина НИКОЛОВА", "date": "2018.08.20", "title": "Д-р Георги Паздеров, РЗИ - Бургас: Инспекторите ни осъществяват денонощен контрол за спазването на Забраната за тютюнопушене в закритите обществени места"}
{"url": "http://www.focus-news.net/news/2018/08/20/2557948/petar-rusev-starshi-spasitel-v-burgas-okolo-4-bala-e-valnenieto-na-moreto-kray-burgaskiya-plazh-flagovete-sa-cherveni.html", "text": "Около 4 бала е вълнението на бургаския плаж, има и мелтем. Това каза за  Радио „Фокус“ – Бургас  Петър Русев, старши спасител на бургаския плаж. По думите му флаговете са червени, а къпането – забранено. Така било вече 18 дни. „Много е опасно, има много пясък, водорасли и много дупки в морето. Плажът е пълен, но хората ги пускаме само до коленете, за да се намокрят“, каза още Русев. \r\nВеселина НИКОЛОВА", "date": "2018.08.20", "title": "Петър Русев, старши спасител в Бургас: Около 4 бала е вълнението на морето край бургаския плаж, флаговете са червени"}
{"url": "http://www.focus-news.net/news/2018/08/20/2557942/prof-dimitar-genchev-nyama-drama-v-razdelenieto-na-tesni-i-shiroki-sotsialisti-i-v-partiite-izvan-bsp-pri-izpitaniya-srodnomisleshtite-namirat-obedinyavashtata-zadacha.html", "text": "Няма драма в  разделението на тесни и широки социалисти и в партиите извън БСП – при изпитания сродномислещите  намират обединяващата задача. Това каза главният редактор на списание „Понеделник“ проф. Димитър Генчев в интервю за  Агенция „Фокус“   за разделянето на тесни  и широки социалисти на 20 август 1892 г. По думите му тази задача  ще отговори не на развитието на партията, на българската нация. Той напомни твърдение на  Димитър Благоев и Янко Сакъзов, което те пишат в свой манифест през 1893 г. , а именно, че всички партии говорят от името на народа, но само една партия работи за този народ – Социалистическата. По отношение на разделението на тесни и широки социалисти в миналото, проф. Генчев обясни, че то не трябва да се приема като някаква голяма историческа драма. „Разделението, въпреки обезсилването и на двете партии, води до взрив на интелектуална и политическа енергия вътре в самите партии. Те постигат, мислят и проектират като европейска лява стратегия своето поведение. Това ги прави значителни и интересни. Това е основният извод, който трябва да се запази в днешния ден“, каза проф. Генчев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.20", "title": "Проф. Димитър Генчев: Няма драма в разделението на тесни и широки социалисти и в партиите извън БСП – при изпитания сродномислещите намират обединяващата задача"}
{"url": "http://www.focus-news.net/news/2018/08/20/2557938/afp-benyamin-netanyahu-i-dzhon-boltan-prizovaha-evropa-da-se-vklyuchi-v-natiska-nad-iran.html", "text": "Премиерът на Израел и съветникът на американския президент по национална сигурност Джон Болтън се срещнаха в Ерусалим в понеделник и призоваха Европа да се включи към натиска над Иран, предава  AFP . \r\nБолтън пристигна на тридневно посещение в Израел в неделя и се очаква разговорите му там да са фокусирани основно върху Иран и присъствието му в Сирия. \r\nНетаняху, припомня френската агенция, призоваваше президентът на САЩ Доналд Тръмп да изтегли Вашингтон от ядрената сделка с Техеран и в крайна сметка той го направи през май т.г., което доведе до възобновяване на американските санкции срещу Ислямската република. \r\n„Франс прес“ отбелязва, че САЩ и Израел координират тясно политиката си към Иран, откакто Тръмп пое поста. \r\n„Искрено вярвам, че всички страни, които искат мир и сигурност в Близкия Изток трябва да последват Америка и да увеличат натиска върху Иран“, заяви Нетаняху пред журналистите. „Защото, колкото е по-голям натискът над Иран, толкова по-голяма е вероятността той да се откаже от агресията си. Всички трябва да се присъединят към тези усилия“. \r\nКоментарите, смята френската агенция, са скрит намек към европейските страни, които искат да спасят ядрената сделка и обещаха да запазят икономическите облекчения, които Техеран получи със споразумението. Според тях, ядрената сделка изпълнява своята цел да предотвратява разработването на атомно оръжие от Иран. \r\nОт своя страна Болтън заяви, че „е въпрос от огромно значение за САЩ Иран никога да не разработи ядрени оръжия“. „Именно затова президентът Тръмп излезе от лошата иранска сделка“, заяви той в хода на съвместна пресконференция с израелския премиер. \r\n„Ето защо ние работихме с нашите приятели в Европа, в опит да ги убедим, че трябва да предприемат по-смели стъпки срещу ядрените оръжия на Иран и програмата му за балистични ракети“, продължи съветникът по национална сигурност на Белия Дом, който по-късно тази седмица ще посети също Украйна и Женева, където ще се срещне с руския си колега Николай Патрушев в четвъртък. \r\nПревод и редакция:", "date": "2018.08.20", "title": "AFP: Бенямин Нетаняху и Джон Болтън призоваха Европа да се включи в натиска над Иран"}
{"url": "http://www.focus-news.net/news/2018/08/20/2557949/sofiya-36-godishen-mazh-e-zadarzhan-za-poboy-nad-nad-zhena-na-39-godini-v-tsentara-na-svoge.html", "text": "Около 13.45 часа на 17 август жителка на Своге е сигнализирала в полицията за нанесен побой на нейна позната в центъра на града. Това съобщиха от  ОДМВР-София . Нeзабавно на място са изпратени полицейски служители, които са установили, че пострадалата е 39-годишна жена от с. Гара Лакатник. Тя е била транспортирана за преглед с контузия на носа. След незабавни издирвателни действия извършителят - на 36 години, от Своге, криминално проявен и осъждан, е задържан за срок до 24 часа. По случая е образувано досъдебно производство, документирането на което продължава.", "date": "2018.08.20", "title": "София: 36-годишен мъж е задържан за побой над над жена на 39 години в центъра на Своге"}
{"url": "http://www.focus-news.net/news/2018/08/20/2557952/veliko-tarnovo-100-hilyadi-leva-sa-vlozheni-v-remont-na-tri-ulitsi-v-kilifarevo.html", "text": "100 хиляди лева са вложени в ремонт на три улици в Килифарево. Средствата са осигурени от бюджета на програма „Местни инициативи“ и Инвестиционната програма на Община Велико Търново. Това каза за  Радио „Фокус“ – Велико Търново  кметът на Килифарево Димитър Събев. Дейностите вече са приключили и отсечките са изцяло обновени. „Състоянието им беше доста лошо. Те се намират в една от най-интензивните зони на града и мога да обобщя, че създадохме добра комуникативна и транспортна възможност там. Много е полезно решението да могат да се използват средствата по „Местни инициативи“ за ремонт на улици и моите намерения като кмет са както миналата и тази, така и живот и здраве и следващата година да ги влагаме в ремонт на пътища“, допълни Събев. Ремонтираните улици са с обща дължина над 1 км. \r\nДимитър Събев посочи също, че механомонтажен завод и няколко производствени цеха допринасят за сравнително ниските нива на безработица в Килифарево. Той уточни, че има и жители града, които работят във Велико Търново и пътуват ежедневно, но по думите му броят на незаетите не е много висок. „Позитивен момент за града, за цялостния живот, е, че механомонтажния завод възстанови дейността си. В момента в него работят около 280 човека. Голяма част от тях са от Килифарево, има и такива, които пътуват. Това се усеща много положително в обществения живот, във всички направления“, коментира Събев и заяви също, че предприятието се произвеждат изделия за отбранителната промишленост, но процесът не е опасен. В последните месеци е отправено и запитване от голяма автомобилна компания, които има интерес към региона. В Килифарево работят още цехове за производство на алуминиева дограма и катерачни стени. В града има и селскостопанска кооперация. \r\nЛуиза ТРАНЧЕВА", "date": "2018.08.20", "title": "Велико Търново: 100 хиляди лева са вложени в ремонт на три улици в Килифарево"}
{"url": "http://www.focus-news.net/news/2018/08/20/2557951/prof-dimitar-genchev-dimitar-blagoev-i-yanko-sazakov-sazdavat-balgarskata-politicheska-sistema-v-svoyata-tsyalost.html", "text": "Димитър Благоев и Янко Сазъков създават българската политическа система в своята цялост. Това каза главният редактор на списание „Понеделник“ проф. Димитър Генчев в интервю за  Агенция „Фокус“  за разделянето на тесни и широки социалисти на 20 август 1892 г. Той поясни, че двамата попълват празнина в обществото. По думите му след като има десница, трябва да има и левица и след като има консервативни и либерални партии, трябва да има и социалистически и социалдемократически. Той поясни, че Димитър Благоев и Янко Сакъзов изпитват дълбоко уважение един към друг. „Те имат блестящо образование. Янко Сакъзов учи в Париж и в Берлин, учи политически науки, икономика и право. Димитър Благоев учи в един от най-престижните европейски университети по онова време Санктпетербургския. След като изкарва няколко семестъра по висша математика, завършва право и получава изключително признание като човек, който разбира обществените процеси в правните европейски и демократични традиции“, каза проф. Генчев. Той обясни, че и двамата създават списания и оставят зад гърба си цели библиотеки. „Те са като пътуващи проповедници по онова време. Независимо от различията си проповядват хуманизъм, доброта, човечност и съпричастност към бедните и оскърбените. Те са поставяли общественото битие много над личния си хал и това ги прави велики в онази епоха“, коментира проф. Генчев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.20", "title": "Проф. Димитър Генчев: Димитър Благоев и  Янко Сазъков създават българската политическа система в своята цялост"}
{"url": "http://www.focus-news.net/news/2018/08/20/2557953/sofiya-sled-presledvane-v-slivnitsa-sa-zadarzhani-dvama-dushi-koito-sa-se-opitali-da-izbyagat-i-sa-se-blasnali-v-stena-na-firmena-sgrada-s-kola-s-registratsionni-tabeli-za-drug-avtomobil.html", "text": "Около 12.20 часа на 18 август в Районно управление на МВР-Сливница е получен сигнал от автопатрул за оказано неподчинение на двама души, пътуващи с лек автомобил „Ауди“, който е самокатастрофирал впоследствие в стена на фирмена сграда, след което водачът и спътникът му са избягали от местопроизшествието. Това съобщиха от  ОДМВР-София . Незабавно са предприети заградителни действия, в хода на които двамата са установени и задържани. При извършения оглед на местопроизшествието е установено, че регистрационните табели, монтирани на аудито, са издадени за друг автомобил, а именно - „Опел Астра“. 22-годишният водач е бил тестван и за употреба на наркотични и упойващи вещества, при което апаратът отчел наличие на тетрахидроканабинол в пробата му. По случая е образувано досъдебно производство за извършено престъпление по чл. 270, ал.1 от НК под наблюдението на районната прокуратура.", "date": "2018.08.20", "title": "София: След преследване в Сливница са задържани двама души, които са се опитали да избягат и са се блъснали в стена на фирмена сграда с кола с регистрационни табели за друг автомобил"}
{"url": "http://www.focus-news.net/news/2018/08/20/2557958/sofiyska-voda-zavarshva-strategicheski-proekt-v-selo-marchaevo.html", "text": "„Софийска вода“ завърши един от стратегическите си проекти – увеличение на подаваните водни количества в довеждащия водопровод за село Мърчаево. Това съобщиха от пресцентъра на  дружеството . \r\nПредвид развитието на региона в последните години, жителите на софийското село често са се сблъсквали с безводие, особено през летните месеци, както и с намалено налягане на питейната вода. С подмяната на довеждащия водопровод ще бъдат осигурени необходимите водни количества за захранване на селото и тези неудобства вече няма да бъдат на дневен ред. \r\nПроектът за нов водопровод стартира през изминалата година, когато бяха подеменени 660 метра тръби, а това лято продължението е с нови  1 600 м. Проектът е на стойност 150 000 лв. \r\n„Софийска вода“ планира в следващите 2 години да реализира проект, който да обособи отделно водоснабдяване за село Владая и село Мърчаево, които към момента се захранват от общ водопровод. По този начин двете населени места ще бъдат напълно независими и значително ще бъде намален рискът от безводие или намалено налягане на питейната вода.", "date": "2018.08.20", "title": "„Софийска вода“ завършва стратегически проект в село Мърчаево"}
{"url": "http://www.focus-news.net/news/2018/08/20/2557935/redzhep-taiyp-erdogan-po-sluchay-kurban-bayram-valutnata-kriza-tseli-da-postavi-turskiya-narod-na-kolene-i-ne-e-po-razlichna-ot-ataka-sreshtu-znameto-na-turtsiya-ili-priziva-za-molitva.html", "text": "В понеделник турският президент Реджеп Таийп Ердоган пожела щастлив Курбан Байрам на турския народ и същевременно привлече вниманието към текущата валутна криза в страната, пише  електронното издание на вестник Yeni Safak . \r\nВ предварително записано обръщения към турските граждани преди началото на четирите почивни дни във вторник, Ердоган изрази увереност, че валутната криза цели да постави „Турция и нейния народ на колене“ и посочи, че тази атака е равнозначна на нападение срещу турското знаме или призива за молитва. Държавният глава е категоричен, че страната има силата и способностите да преодолее трудния момент, пише вестникът. \r\nПревод и редакция:", "date": "2018.08.20", "title": "Реджеп Таийп Ердоган по случай Курбан Байрам: Валутната криза цели да постави турския народ на колене и не е по-различна от атака срещу знамето на Турция или призива за молитва"}
{"url": "http://www.focus-news.net/news/2018/08/20/2557954/ministar-krasimir-valchev-nadyavame-se-dokraya-na-godinata-da-zaraboti-informatsionna-sistema-kartografirashta-tarseneto-i-predlaganeto-na-pedagogicheski-spetsialisti.html", "text": "Надяваме се докрая на годината да заработи информационна система, която да картографира търсенето и предлагането на педагогически специалисти. Това каза пред журналисти министърът на образованието Красимир Вълчев, предаде репортер на  Агенция „Фокус“ . Министърът поясни, че разработването на системата е започнало още миналата година и към момента до някаква степен е функционална, но не напълно. По думите му системата най-общо казано трябва да картографира търсенето и предлагането на педагогически специалисти, на педагогическа работа. „От една страна на тези, които завършват с педагогическа правоспособност или тези ,които са с такава правоспособност на пазара на труда, ще се регистрират като заявяват в кои общини, по кои дисциплини могат и искат да преподават. От друга страна имаме информация за всички педагогически специалисти, които навлизат в пенсионна възраст и по този начин прогнозираме търсенето им“, заяви Вълчев. Той поясни, че в тази система всеки, който завършва, ще може да види в кои общини и в кои училища се очаква недостиг. „Ние самите ще можем да правим по-точни анализи за недостига“, заяви министърът. На въпрос как ще бъдат стимулирани учителите да се вписват в системата, той поясни, че това е все още обсъждан технически въпрос. „Това може да бъде обвързано както със заемането на педагогическа длъжност, така и със завършването на висшето образование“, допълни министърът. Министърът прогнозира, че в бъдеще в тази професия ще се включат и хора от други специалности. „Обсъждаме да създадем своеобразен корпус от учители, които  да можем да насочваме към определени райони, там, където има нужда, където са концентрирани най-проблемни деца“, обясни още Вълчев. \r\nДеница кИТАНОВА", "date": "2018.08.20", "title": "Министър Красимир Вълчев: Надяваме се докрая на годината да заработи информационна система, картографираща търсенето и предлагането на педагогически специалисти"}
{"url": "http://www.focus-news.net/news/2018/08/20/2557961/kyustendil-13-firmi-sa-podali-oferti-za-energiyno-obnovyavane-na-zhilishtni-sgradi-v-dupnitsa.html", "text": "13 фирми са подали оферти за енергийно обновяване на жилищни блокове в Дупница. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му става въпрос за проект, чието финансиране е по Оперативна програма „Региони в растеж”. Подадените оферти са по обявена обществена поръчка за изпълнение на мерки за енергийна ефективност на седем многофамилни жилищни сгради в Дупница. Общата прогнозна стойност на дейностите е близо 2 500 лева. „След като комисията обработи всички документи ще обяви втора дата, на която ще отвори ценовите оферти на допуснатите”, каза Красимир Георгиев. По думите му това е поредният проект, изпълняван в Дупница по Оперативна програма „Региони в растеж”. В момента са в ход проекти за обновяване на жилищен комплекс „Бистрица”, за „Интегриран градски транспорт”, както и за изграждане на нови детска градина и физкултурен салон. \r\nВенцеслав ИЛЧЕВ", "date": "2018.08.20", "title": "Кюстендил: 13 фирми са подали оферти за енергийно обновяване на жилищни сгради в Дупница"}
{"url": "http://www.focus-news.net/news/2018/08/20/2557955/tass-kitay-shte-izprati-hilyadi-voynitsi-i-900-edinitsi-razlichno-vaorazhenie-na-ucheniyata-iztok-2018-v-rusiya-za-ukrepvane-na-strategicheskoto-voenno-satrudnichestvo.html", "text": "Китайски военни ще участват в стратегическите учения „Изток-2018“ в Русия, се казва в публикувано в понеделник заявление на Министерството на отбраната на Китай, предава  ТАСС . \r\n„Съгласно постигнатите договорки между Китай и Русия, страните ще организират съвместни учения на полигона Цугол в Забайкалския регион от 11 до 15 септември (т.г.)“, се казва в заявлението на ведомството. \r\nВ доклада се отбелязва, че „ученията целят укрепване на руско-китайското стратегическо военно сътрудничество, засилване на потенциала на страните в областта на съвместното реагиране на различни заплахи за сигурността, както и за поддържане на мира, стабилността и сигурността в региона“. \r\nПо информация на китайското военно ведомство, на съвместните учения в Русия ще бъдат изпратени „около 3200 военнослужещи, повече от 900 единци различни видове въоръжение, както и 30 хеликоптера и летателни апарати неподвижни крила“. \r\nМаневрите „Изток-2018“ ще се проведат през август и септември с участието на сили и средства от Източния и Централния военни окръзи и Северния флот на Русия. Стратегическите учения ще са главните маневри през тази година за военно-транспортната авиация на Русия. \r\nПревод и редакция:", "date": "2018.08.20", "title": "ТАСС: Китай ще изпрати хиляди войници и 900 единици различно въоръжение на ученията \"Изток-2018\" в Русия за \"укрепване на стратегическото военно сътрудничество\""}
{"url": "http://www.focus-news.net/news/2018/08/20/2557960/pregled-na-mezhdunarodnite-novini-do-13-chasa-agentsiya-fokus.html", "text": "Министърът на петрола на Иран заяви в понеделник, че френският нефтен гигант ТОТАЛ официално е напуснал Иран във връзка със заплахите на САЩ да наложат санкции на компаниите, които продължат да правят бизнес в Ислямската република, съобщи иранска държавна телевизия, предава  Reuters . \r\n„Процесът за намиране на заместник (на ТОТАЛ) вече е в ход“, е заявил Биян Занганех, като е добавил, че френската компания е спряла работата си по договора за развитие на 11 сектор от газовия проект „Южен Парс“. Официалният уебсайт на ведомството пък припомня, че министърът е съобщил за оттеглянето на ТОТАЛ още преди повече от два месеца. \r\nReuters отбелязва, че по-рано ирански официални лица са намекнали, че китайската държавна CNPC може да вземе дела на френската компания във въпросния проект, което ще увеличи нейния дял до 80% от сегашните 30. \r\n*** Китайски военни ще участват в стратегическите учения „Изток-2018“ в Русия, се казва в публикувано в понеделник заявление на Министерството на отбраната на Китай, предава  ТАСС . \r\n„Съгласно постигнатите договорки между Китай и Русия, страните ще организират съвместни учения на полигона Цугол в Забайкалския регион от 11 до 15 септември (т.г.)“, се казва в заявлението на ведомството. \r\nВ доклада се отбелязва, че „ученията целят укрепване на руско-китайското стратегическо военно сътрудничество, засилване на потенциала на страните в областта на съвместното реагиране на различни заплахи за сигурността, както и за поддържане на мира, стабилността и сигурността в региона“. \r\nПо информация на китайското военно ведомство, на съвместните учения в Русия ще бъдат изпратени „около 3200 военнослужещи, повече от 900 единци различни видове въоръжение, както и 30 хеликоптера и летателни апарати неподвижни крила“. \r\nМаневрите „Изток-2018“ ще се проведат през август и септември с участието на сили и средства от Източния и Централния военни окръзи и Северния флот на Русия. Стратегическите учения ще са главните маневри през тази година за военно-транспортната авиация на Русия. \r\n***  Премиерът на Израел и съветникът на американския президент по национална сигурност Джон Болтън се срещнаха в Ерусалим в понеделник и призоваха Европа да се включи към натиска над Иран, предава  AFP . \r\nБолтън пристигна на тридневно посещение в Израел в неделя и се очаква разговорите му там да са фокусирани основно върху Иран и присъствието му в Сирия. \r\nНетаняху, припомня френската агенция, призоваваше президентът на САЩ Доналд Тръмп да изтегли Вашингтон от ядрената сделка с Техеран и в крайна сметка той го направи през май т.г., което доведе до възобновяване на американските санкции срещу Ислямската република. \r\n„Франс прес“ отбелязва, че САЩ и Израел координират тясно политиката си към Иран, откакто Тръмп пое поста. \r\n„Искрено вярвам, че всички страни, които искат мир и сигурност в Близкия Изток трябва да последват Америка и да увеличат натиска върху Иран“, заяви Нетаняху пред журналистите. „Защото, колкото е по-голям натискът над Иран, толкова по-голяма е вероятността той да се откаже от агресията си. Всички трябва да се присъединят към тези усилия“. \r\nКоментарите, смята френската агенция, са скрит намек към европейските страни, които искат да спасят ядрената сделка и обещаха да запазят икономическите облекчения, които Техеран получи със споразумението. Според тях, ядрената сделка изпълнява своята цел да предотвратява разработването на атомно оръжие от Иран. \r\nОт своя страна Болтън заяви, че „е въпрос от огромно значение за САЩ Иран никога да не разработи ядрени оръжия“. „Именно затова президентът Тръмп излезе от лошата иранска сделка“, заяви той в хода на съвместна пресконференция с израелския премиер. \r\n„Ето защо ние работихме с нашите приятели в Европа, в опит да ги убедим, че трябва да предприемат по-смели стъпки срещу ядрените оръжия на Иран и програмата му за балистични ракети“, продължи съветникът по национална сигурност на Белия Дом, който по-късно тази седмица ще посети също Украйна и Женева, където ще се срещне с руския си колега Николай Патрушев в четвъртък. \r\n***  В понеделник турският президент Реджеп Таийп Ердоган пожела щастлив Курбан Байрам на турския народ и същевременно привлече вниманието към текущата валутна криза в страната, пише  електронното издание на вестник Yeni Safak . \r\nВ предварително записано обръщения към турските граждани преди началото на четирите почивни дни във вторник, Ердоган изрази увереност, че валутната криза цели да постави „Турция и нейния народ на колене“ и посочи, че тази атака е равнозначна на нападение срещу турското знаме или призива за молитва. Държавният глава е категоричен, че страната има силата и способностите да преодолее трудния момент, пише вестникът. \r\n*** Министърът на външните работи на Македония Никола Димитров е на работно посещение във Вашингтон от 20 до 22 август по покана на държавния секретар на САЩ Майк Помпео, предава  скопският телевизионен канал „Телма“ . \r\nКакто е съобщило македонското външнополитическо ведомство, освен среща с Помпео, са предвидени преговори с други високопоставени представители на американската администрация от Съвета за национална сигурност, Държавния департамент, Конгресът, както и представители на неправителствени организации и други институции във Вашингтон. \r\n*** Посолството на САЩ в Анкара е атакувано от неидентифициран нападател, който е стрелял няколко пъти от колата си на 20 август сутринта, уцелвайки стъкло и кабинката на охраната, но без да наранява никой, пише  електронното издание на вестник Hurryiet . \r\n„Можем да потвърдим, че в посолството на САЩ сутринта е имало инцидент. Нямаме информация за ранени хора и в момента провеждаме разследване по случая“, заяви говорителят на американското дипломатическо представителство Дейвид Гейнър пред „Хюриет“. \r\n„Благодарим на турската национална полиция за бързата й реакция“, добави той. \r\nЧастната телевизия CNN Turk съобщи, че инцидентът се е случил в около 05:00 и нападателите са избягали в бяла кола. Турската полиция също е започнала разследване на атаката и издирва извършителите, отбелязва вестникът. \r\nОт кабинета на губернатора на Анкара съобщиха, че срещу сградата са произведени шест изстрела, три от които в металната врата и стъкления панел на кабинката на охраната. \r\n„Хюриет“ коментира, че инцидентът се случва в момент, в който отношенията между Анкара и Вашингтон се намират на безпрецедентно ниво във връзка с продължаващия арест на американския пастор Андрю Брънсън. САЩ наложиха санкции на Турция и обещаха да продължат с нови ограничителни мерки, ако християнският пастор не бъде освободен незабавно. \r\nВ миналото, припомня вестникът, посолството на САЩ в Анкара и Генералното консулство на страната в Истанбул са били мишена на многобройни атаки. \r\n*** Президентът на Сърбия Александър Вучич на 11 ноември ще присъства на военен парад в Париж по повод стогодишнината от победата в Първата световна  война. Преди да се отправи към Франция, държавният глава ще се срещне с лидерите на Китай и Русия Си Дзинпин и Владимир Путин, пише  електронното издание на белградския ежедневник „Вечерне новости“ . \r\nСъгласно информацията на изданието, решаващата крачка към разрешаване на косвоския въпрос може да бъде направена именно през ноември, когато Вучич ще има възможност да се срещне с лидерите на Франция и САЩ Еманюел Макрон и Доналд Тръмп. \r\nНа 11 ноември те ще присъстват заедно на голям военен парад във френската столица по повод стогодишнината от победата в Първата световна война. Сръбският президент ще се възползва от тази възможност, за да обмени мнения за Косово с някои от водещите световни лидери и да се опита да получи подкрепата им за компромисно решение на проблема, обяснява вестникът. \r\nСрещите в Париж, продължава „Новости“, може да са кулминацията на дипломатическата офанзива на Вучич за намиране на взаимноприемливо решение на косовския въпрос, защото само няколко дни по-рано той ще има разговори с руския президент Владимир Путин. Той ще присъства на военен парад в Белград също по случай вековния юбилей от победата в ПСВ. Събитието в Белград първоначално бе планирано за 11 ноември, но впоследствие бе изтеглено за по-рано през ноември. \r\nПреди това Вучич ще представи своите възгледи за Косово пред световните лидери по време на сесията на Общото събрание на ООН, която ще се състои на 25 септември в Ню Йорк и от там ще лети за Пекин, където ще се срещне с китайския президент Си Дзинпин. \r\n„Новости“ коментира, че сбирката във Франция е особено важна за Белград, защото неговите аргументи биха могли да придобият значимост поради спомените за ролята и жертвите на  Сърбия през Първата световна война. Макрон, като един от най-влиятелните хора в Европейския съюз, по време на последната си среща с Вучич за първи път изрази готовност Франция да отстъпи от твърдата си позиция по отношение на независимостта на Косово. След това той подкрепи компромисно решение на проблема, формулировка, която все повече се използва от администрацията на Тръмп в последно време, отбелязва белградското издание. \r\nВестникът посочва, че парадът в Париж, след Общото събрание на ООН, ще бъде нова възможност в рамките на само три месеца за среща с Тръмп. Американските представители значително смекчиха риториката си за Косово през последните месеци и вместо за примиряване с реалността сега започнаха да призовават Белград и Прищина да потърсят „творческо решение“. Мнозина разбраха тази позиция като подкрепа за предложението на Вучич за „демаркация“ (разграничение на териториите между албанците и сърбите – бел. „Фокус“). Германия обаче остава твърдо против, а канцлерът Ангела Меркел многократно повтори мнението, че няма да има промяна на границите на Балканите. \r\n„Новости“ смята, че забавянето на диалога Белград – Прищина може да се дължи на отказа на албанските представители да изпълнят ангажимента си за утвърждаване на статут на „Общността на сръбските общини“(ОСО). Следващият кръг от преговорите между Сърбия и Косово в Брюксел е насрочен за септември, но Белград изисква преди да започнат разговорите да започне формирането на ОСО. Мениджърският екип, в който влизат и представители на косовските сърби, вече е завършил работата върху статута на ОСО и сега се очаква той да бъде представен в Брюксел. Това, според информацията на изданието, може да се случи в началото на септември, след завръщането на администрацията от лятната ваканция. \r\n*** Мъж, въоръжен с нож, бе убит от полицията, след като се опита да нападне районно полицейско управление в Барселона рано в понеделник, предава  AFP , като се позовава на информация от местните органи на реда. \r\n„Мъж, въоръжен с нож, нахлу в полицейското управление в Корнела и нападна полицаите. Нападателят бе застрелян“, съобщиха от регионалната полиция на Каталуния чрез „Туитър“. \r\nГоворител на правозащитните органи отказа да коментира пред местните медии информацията, че нападателят е с алжирски произход и е крещял „Аллах Акбар“ по време на атаката. \r\n***  Централните банки на Катар и Турция подписаха споразумение за предоставяне на ликвидност и подкрепа за финансова стабилност, съобщиха от Централната банка на Катар, няколко дни, след като Доха обеща да подкрепи Анкара с $15 млрд., пише  турското електронно издание Daily Sabah . \r\nСпоразумението, подписано от директорите на двете банки в петък, ще установи двустранна линия за обмяна на валута, се казва в съобщението на Катарската централна банка, публикувано на уебсайта й. \r\nЕмирът на Катар шейх Тамим бин Хамад ал Тани посети Анкара в сряда в публична демонстрация на подкрепа за Турция, когато обеща да отдели $15 млрд. за директни инвестиции в страната, която в момента преживява криза в отношенията си със САЩ. \r\nОтношенията между Анкара и Вашингтон деградираха сериозно през миналата седмица, след като САЩ наложиха санкции на вътрешния и правосъдния министър на Турция, които отказаха да освобдят американския пастор Андрю Брънсън, обвинен във връзки с терористични организации в страната. В допълнение към това, американският президент Доналд Тръмп увеличи митата върху турската стомана и алуминий. В отговор Турция увеличи тарифите върху редица американски стоки, включително алкохолни продукти, тютюн и автомобили, припомня изданието. \r\nПрез юни 2017 г. шепа арабски държави, водени от Саудитска Арабия, рязко прекратиха дипломатическите си отношения с Катар и наложиха блокада на малката страна в Персийския залив и я обвиниха, че подкрепя тероризма, пояснява Daily Sabah. \r\nКатарското правителство отхвърли обвинението, обявявайки блокадата за неоснователно нарушение на международното право. На фона на разрива, Турция подкрепи силно Катар, като увеличи износа на храна и други продукти, за да отговори на всеки недостиг. \r\nТурция също поддържа военна база в Катар. Двете страни подписаха споразумение за военно сътрудничество през октомври 2014 г., което предвижда съвместни учения, сътрудничество във военното производство и разполагането на турски сили на територията на Катар. \r\nПървата партида турски войници пристигна в столицата Доха на 4 октомври 2015 г., а турското знаме беше издигнато във военната база четири дни по-късно. \r\n***  Сред петте най-силни и най-опасни мафиотски организации на света спада и албанската мафия, която има тенденция да заеме по-високо място в публикувания списък, пише  скопското електронно издание „Локално“ . \r\nСъгласно данните на изданието, на първо място все още е мексиканският нарко-картел, а на второ са италианските мафиотски фамилии. Трети са руските престъпни организации, а четвърти – американските гангстери и улични банди, сред които са латино бандите, свързани с мексиканските картели. \r\nАлбанската мафия, както пише сръбското издание „Блиц“, цитирано от македонската медия, е на пето място. Тя има свои клонове по целия свят и сътрудничи с всички организации, които се занимават с наркотрафик. Според белградския таблоид, албанците са най-активни в Европа, но имат присъствие и в целия район от Северна и Южна Америка до Китай. \r\nКакто пише „Локално“, албанската мафия се характеризира със специфичните правила за строга вътрешна дисциплина, йерархичната структура и бракове в клановете, което намалява възможността за разбиване на организацията отвън и увеличава свързаността и солидарността в групата. \r\nВ документите, публикувани от „Уикилийкс“ са потвърдени техните връзки с политици в редица страни, а някои анализатори спекулират, че самата мафия е по-силна от официална Тирана, защото има влияние в правосъдната и политическата система, както и собствена въоръжена „полиция“, която пази плантациите с дрога. \r\n*** Гърция е излязла успешно от финалната си тригодишна кредитна програма, договорена през август 2015 година, за да й помогне да се справи с продължителните проблеми след дълговата криза, заявиха от Европейския стабилизационен механизъм в понеделник, цитирани от  електронното издание на вестник Kathimerini . \r\n„Днес можем спокойно да сложим край на програмата на ЕСМ без последващи спасителни програми и за първи път от началото на 2010 година Гърция може да стъпи на собствените си крака“, заяви Марио Сентено, председател на борда на директорите на ЕСМ, чрез съобщение. \r\n„Това стана възможно, благодарение на изключителните усилия на гръцкия народ, доброто сътрудничество с настоящото гръцко правителство и подкрепата на европейските партньори чрез заеми и облекчение за заемите“, добавя чиновникът. \r\nЕСМ е разпределил 61,9 млрд. евро за три години в подкрепа на макроикономическото стабилизиране и за рекапитализация на банките. \r\nОще 21,4 млрд. евро, до които Атина е имала достъп в рамките на програмата не са използвани, уточняват от Фонда. \r\n*** Неизвестни лица са обстрелвали сградата на американското посолство в Анкара, съобщава телевизионният канал  CNN Turk , цитиран от   TACC . \r\nИнцидентът е станал в пет часа местно време (съвпада с българското), като стрелбата е открита от автомобил. Никой не е пострадал. Извършителите са успели да избягат. \r\n*** Албанската полиция за два дни разкри три групи с общо 88 нелегални имигранти главно от Сирия, в близост до прохода Капштица на албанско-гръцката граница при Корча, съобщава македонското електронно издание  “Плюс Инфо“ . \r\nПървата група от 32 сирийци и палестинци, всички мъже, бяха открити след незаконно преминаване на границата. Втората група се състои от 22 имигранти, също мъже от Сирия, които  са заловени в автобус. В третата група от 34 имигранти има мъже, жени и деца. \r\nСлед като бяха разпитани в Бюрото за гранични и миграционни служби, те бяха транспортирани до центъра Бабру в Тирана. \r\nРегионалният полицейски комисариат в Корча потвърди, че групи от нелегални имигранти от Близкия изток, които са пресекли гористия  пояс на границата с Гърция, са влезли на територията на Албания. Целта им е само да преминат през Албания и да продължат пътя към Черна гора, а оттам към някоя западноевропейска страна. \r\nПолицейската статистика потвърждава, че през изминалия период от началото на  годината, особено през последните няколко месеца, са открити около 4000 нелегални имигранти, предимно от Сирия, Ирак, Афганистан и Северна Африка. \r\nТе плащат на трафикантите 500 евро за прехвърлянето им до черногорската граница, докато за Италия - 1200 евро на човек.", "date": "2018.08.20", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/08/20/2557964/pernik-32-godishen-mazh-e-zadarzhan-za-otglezhdane-na-22-rasteniya-ot-roda-na-konopa.html", "text": "32-годишен мъж е задържан за отглеждане и притежаване на наркотични вещества в хода на спецакция, проведена от криминалисти на РУ – Радомир. Това съобщиха от пресцентъра на  МВР . Те претърсили частен имот в село Долна Диканя, обитаван от местния жител и в двора намерили 22 растения от рода на конопа, достигнали височина до 190 см. От различни помещения на къщата били иззети близо 100 г канабис, кибритена кутийка, пълна със семена от същата дрога и газов пистолет с патрон в цевта. По случая е започнато  бързо производство по чл. 354 “А“ и „В“, алинеи 3 и 1 от НК, а работата по документирането му продължава под надзора на прокуратурата.", "date": "2018.08.20", "title": "Перник: 32-годишен мъж е задържан за отглеждане на 22 растения от рода на конопа"}
{"url": "http://www.focus-news.net/news/2018/08/20/2557950/liderat-na-opozitsiyata-v-kosovo-tryabva-da-si-napravim-izvodite-ot-bosna-i-da-predotvratim-formirane-na-oso.html", "text": "Лидерът на косовското опозиционно Движение „Самоопределение“ Албин Курти заяви в понеделник, че Прищина трябва да научи уроците от Босна и Херцеговина във връзка с формирането на „Общност на сръбските общини“, предава  държавната „Радио и телевизия Косово“ (RTK) . \r\n„НАТО си научи урока от войната в Босна и се намеси срещу Югославия на (бившия президент Слободан) Милошевич. Ние трябва да си научим уроците от мира в Босна и да се намесим срещу „Общността“ на (президента на Косово Хашим) Тачи и (президента на Сърбия Александър) Вучич“, заяви Курти. \r\nПревод и редакция:", "date": "2018.08.20", "title": "Лидерът на опозицията в Косово: Трябва да си направим изводите от Босна и да предотвратим формиране на ОСО"}
{"url": "http://www.focus-news.net/news/2018/08/20/2557965/ministar-krasimir-valchev-okolo-4000-uchiteli-ne-dostigat-za-predstoyashtata-uchebna-godina-ochakvame-svobodnite-mesta-da-se-zaemat.html", "text": "Около 4000 учители не достигат за предстоящата учебна година, очакванията ни са, че свободните  места ще бъдат заети. Това каза пред журналисти министърът на образованието Красимир Вълчев, предаде репортер на  Агенция „Фокус“  . Той поясни, че всички работни места се обявяват на сайта на Регионалните управления по образованието и в Агенцията по заетостта. Министърът обясни, че по физика, математика и химия най-трудно се намират млади учители. „Традиционно имаме недостиг на учители по информатика и чужди езици и на ресурсни учители“, допълни Вълчев. Министърът заяви, че резултатите от последните години показват, че свободните места се заемат. „Все още имаме резерв на педагогически специалисти. Някои продължават да преподават след пенсия“, поясни още Вълчев. По думите му има повече учители в университетските градове и там, където има обучения по професионални обучения по педагогика, а по-трудно се намират кадри в малките населени места. Той обясни, че всяка година има търсене и недостиг на кадри. „Последните години средно годишно над 5000 души се пенсионират“, заяви Вълчев. Той поясни, че стимулът към учителската професия е свързан с увеличаването на възнагражденията и на престижа на учителската професия. „Убедени сме, че увеличаването на възнагражденията ще мотивира повече млади хора да се включат в педагогическо образование. От друга страна се очаква повече от тези, които завършат образование, да започнат работа в училище. Също така трябва да мотивираме повече учители, завършили специална педагогика, да се включат като ресурсни учители. В тази връзка предвиждаме промени в допълнителните трудови възнаграждения за тези учители“, каза още Красимир Вълчев.  \r\nДеница КИТАНОВА", "date": "2018.08.20", "title": "Министър Красимир Вълчев: Около 4000 учители не достигат за предстоящата учебна година, очакваме свободните места да се заемат"}
{"url": "http://www.focus-news.net/news/2018/08/20/2557962/api-vazstanoveno-e-dvizhenieto-po-pat--2-ruse-razgrad-v-uchastaka-selo-getsovo-razgra.html", "text": "Възстановено е движението по път I-2 Русе - Разград в участъка село Гецово - Разград. Това съобщиха от пресцентъра на  Агенция „Пътна инфраструктура“ .", "date": "2018.08.20", "title": "АПИ: Възстановено е движението по път I-2 Русе - Разград в участъка село Гецово - Разград"}
{"url": "http://www.focus-news.net/news/2018/08/20/2557966/haskovo-mazh-e-zadarzhan-za-postavyane-na-otrovna-primamka-kray-yazovir-zaradi-koyato-e-zaginal-tsarski-orel.html", "text": "Мъж е задържан за поставяне на отровна примамка край язовир, заради която е загинал царски орел. Това съобщиха от пресцентъра на  МВР . 67-годишният мъж е задържан за унищожаване на застрашен вид. Вчера в 16.30 часа на спешния телефон е получен сигнал, че мъжът е поставил в близост до водоем в землището на село Тянево отровна примамка за вреден дивеч, вследствие на което е настъпила смъртта на царски орел. По случая е образувано досъдебно производство.", "date": "2018.08.20", "title": "Хасково: Мъж е задържан за поставяне на отровна примамка край язовир, заради която е загинал царски орел"}
{"url": "http://www.focus-news.net/news/2018/08/20/2557967/kyustendil-aktsiya-za-markirane-na-izostaveni-avtomobili-se-provezhda-v-grada.html", "text": "Акция за маркиране на изоставени автомобили се провежда в Кюстендил, предаде репортер на  Радио „Фокус” – Кюстендил . Служители на Общината залепят сигнални стикери по стъклата на автомобили, видимо изоставени на улици или върху общински терени. Със стикера се дава срок от седем дни, в които собствениците на превозните средства трябва да преместят автомобилите върху частен терен или да го предадат в пункт за вторични суровини. В случай, че при изтичане на указания срок автомобилът се намира на същото място, той се премества на общинския паркинг за временно съхранение. Действията са на основание член от общинската наредба за организация и безопасност на автомобилното движение. \r\nВенцеслав ИЛЧЕВ", "date": "2018.08.20", "title": "Кюстендил: Акция за маркиране на изоставени автомобили се провежда в града"}
{"url": "http://www.focus-news.net/news/2018/08/20/2557968/sport-novak-dzhokovich-se-izkachi-do-6-oto-myasto-v-svetovnata-ranglista-sled-uspeha-v-sinsinati.html", "text": "Сърбинът Новак Джокович се изкачи от 10-ото до 6-ото място в обновената версия на ранглистата на Асоциацията на тенис професионалистите след победата си в турнира от сериите „Мастърс“ в Синсинати в неделя, където надделя над Роджър Федерер на финала. Това е 70-и трофей в кариерата на Джокович и 31-и на турнири от „Мастърс“. Сърбинът е първият тенисист в историята, който успява да спечели всички девет турнира от тези серии.", "date": "2018.08.20", "title": "Спорт: Новак Джокович се изкачи до 6-ото място в световната ранглиста след успеха в Синсинати"}
{"url": "http://www.focus-news.net/news/2018/08/20/2557956/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Преминаването на моторни превозни средства през ГКПП „Гюешево” е нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.08.20", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/08/20/2557969/silistra-nad-150-uchastnitsi-se-predstaviha-v-mezhdunarodniya-konkurs-rechni-noti-v-tutrakan.html", "text": "Над 150 участници се представиха в Международния конкурс „Речни ноти“ в Тутракан. Това съобщиха от  Община Тутракан . Журито в 17-тото издание на конкурса бе в състав- Красимир Гюлмезов, председател, Десислава Станкова, вокален педагог, Николай Текелиев, журналист, Димчо Рубчев, диригент, Владимир Димов, преподавател в НМА „Панчо Владигеров“. Изпълнителите се състезава в четири раздела: „Индивидуални изпълнители“, „Вокални формации, дует и триа“, „Песни от мюзикъли и филми“, и за първи път тази година в конкурса имаше раздел „Оперно пеене“. Наградата на кмета на Община Тутракан спечели Славея Иванова от Шумен, а Гран при- Пламена Петрова от Разград.", "date": "2018.08.20", "title": "Силистра: Над 150 участници се представиха в Международния конкурс „Речни ноти“ в Тутракан"}
{"url": "http://www.focus-news.net/news/2018/08/20/2557970/sofiya-30-godishen-mazh-e-zadarzhan-sled-otpraveni-zakani-i-zaplahi-kam-politseyski-sluzhiteli.html", "text": "30-годишен мъж е задържан след отправени закани и заплахи спрямо полицейски служители. Това съобщиха от пресцентъра на  МВР . Около 13.50 часа на 17 август в с. Джурово служители на РУ - Правец предприели проверка на лек автомобил „Мерцедес Вито“, управляван от 28-годишен мъж от София. По време на проверката собственикът на колата и брат на водача счупил стъкло на собствения си автомобил, ругаел, заплашвал и се заканвал на полицейските служители. Криминално проявеният и осъждан мъж е задържан в районното управление за срок до 24 часа. По случая е регистрирана преписка.", "date": "2018.08.20", "title": "София: 30-годишен мъж е задържан след отправени закани и заплахи към полицейски служители"}
{"url": "http://www.focus-news.net/news/2018/08/20/2557973/otets-petar-hubenov-enoriyski-sveshtenik-na-plovdiv-edinstveno-tsarkvata-sv-sv-konstantin-i-elena-razpolaga-s-ikona-na-38-te-plovdivski-machenitsi.html", "text": "Единствено църквата „Св. св. Константин и Елена“ разполага с икона на 38-те Пловдивски мъченици. Това каза за  Радио „Фокус“-Пловдив  енорийският свещеник на Пловдив отец Петър Хубенов. Иконата винаги е поставена в южната част на църквата. Имената на мъчениците са написани в ореолите. По думите му в началото храмът, който се намира на „Хисар капия“, е носил името на първите пловдивски мъченици Севериан и Мемнос. По този повод е направена скоро икона на 38-те мъченици, заедно със Севериян, с Мемнос и Дионисй Станимашки, и така техният брой става 41. Отецът добави, че има и друга икона, която е по-голяма. Тя е рисувана от Дечко Дечев и съпругата му. „Когато в края на 4 век сл. Хр. вече се канонизират императорите Константин и Света царица Елена, храмът започва да носи тяхното име и затова всъщност на днешния ден в Стария град се извършва съборна литургия тази година възглавена от Негово преосвещенство  знеполския епископ Арсений“, каза още отец Петър. \r\nТой добави, че 38-те Пловдивски мъченици са пострадали по времето на император Домициан през 304 година при едно от гоненията. Те са били от околността на Пловдив. „Тогава са се предприемали гонения и са били умъртвявани онези хора, които са заявявали, че вярват в Христос и са християни. Отделно от тях двама са били пловдивски граждани, а по това време да бъдеш гражданин на Пловдив е голяма привилегия. Това са Мемнос и Севериан. Всички те до източната порта на града, до „Хисар капия“ са били заставени да се откажат от вярата си, да принесат в жертва идолите и след като са заявявали, че вярват в единния истински бог Господ Иисус Христос всички те са били жестоко мъчени , като телата им са били раздирани, накрая вече разчленявани и хвърлени в пещ, за да не може другите християни да  вземат телата им и след това техните мощи да стават за поклонение на другите християни. Затова и мощи от тези мъченици няма.Но подвигът на тези христови страдалци остава и до ден днешен, остава почитан в църквата, защото ние вярваме, че мъченичеството или свидетелството за вярата е най-големият подвиг пред лицето на Господа“, каза още отец Петър. Убитите християни са канонизирани от църквата като мъченици през 304 година. \r\nМария РУСЕВА", "date": "2018.08.20", "title": "Отец Петър Хубенов, енорийски свещеник на Пловдив: Единствено църквата „Св. св. Константин и Елена“ разполага с икона на 38-те Пловдивски мъченици"}
{"url": "http://www.focus-news.net/news/2018/08/20/2557971/ministar-krasimir-valchev-v-blizo-900-uchilishta-v-tsyalata-strana-tekat-remonti-nyakoi-ot-tyah-nyama-da-priklyuchat-do-nachaloto-na-uchebnata-godina.html", "text": "В близо 900 училища в цялата страна текат ремонти, някои от тях няма да приключат до началото на учебната година. Това каза пред журналисти министърът на образованието Красимир Вълчев, предаде репортер на  Агенция „Фокус“ . Министърът уточни, че общо държавните и общинските училища на територията на страната са близо 2400, а около 100 са частните. Относно ремонтите, Вълчев поясни, че става въпрос за цялостни или козметични. „Близо 100 са училищата, които се ремонтират изцяло по ОП „Региони в растеж“ и по Програмата за развитие на селските райони. Близо 80 детски градини са предмет на цялостно обновяване. Догодина очакваме още над 300 образователни институции да бъдат цялостно обновени. В около 50 от тях ще продължат ремонтите и след началото на учебната година. Това няма да попречи за успешното и стартиране и протичане на годината“, поясни Вълчев. Образователният министър обърна внимание, че се полагат максимум усилия да няма закъснения в ремонтите след 15 септември. „Началниците на РУО ни докладваха, че заедно в общините навсякъде са направили организация“, допълни още Вълчев. \r\nДеница КИТАНОВА", "date": "2018.08.20", "title": "Министър Красимир Вълчев: В близо 900 училища в цялата страна текат ремонти, някои от тях няма да приключат до началото на учебната година"}
{"url": "http://www.focus-news.net/news/2018/08/20/2557959/reuters-iran-ofitsialno-obyavi-che-frenskiyat-gigant-total-se-e-otkazal-ot-biznesa-si-v-stranata.html", "text": "Министърът на петрола на Иран заяви в понеделник, че френският нефтен гигант ТОТАЛ официално е напуснал Иран във връзка със заплахите на САЩ да наложат санкции на компаниите, които продължат да правят бизнес в Ислямската република, съобщи иранска държавна телевизия, предава  Reuters . \r\n„Процесът за намиране на заместник (на ТОТАЛ) вече е в ход“, е заявил Биян Занганех, като е добавил, че френската компания е спряла работата си по договора за развитие на 11 сектор от газовия проект „Южен Парс“. Официалният уебсайт на ведомството пък припомня, че министърът е съобщил за оттеглянето на ТОТАЛ още преди повече от два месеца. \r\nReuters отбелязва, че по-рано ирански официални лица са намекнали, че китайската държавна CNPC може да вземе дела на френската компания във въпросния проект, което ще увеличи нейния дял до 80% от сегашните 30. \r\nПревод и редакция:", "date": "2018.08.20", "title": "Reuters: Иран официално обяви, че френският гигант TOTAL се е отказал от бизнеса си в страната"}
{"url": "http://www.focus-news.net/news/2018/08/20/2557972/ek-gartsiya-otvarya-nova-stranitsa-sled-priklyuchvaneto-na-svoyata-programa-za-podkrepa-na-stabilnostta.html", "text": "Гърция приключи успешно тригодишна програма за подкрепа на стабилността по линия на Европейския механизъм за стабилност (ЕМС), като по този начин подсигури централните си позиции в еврозоната и в Европейския съюз. Това съобщиха от пресцентъра на  Представителството на ЕК в България . \r\nУспешното приключване на програмата е свидетелство за усилията на гръцкия народ, ангажимента на страната за осъществяване на реформи и солидарността на европейските ѝ партньори.  \r\nПо програмата за подкрепа на стабилността Гърция е получила заеми на обща стойност 61.9 милиарда евро въз основа на изпълнението на всеобхватен и безпрецедентен пакет от реформи. По тази програма беше предприет координиран подход за справяне с дългогодишните и дълбоко вкоренени структурни проблеми, които допринесоха за икономическата криза в Гърция.  \r\nПодобряващите се икономически показатели потвърждават, че макар и да предстои още работа, благодарение на предприетите мерки вече са налице осезаеми ползи от възстановяването на реда в публичните финанси, намаляването на безработицата и осигуряването на възможност за възвръщане на растежа.", "date": "2018.08.20", "title": "ЕК: Гърция отваря нова страница след приключването на своята програма за подкрепа на стабилността"}
{"url": "http://www.focus-news.net/news/2018/08/20/2557974/diyan-draganov-sayuz-na-balgarskite-avtomobilisti-varna-predi-da-tragnem-na-pat-e-dobre-da-pregledame-avtomobila-si-v-serviz.html", "text": "Преди да тръгнем на път е добре да прегледаме автомобила си в сервиз. Това каза в интервю за  Радио „Фокус“ – Варна  Диян Драганов, председател на Съюза на българските автомобилисти във Варна. По отношение на поддръжката на автомобила в горещите летни месеци Диян Драганов посочи, че автопаркът в България е изключително стар. „Както на нас ни е топло, така и всички агрегати на автомобила работят при изключително високи температури, особено през топлите месеци. Тръгвайки на път, трябва да обърнем внимание на охладителната система, която е жизненоважна за автомобила, както и на спирачната система. Заради интензивния трафик и поради това, че си позволяваме да шофираме по-бързо заради сухите пътища, спирачната система също работи на високи температури. Гумите на автомобила също са от съществено значение за безопасното ни придвижване“, заяви Диян Драганов. \r\nМарияна ВАЛЕНТИНОВА", "date": "2018.08.20", "title": "Диян Драганов, Съюз на българските автомобилисти – Варна: Преди да тръгнем на път е добре да прегледаме автомобила си в сервиз"}
{"url": "http://www.focus-news.net/news/2018/08/20/2557978/st-komisar-nikolay-dimov-odmvr-smolyan-otdelyame-izklyuchitelno-vnimanie-na-preventsiyata-na-agresiyata-sred-podrastvashtite.html", "text": "Отделяме изключително внимание на превенцията на агресията сред подрастващите в област Смолян. Това каза за  Радио „Фокус“ – Смолян  старши комисар Николай Димов – директор на Областна дирекция на МВР – Смолян. По думите му инспекторите от Детска педагогическа стая и полицейските служители постоянно изнасят лекции и беседи в училищата. „Има една българо-германска програма за работата на полицията в училищата и всяка година се изнасят стотици лекции в учебните заведения. Почти всяка година имаме кампания „Не на агресията“, която е насочена основно към подрастващите“, обясни ст. комисар Димов. Той отбеляза, че като превенция и превантивна мярка спрямо по-възрастните членове на обществото е нулевата толерантност и медийното отразяване. „Целите на наказанието са генерална и индивидуална превенция. Едната е да се поправят и превъзпитат нарушителите, а другата е да се въздейства възпитателно върху другите членове на обществото. По този начин, обявявайки пред обществото тези, които са задържани след съпротива, също постигаме превантивен ефект“, каза още директорът на полицията. Той посочи, че търсят партньори постоянно и в педагогическите колективи, и в местните комисии за борба с противообществените прояви. „Ежегодно се реализират инициативите Детско полицейско управление и Детска полицейска академия, които също са с превантивна насоченост и запознават подрастващите с правата и отговорностите, които имат като граждани\", каза още ст. комисар Димов. \r\nНели ГЕРГЬОВСКА", "date": "2018.08.20", "title": "Ст. комисар Николай Димов, ОДМВР – Смолян: Отделяме изключително внимание на превенцията на агресията сред подрастващите"}
{"url": "http://www.focus-news.net/news/2018/08/20/2557981/neli-petkova-obshtina-kyustendil-vazlozheno-e-izpalnenieto-na-obshtestvena-porachka-za-dostavka-na-uchebnitsi-za-treti-i-sedmi-klas-za-obshtinskite-uchilishta.html", "text": "Възложено е изпълнението на обществена поръчка за доставка на учебници за трети и седми клас за общинските училища в Кюстендил. Това съобщи за  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Общината. По думите ѝ това е последната процедура по доставяне на учебните комплекти, които ще бъдат използвани за новата учебна година в училищата. До момента са проведени процедури за доставка на учебници и учебни комплекти за учениците от първи до седми клас, с изключение на учениците от трети и седми клас, както и за осигуряване на познавателни книжки за трета и четвърта възрастова група. Тези етапи са приключили и пособията и учебниците са доставени до училищата. Сега е в ход изпълнението на последния – трети етап. Обществената поръчка включва и електронно четими учебници за съответните класове. \r\nВенцеслав ИЛЧЕВ", "date": "2018.08.20", "title": "Нели Петкова, Община Кюстендил: Възложено е изпълнението на обществена поръчка за доставка на учебници за трети и седми клас за общинските училища"}
{"url": "http://www.focus-news.net/news/2018/08/20/2557980/varna-desetki-shofyori-ot-grada-sa-se-vklyuchili-v-anketata-na-sayuza-na-balgarskite-avtomobilisti-zaedno-za-po-bezopasni-patishta.html", "text": "Десетки шофьори от Варна са се включили в анкетата на Съюза на българските автомобилисти „Заедно за по-безопасни пътища“. Това каза в интервю за  Радио „Фокус“ – Варна  Диян Драганов, председател на структурата на съюза във Варна. Той припомни, че анкетата е стартирала в началото на август и ще се проведе във всички клонове на Съюза на българските автомобилисти в страната, в интернет сайта на организацията www.sba.bg и чрез партньорите на инициативата. \r\n„Подобно мащабно проучване сред активните шофьори се прави за първи път. Анкетата ще обхване голям брой водачи. Надяваме се, че след като направим анализ на тази анкета, ще се оформи една по-точна  картина за част от причините за високия брой нарушения. Странно е че, в последните години, след толкова много шум по медии, кампании на различни институции – Министерството на транспорта и Министерството на вътрешните работи също обръщат сериозно внимание на нарушенията, опитвайки се да променят Закона за движение по пътищата, нарушителите не намаляват. Като институция, която целогодишно работим по безопасността на движението, смятаме да допринесем за това да се оформи статистика и на базата на тези резултати да се предприеме стратегия за по-добра информираност – за причините и защо нарушенията не намаляват“, посочи Диян Драганов. Той отбеляза, че към анкетата има изключително висок интерес, като още в първите дни в проучването са се включили над 100 активни водачи от Варна. \r\nЦелта на проучването е да се открият част от причините, водещи до тежките нарушения на пътя. Желанието на организаторите е постигане на по-добра информираност за безопасността на движението по пътищата на Република България. С резултатите от анкетата ще бъде направен анализ на поведението на водачите – кога, защо и как нарушават Закона за движение по пътищата и какво би било стимул за тях да подобрят дисциплината си на пътя, както и къде водачите откриват основно вината за броя на пътнотранспортните произшествия. \r\nМарияна ВАЛЕНТИНОВА", "date": "2018.08.20", "title": "Варна: Десетки шофьори от града са се включили в анкетата на Съюза на българските автомобилисти „Заедно за по-безопасни пътища“"}
{"url": "http://www.focus-news.net/news/2018/08/20/2557947/ministar-vladislav-goranov-shte-napravim-vsichko-vazmozhno-da-pomognem-na-balgarskite-grazhdani-da-realizirat-pravata-si-v-kipar.html", "text": "Ще направим всичко възможно да помогнем на българските граждани да реализират правата си в Кипър. Това каза министърът на финансите Владислав Горанов на брифинг в Министерски съвет след среща с министър-председателя Бойко Борисов във връзка с фалиралата кипърска застрахователна компания „Олимпик“, предаде репортер на  Агенция „Фокус“ . \r\n„Ще имам разговори с моя кипърски колега, но също както при ситуацията, при която много хора отвън се опитаха да окажат натиск за нетърговско решение на проблеми с техни негарантирани влогове в КТБ, така и сега бих могъл да очаквам отговор, че решенията на проблема могат да се решат само в съответствие на кипърското законодателство и в рамките на една търговска несъстоятелност, която протича без намесата на държавата. Искам да прекратя всякакви спекулации, че българският закон в момента дава възможност или предвижда за сметка на Българския гаранционен фонд да се реализират нереализираните права и бъдещите застрахователни вземания на застраховани български граждани там“, посочи Горанов. \r\nТой обясни, че е пропуск на Комисията по финансов надзор това, че не е обърнала специално внимание за доста по-ниските цени и по-високи отстъпки, което това застрахователно дружество е правило на българския пазар. По думите му с това допълнително се е влошило и без това не доброто състояние на този вид задължителна застраховка. “Оттук нататък ще инициираме и законодателни промени и ще настояваме пред Европейската комисия (ЕК), която предложи изменения в моторната директива. Защото преди няколко месеца ЕК инициира предложения за промени именно, за да разреши подобен тип казуси, които възникват когато клон на лице, установено в ЕС, извършва застрахователни дейности на територията на друга държава членка\", уточни той.  \r\n„Ще направим всичко възможно да помогнем на българските граждани да реализират правата си в Кипър. Неоснователно от страна на Кипърската компания са преведени 2 млн. лв. в обезпечителния фонд, който се управлява от Гаранционния фонд в България. Тези 2 млн. обаче не могат да се раздадат просто така, защото са недължимо внесени и вероятно ще се върнат след съответната процедура от кипърска страна в масата на несъстоятелността на подобно дружество“, обясни финансовият министър. \r\nЦветилена СИМЕОНОВА", "date": "2018.08.20", "title": "Министър Владислав Горанов:  Ще направим всичко възможно да помогнем на българските граждани да реализират правата си в Кипър"}
{"url": "http://www.focus-news.net/news/2018/08/20/2557983/tass-oglavyavanata-ot-sasht-koalitsiya-ostava-v-irak-po-iskane-na-ofitsialnite-vlasti.html", "text": "Войниците от САЩ в състава на международната контратерористическа коалиция ще останат в Ирак по искане на властите в Багдад, заяви на пресконференция в Дубай в понеделник официалният представител на коалицията американския полковник Шон Райън, предава  ТАСС . \r\n„Международната коалиция ще остане в Ирак по искане на иракското правителство“, цитира думите на Райън военният телевизионен канал Al Hadath. По неговите думи, терористичната групировка „Ислямска държава“ е „сериозен противник с голяма численост и коалицията ще продължи борбата с терористите“. \r\nВ неделя Райън е заявил пред журналистите в Абу Даби, че коалицията ще остави своите сили в Ирак, докато смята, че това е необходимо. При това той е уточнил, че главната цел на силите, оглавявани от САЩ, е да подкрепят усилията за стабилизация на районите, освободени от „Ислямска държава“. \r\nПревод и редакция:", "date": "2018.08.20", "title": "ТАСС: Оглавяваната от САЩ коалиция остава в Ирак по искане на официалните власти"}
{"url": "http://www.focus-news.net/news/2018/08/20/2557985/burgas-intenzivno-e-dvizhenieto-po-patya-burgas-pomorie-slanchev-bryag.html", "text": "Интензивно е движението на моторни превозни средства в областта, предаде репортер на  Радио „Фокус“ – Бургас . Натоварен е трафикът по пътя Бургас – Поморие – Равда ­– Слънчев бряг в двете посоки, както и по пътя Бургас – Атия – Черноморец – Созопол. Натоварено е и движението и на входно-изходните пътни артерии на града. Най-много автомобили има на входа на Бургас от автомагистрала „Тракия“, както и на кръговото кръстовище в този район. Интензивно е движението и по булевардите „Димитър Димов“ и „Булаир“. \r\nС нормална интензивност се осъществява движението по централните градски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nВеселина НИКОЛОВА", "date": "2018.08.20", "title": "Бургас: Интензивно е движението по пътя Бургас – Поморие –­ Слънчев бряг"}
{"url": "http://www.focus-news.net/news/2018/08/20/2557963/makfaks-makedoniya-prishtina-tvardi-che-e-zapochnala-podgotovka-za-demarkatsiya-na-granitsata-sas-sarbite.html", "text": "Членовете на косовската правителствена Комисия за демаркация на границата е започнала подготовката за делинаеация със Сърбия със събиране на съответната документация, заяви председателят на парламентарното тяло Шпейтим Буличи, като добави, че „не вижда пречка за демаркация на границата“, предава „Радио и телевизия Сърбия“, позовавайки се на прищински медии, предава  македонската агенция „Макфакс“ . \r\n„Със събиране на фактографската документация и развиване на стратегия започна подготовката на Космисията по искане на косовския премиер Рамуш Харадинай. В тази ситуация има известни промени в граничните линии, настъпили в определени периоди. Но всички тези промени се покрити с документация и политически решения в определен момент“, заяви Буличи. \r\nКакто стана ясно в последно време, отбелязва „Макфакс“, може да се очаква на следващия кръг от диалога Белград – Прищина в Брюксел сръбският президент Александър Вучич и косовският му колега Хашим Тачи да разговарят по въпроса за корекция на границата между двете държави. \r\nПрищинските анализатори, цитирани от македонската агенция, посочват, че нито една институция няма право да взима решения за териториални промени, съюзи, мир и външния дълг с изключение на парламента на Косово. \r\nПревод и редакция:", "date": "2018.08.20", "title": "„Макфакс“ (Македония): Прищина твърди, че е започнала подготовка за демаркация на границата със сърбите"}
{"url": "http://www.focus-news.net/news/2018/08/20/2557977/gabriela-kozareva-e-noviyat-izpalnitelen-direktor-na-agentsiyata-po-vpisvaniyata.html", "text": "Със заповед на министъра на правосъдието Цецка Цачева, считано от днес на поста изпълнителен директор на Агенцията по вписванията е назначена Габриела Козарева. Това съобщиха от пресцентъра на  Министерството на правосъдието . \r\nГабриела Козарева е магистър по право от Софийския университет СУ „Св. Климент Охридски”. \r\nОт февруари 2018 г. до сега Козарева е била изпълнителен директор на Изпълнителната агенция за насърчаване на малките и средните предприятия. \r\nТя има над десетгодишен управленски, административен и професионален опит в сферата на бизнеса и търговското право. Била е директор на Дирекция „Спортна инфраструктура и управление на държавното участие” в Министерство на младежта и спорта от май 2015 г. до май 2017 г. \r\nЗаместник-министър в Министерството на младежта и спорта е от май 2017 г. до февруари 2018 г. \r\nПреди това Габриела Козарева е била консултант в частния бизнес и съдебен помощник във Върховния Административен съд на Република България.", "date": "2018.08.20", "title": "Габриела Козарева е новият изпълнителен директор на Агенцията по вписванията"}
{"url": "http://www.focus-news.net/news/2018/08/20/2557988/kyustendil-zapochnaha-redovnite-arheologicheski-razkopki-na-obekt-galeriya-2-v-grada.html", "text": "Започнаха редовните археологически разкопки на обект „Галерия 2” в Кюстендил. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. Научен ръководител на археологическото проучване е Румен Спасов. Обектът е на площ от 200 кв. м. Той ще бъде проучван в рамките на един месец. Средствата за археологическите разкопки са осигурени от Министерство на културата. Целта на дейностите е да бъде извършено проучване на терена, а откритите артефакти да бъдат изложени на по-късен етап върху същия терен. „Вече завършиха спасителните археологически разкопки на обект на улица „Демокрация” в Кюстендил, където ще бъде изграден бъдещ семеен хотел. Проучването е завършено, а резултатите са приети от междуведомствена комисия. В момента Регионален исторически музей – Кюстендил работи на още два археологически обекта”, каза Валентин Дебочички. По думите му първият обект, след десетгодишно прекъсване, цели да се завършат започнатите сондажи на праисторическо и средновековно селище в центъра на село Берсин. Другият обект е свързан проучване на светилище от Римската епоха, което е в землището на село Долна Козница. Проучванията продължават в рамките на един месец. \r\nВенцеслав ИЛЧЕВ", "date": "2018.08.20", "title": "Кюстендил: Започнаха редовните археологически разкопки на обект „Галерия 2” в града"}
{"url": "http://www.focus-news.net/news/2018/08/20/2557986/gd-granichna-politsiya-trafikat-e-intenziven-na-gkpp-dunav-most-ruse-gkpp-durankulak-gkpp-kardam-gkpp-kulata-gkpp-makaza-i-gkpp-dunav-most-vidin.html", "text": "Трафикът на ГКПП \"Кулата\" и ГКПП \"Маказа\" на българо-гръцката граница е интензивен на изход, по данни към 14.00 часа. Това съобщиха от пресцентъра на  ГД \"Гранична полиция\" . На българо-румънската граница, трафикът на леки автомобили на ГКПП \"Дунав мост-Русе\", ГКПП \"Дуранкулак\" и ГКПП \"Кардам\" е интензивен на вход, а на ГКПП \"Дунав мост-Видин\"- и в двете посоки. \r\nНа българо-сръбската, българо-македонската и българо-турската граница трафикът е нормален на всички контролно-пропускателни пунктове. \r\nПо информация на дружеството \"Дунав мост Видин – Калафат\" АД, 25 август 2018 г. се извършва ремонт на участък от пътя преди ГКПП \"Видин\". За този период временно движението се осъществява двупосочно в едно платно.", "date": "2018.08.20", "title": "ГД \"Гранична полиция\": Трафикът е интензивен на ГКПП \"Дунав мост-Русе\", ГКПП \"Дуранкулак\", ГКПП \"Кардам\", ГКПП \"Кулата\", ГКПП \"Маказа\" и ГКПП \"Дунав мост-Видин\""}
{"url": "http://www.focus-news.net/news/2018/08/20/2557976/s-podpisite-na-pochti-tsyalata-parlamentarna-grupa-bsp-vhodira-iskaneto-si-za-izvanredno-zasedanie-na-parlamenta.html", "text": "БСП входира в деловодството на Народното събрание искането си за извънредно заседание, предаде репортер на  Агенция „Фокус“ . Искането бе входирано от лидера на БСП Корнелия Нинова и народни представители. То е  подписано от почти цялата парламентарна група на БСП, която е съставена от 79 народни представители. С това от опозицията спазват изискването на Конституцията искането за извънредно заседание да бъде подписано от една пета от състава на парламента. БСП са предложили дневен ред, което е другото изискване за свикване на заседание. \r\nОт опозицията предлагат той да включва две точки: изслушване на премиера Бойко Борисов за електронните системи на страната и изслушване на министъра на финансите във връзка с отнетия лиценз на кипърското застрахователно дружество, от което бяха засегнати около 200 хил. българи.   \r\nСъгласно Правилника за организацията и дейността на парламента председателят е длъжен да насрочи заседанието не по-късно от 7 дни след постъпване на искането, независимо от това дали Народното събрание е във ваканция, или не. \r\nДеница КИТАНОВА", "date": "2018.08.20", "title": "С подписите на почти цялата парламентарна група БСП входира искането си за извънредно заседание на парламента"}
{"url": "http://www.focus-news.net/news/2018/08/20/2557987/kmetat-na-sofiya-yordanka-fandakova-dvizhenieto-po-bul-balgariya-shte-bade-pusnato-na-10-septemvri.html", "text": "Имам уверението, че на 10 септември движението ще бъде пуснато по бул. „България“. Това каза кметът на София Йорданка Фандъкова след проверка на ремонта на бул. „България“, предаде репортер на  Агенция „Фокус“ . „По бул. „България“ се работи активно. Движението е изключително натоварено заради затварянето на едното платно на булеварда“, обясни кметът. „Надяваме се изпълнителите да си спазят срока и от събота да бъде отворено за движение едното платно на бул. „България“. Ако това се случи, ще затворим другото платно“, коментира Йорданка Фандъкова. „Тази година взехме решение да ремонтираме един от най-зле изглеждащите участъци от булеварда. Имаме още два такива тежки участъци, за да можем поетапно да ремонтираме един от двата най-натоварени булеварда в София“, посочи кметът. „Скоростта, с която се работи по обектите, не бива да бъде за сметка на качеството. Санкциите ни са огромни и фирмите знаят това“, изтъкна Фандъкова. „Целият договор е за около 13, 5 млн. лева. Работи се поетапно и се плаща в зависимост от това, което е свършено“, каза още кметът на София.", "date": "2018.08.20", "title": "Кметът на София Йорданка Фандъкова: Движението по бул. „България“ ще бъде пуснато на 10 септември"}
{"url": "http://www.focus-news.net/news/2018/08/20/2557990/blagoevgrad-vodata-v-dve-naseleni-mesta-v-oblastta-ne-otgovarya-na-nuzhnite-kriterii-za-kachestvo.html", "text": "Водата в две населени места в област Благоевград не отговаря на нужните критерии за качество. Това съобщиха за  Радио „Фокус“ - Пирин  от Регионална здравна инспекция - Благоевград. Инспекторите са взели 11 проби, като са извършили изследване на проби питейна вода при консуматорите от централно водоснабдени населени места по показателите, включени в група А – 1 брой (химични показатели и микробиологични показатели) и 15 броя (микробиологични показатели). В село Кавракирово е установено, че чешма в питейно заведение не отговаря по показател нитрати и колиформи. Установено е, че чешма в село Лютово не отговаря по показатели цвят, вкус, мътност, колиформи, ешерихия коли, ентерококи и микробно число, стойност на допуск на показателите за цвят, вкус и мътност – приемлив за потребителя, стойност на допуск на показателите колиформи, ешерихия коли, ентерококи. \r\nЛора КАЛЧЕВА", "date": "2018.08.20", "title": "Благоевград: Водата в две населени места в областта не отговаря на нужните критерии за качество"}
{"url": "http://www.focus-news.net/news/2018/08/20/2557982/predsedatelyat-na-parlamenta-tsveta-karayancheva-svikva-izvanredno-zasedanie-na-narodnoto-sabranie-na-21-avgust.html", "text": "Председателят на парламента Цвета Караянчева свиква извънредно заседание на Народното събрание. Заседанието е насрочено за 21 август 2018 г. от 13.00 часа. Това съобщиха от пресцентъра на  Народното събрание .", "date": "2018.08.20", "title": "Председателят на парламента Цвета Караянчева свиква извънредно заседание на Народното събрание на 21 август"}
{"url": "http://www.focus-news.net/news/2018/08/20/2557979/redzhep-taiyp-erdogan-manipulatsiite-sreshtu-turtsiya-sa-obrecheni-na-proval.html", "text": "Силите, разчитащи, че ще успеят да разрушат Турция чрез манипулации на валутния пазар, много скоро ще осъзнаят, че плановете им са обречени на провал, се казва в обръщението на турския президент Реджеп Таийп Ердоган към народа по повод празника Курбан Байрам, предава  „Анадолската агенция“ . \r\nДържавният глава подчерта, че атаките срещу турската икономика са толкова опасни, колкото и посегателствата срещу религиозните традиции и държавността на Турция. \r\n„Опитват се да поставят Турция на колене и да я принудят да действа по чужди нареждания“, се казва по-нататък в обръщението. \r\nВ посланието се напомня, че скоро след Курбан Байрам турският народ ще отбележи 947-ата годишнина от победата в битката при Манцикерт през 1071 година. „От времената на победата на армията на турците-селджуци над Византийската империя, турският народ неедонкратно се е сблъсквал с предизвикателства и заплахи, но е успял да ги преодолее. Всяка нова атака срещу културата и държавността на Турция по същия начин ще бъде решително пресечена“, гласи посланието. \r\nАкцентира се вниманието към предвидените тържества на 30 август във връзка с Деня на победата в Турция. \r\n„В хода на осуетяването на опита за преврат на 15 юли 2016 година жителите на Турция демонстрираха решимост да защитят с цената на живота си хилядолетното наследство. Срещу Турция бяха използвани терористични организации и криминални структури, проникнали в държавните органи, а сега използват атаки на валутните пазари. Но всички тези нападения са обречени на провал. Главното е единството и сплотеността на Турция“, се отбелязва в документа. \r\nПревод и редакция:", "date": "2018.08.20", "title": "Реджеп Таийп Ердоган: Манипулациите срещу Турция са обречени на провал"}
{"url": "http://www.focus-news.net/news/2018/08/20/2557993/zam-ministar-malina-krumova-shte-uchastva-v-seminar-vazmozhnosti-za-adresirane-na-zhilishtnite-nuzhdi-na-uyazvimi-grupi-chrez-natsionalnata-zhilishtna-strategiya-2018-2030-v-plovdiv-na-21-avgust.html", "text": "Във връзка с общественото обсъждане на проекта на Национална жилищна стратегия 2018-2030, изработен от Министерството на регионалното развитие и благоустройството (МРРБ), европейската програма „РОМАКТ“ и МРРБ организират семинар „Възможности за адресиране на жилищните нужди на уязвими групи чрез Национална жилищна стратегия 2018-2030“. Това съобщиха от пресцентъра на  МРРБ . \r\nСъбитието ще се проведе утре, 21 август, от 11.00 ч., в хотел „Ландмарк Крийк“ в град Пловдив. В него участие ще вземат регионалният заместник-министър Малина Крумова, представители на общини и на регионалното министерство, националният екип и експертите на програма „РОМАКТ“, представители на НСОРБ и на други неправителствени организации с опит в адресирането на жилищните нужди на уязвими групи.  \r\nСеминарът ще предостави възможност на местните власти, участващи в програма „РОМАКТ“,  да се запознаят с проекта на Национална жилищна стратегия, както и да допринесат за развитието на документа чрез конструктивен дебат по въпроси, свързани със затрудненията на общините при адресирането на жилищните нужди на хора в неравностойно социално положение.", "date": "2018.08.20", "title": "Зам.-министър Малина Крумова ще участва в семинар „Възможности за адресиране на жилищните нужди на уязвими групи чрез Националната жилищна стратегия 2018-2030“ в Пловдив на 21 август"}
{"url": "http://www.focus-news.net/news/2018/08/20/2557984/korneliya-ninova-bsp-da-se-poeme-otgovornost-za-sluchaya-s-kiparskata-zastrahovatelna-kompaniya-ne-samo-chrez-ostavkata-na-ralitsa-agayn-tryabva-politicheska.html", "text": "Да се поеме отговорност за случая с кипърската застрахователна компания не само чрез оставката на Ралица Агайн - трябва политическа. Това каза лидерът на БСП Корнелия Нинова по време на брифинг в Народното събрание след внасяне на искането за извънредно заседание, предаде репортер на  Агенция „Фокус“ . По думите й за срива на Търговския регистър, Цецка Цачева още си дължи оставката. Според нея за случая с кипърската компания ще се освободи Ралица Агайн, но не бива да се спира до това. „При правителствата на Бойко Борисов се руши държавността и институциите“, заяви Нинова. По думите й днешното решение при премиера е неудовлетворително за БСП и за засегнатите хора. „Това представлява регулиран пазар, на който държавата има своята ключова роля. Това е задължителна застраховка, така че българските граждани са добросъвестни платци. След като държавата не е упражнила необходимия контрол в лицето на КФН, не може да излезеш и да кажеш на тези хора: водете си делата в Кипър. Това е абсолютно неприемливо, още повече, че са възможни други решения. Ние твърдим още в началото ,че можем да стигнем до това решение гаранционният и обезпечителният фонд в България да платят на хората и да влязат в техните права и от свое име да водят тези дела в Кипър“, заяви Нинова. \r\nДеница КИТАНОВА", "date": "2018.08.20", "title": "Корнелия Нинова, БСП: Да се поеме отговорност за случая с кипърската застрахователна компания не само чрез оставката на Ралица Агайн - трябва политическа"}
{"url": "http://www.focus-news.net/news/2018/08/20/2557995/varna-nad-30-intsidenta-s-gazovi-butilki-sa-registrirani-v-oblastta-ot-nachaloto-na-godinata.html", "text": "Над 30 инцидента с газови бутилки са регистрирани във Варна и областта от началото на годината. Това каза за  Радио „Фокус“ – Варна  главен инспектор Стоян Стоянов от Регионална дирекция „Пожарна безопасност и защита на населението“ във Варна. Неправилно ползване на уреда, небрежност при боравене с открит огън и техническа неизправност са част от причините за инциденти с газови бутилки. Главен инспектор Стоян Стоянов отбеляза, че инцидентите със загуби, регистрирани през първите седем месеца на годината, са 16, като през месеците юни и юли са регистрирани най-много подобни произшествия. Той добави, че инцидентите без загуби са също 16. Той подчерта, че предвид използването им в открити площи през летните месеци – тераси, навесни помещения, летни кухни, се наблюдава увеличение на произшествията спрямо есенно-зимния период. Главен инспектор Стоян Стоянов заяви, че всички дейности по уредите трябва да се извършват от специалисти. „Уредите, които се използват в домакинството, трябва да са стандартно изпълнение. Помещенията, в които се използват печки, трябва да са с постоянна естествена вентилация и не би трябвало да се използват в бани, спални помещения, мазета и шахти, както и на места, където има пряка слънчева светлина, гаражи, тавани и стълбища“, добави инспектор Стоян Стоянов. \r\nМарияна ВАЛЕНТИНОВА", "date": "2018.08.20", "title": "Варна: Над 30 инцидента с газови бутилки са регистрирани в областта от началото на годината"}
{"url": "http://www.focus-news.net/news/2018/08/20/2557997/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в община Петрич. В нощта на 16 август в Петрич стана тежък инцидент, при който пострадаха трима младежи, двама от които с опасност за живота. След пътнотранспортното произшествие в града се появи напрежение, а част от хората изразиха опасения, че случаят ще бъде потулен. Кметът на Петрич Димитър Бръчков категорично опроверга тези твърдения. Какво каза той в свое изявление по повод катастрофата – ще Ви информираме в първата част от днешното издание. Веднага след това ще имате възможността да чуете повече за предстоящата кампания за събиране на опасни отпадъци в община Петрич. В предаването за днес сме Ви подготвили и още две много интересни теми. Първата от тях е свързана с читалище „Отец Паисий“ в село Старчево, а втората - с църквата „Въведение Богородично“ в Петрич. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.08.20", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/08/20/2557994/gabrovo-zhena-e-postradala-pri-katastrofa-na-glaven-pat-sevlievo-veliko-tarnovo-kray-razklona-za-selo-bogatovo.html", "text": "Жена е пострадала при катастрофа на главен път Севлиево – Велико Търново. Произшествието е станало около километър разклона за село Богатово в посока Велико Търново. То се е случило около 13.40 часа, съобщи за  Радио „Фокус“ – Велико Търново  Първолета Драгнева, говорител на Областна дирекция на МВР – Габрово. Тя уточни, че катастрофата е между три коли. „По първоначални данни водачът на лек автомобил „Мерцедес“ предприел изпреварване на лек автомобил „Фолксваген“, чиито водач решил да изпревари движещия се пред него лек автомобил „Опел“. Между двете коли възникнало леко странично съприкосновение, което довело до завъртането им. Трите автомобила излезли извън платното за движение. Една жена е откарана от екип на Спешна помощ за преглед и установяване на здравословното и състояние. Тримата водачи са тествани за употреба на алкохол и резултатите са нулеви“, обясни Първолета Драгнева. Тя уточни, че на мястото на произшествието се извършва оглед, но движението се осъществява нормално. \r\nЛуиза ТРАНЧЕВА", "date": "2018.08.20", "title": "Габрово: Жена е пострадала при катастрофа на главен път Севлиево – Велико Търново край разклона за село Богатово"}
{"url": "http://www.focus-news.net/news/2018/08/20/2557998/sofiya-sled-kratko-presledvane-e-zadarzhan-kriminalno-proyaven-19-godishen-mladezh-na-ul-tundzha.html", "text": "Тази сутрин около 9.15 часа след кратко преследване е задържан 19-годишен криминално проявен младеж на ул. „Тунджа“ в столицата. Това съобщиха за  Агенция „Фокус“  от  СДВР . От там не потвърдиха първоначалната информация за развила се престрелка на улицата и уточниха, че до задържане на лицето се е стигнало след като са установени негови прояви, свързани с кражби и наркотици. \r\nДаяна ДЮЛГЕРОВА", "date": "2018.08.20", "title": "София: След кратко преследване е задържан криминално проявен 19-годишен младеж на ул. „Тунджа“"}
{"url": "http://www.focus-news.net/news/2018/08/20/2557992/emil-kabaivanov-kmet-na-karlovo-pozharat-kray-grada-se-ochakva-da-bade-izgasen-napalno-do-sedmitsa.html", "text": "Пожарът край Карлово се очаква да бъде изгасен напълно до седмица. Това каза за  Агенция „Фокус“  кметът на Карлово Емил Кабаиванов. „Ситуацията покрай пожара вече е овладяна. Остават 20 души на място, които ще се сменят и по двойки ще обикалят и ще следят мястото на пожара. Вчера в късния следобед пожарът беше локализиран и почти загасен. 140 души се включиха в гасенето. Обстановката е спокойна, но винаги трябва да имаме едно на ум, когато времето се засуши, защото горските пожари стават и се разпространяват лесно. Горските пожари тлеят и след изгасяването им. След като спре да се разпространява пожарът, той се наблюдава и се реагира при необходимост. Около 100 дка са засегнатите площи. Щетите тепърва ще бъдат изчислени. Няма засегнати имоти на граждани, което е много важно“, допълни той. „Изводът е, че когато се действа бързо, компетентно и когато се обединят силите на местната власт, държавните служби и армията, нещата се получават бързо и с малко загуби. Другият извод е, че държавата трябва да помогне на българските Общини за поддържането на доброволни формирования, които да са добре екипирани, финансово стимулирани и добре обучени да бъдат готови да реагират при природни бедствия“, заяви още кметът на Карлово.  \r\nЦветелин ДИМИТРОВ", "date": "2018.08.20", "title": "Емил Кабаиванов, кмет на Карлово: Пожарът край града се очаква да бъде изгасен напълно до седмица"}
{"url": "http://www.focus-news.net/news/2018/08/20/2557989/ria-novosti-srabskoto-duhovenstvo-v-kosovo-se-obyavi-protiv-ideyata-za-razdelyane-na-teritoriyata.html", "text": "Всички представители на сръбското духовенство, които служат и живеят в Косово са подписали призив към властите в Белград да се откажат от варианта за териториално разделяне на областта между сърби и албанци, предава  РИА Новости . \r\nПод документа, публикуван на официалния уебсайт на Рашко-Призренската епархия (в която влиза територията на Косово) стоят подписите на 120 монаси и монахини и на 70 други свещеници, от които всички са представители на Сръбската православна църква в Косово. По-рано такъв призив направи и члена на Светия синод епископ Рашко-Призренски Теодосий, отбелязва руската агенция. \r\n„Косово и Метохия със своите 1500 сръбски църкви, обекти на историческото наследство и паметници на сръбската култура е неотделима част от Сърбия и запазването на тази част от страната не е въпрос на национална идеология и митология, нито на територия, но представлява същността на нашето църковно-народно битие и съществуване, което нас, като църква Божия и жива Христова църква, ни запази с векове тук“, се казва в призива на духовенството. \r\n„С вероятно разделяне, размяна на територии или ‚разграничаване между сърби и албанци‘ на суверенна територия на Сърбия, автоматически ще остави голяма част от нашия народ в Косово и Метохия на милостта и немилостта на тези, които досега не са показали готовност да уважавт нашите права. При такова нежелателно развитие на ситуацията има голяма опасност ние да станем жертви на погроми, подобно на тези, които се случиха през март 2004 година, или под натиск и тих терор да бъдем принудени да се изселим“, се отбелязва в обръщението. \r\nРИА припомня, че кметовете на 10-те общини в Косово със сръбско мнозинство подкрепиха с открито писмо идеята на сръбския президент Александър Вучич за разграничаване между сърбите и албанците на територията на Косово. Повечето от тях са членове на партията „Сръбска листа“, която, както пише руската агенция, се контролира от Белград. \r\nМедията отбелязва също, че възможността за обмен между Белград и Прищина на компактно населените с косовски сърби общини Лепосавич, Зубин-Поток, Звечан и Северна Косовска Митровица, на север от река Ибър, за населените с албанци общини Прешево, Буяновац и Медведжа в най-южните части на Сърбия периодично се обсъжда от обществото и медиите, а в последно време и от президентите на Сърбия и Косово Александър Вучич и Хашим Тачи. \r\nПревод и редакция:", "date": "2018.08.20", "title": "РИА Новости: Сръбското духовенство в Косово се обяви против идеята за разделяне на територията"}
{"url": "http://www.focus-news.net/news/2018/08/20/2557999/inzh-toni-kolev-dgs-kyustendil-pozharnata-obstanovka-v-oblastta-e-spokoyna-no-v-nachaloto-na-esenta-shte-ima-predpostavki-za-poveche-pozhari.html", "text": "Държавно горско стопанство „Кюстендил” има готовност да реагира при възникнали пожари. Това каза пред  Радио „Фокус” – Кюстендил  инж. Тони Колев, директор на териториалното поделение към Югозападно държавно предприятие. По думите му от началото на годината няма пожари, навлезли на територията на горското стопанство. Горските служители са реагирали на сигнали от телефон 112, но при тях става въпрос за фалшиви обаждания или за пожари, спрени преди да навлязат в гората. „Към момента пожарната обстановка е спокойна, но това нещо ще усложни ситуацията в есенния сезон. Заради обилните валежи има голяма тревна и храстова растителност. В края на лятото и в началото на есента, когато започне да се засушава, тогава ще има предпоставка за повече пожари”, каза Тони Колев. По думите му тогава трябва да се засили бдителността. Горското стопанство разполага с един високопроходим противопожарен автомобил, има сформирани и групи за гасене на пожари. \r\nВенцеслав ИЛЧЕВ", "date": "2018.08.20", "title": "Инж. Тони Колев, ДГС „Кюстендил”: Пожарната обстановка в областта е спокойна, но в началото на есента ще има предпоставки за повече пожари"}
{"url": "http://www.focus-news.net/news/2018/08/20/2558000/plovdiv-apelativniyat-sad-e-potvardil-evropeyska-zapoved-za-arest-spryamo-15-godishen-mladezh-izdirvan-v-germaniya-za-iznasilvane-i-bludstvo-s-maloletno-momiche.html", "text": "Пловдивският апелативен съд e потвърдил допуснатата от Окръжен съд - Пловдив европейска заповед за арест спрямо 15-годишния И. М. Той е издирван от прокуратурата в германския град Вупертал по обвинение в изнасилване и блудствени действия по отношение на малолетно момиче, в съучастие с други лица, станало на 21 април 2018 г. в град Фелберт. Това съобщиха от пресцентъра на  Съдебна палата – Пловдив .   \r\nСъдът е приел, че искането на германските власти е основателно и отговаря на изискванията на закона.  В eвропейската заповед за арест на И.М. е посочено, че според германското законодателство се касае за тежък случай на сексуална злоупотреба  над деца, извършена колективно от няколко лица. Също така е записано, че предвиденото според приложимия за непълнолетни лица закон в Германия, максималното наказание за извършените престъпления е лишаване от свобода до десет години.     \r\nРешението на Апелативния съд е окончателно.", "date": "2018.08.20", "title": "Пловдив: Апелативният съд e потвърдил европейска заповед за арест спрямо 15-годишен младеж, издирван в Германия за изнасилване и блудство с малолетно момиче"}
{"url": "http://www.focus-news.net/news/2018/08/20/2558002/inzh-lyubomir-nizamov-dunav-most-vidinkalafat-ad-vseki-den-se-pravi-proverka-za-sastoyanieto-na-saorazhenieto.html", "text": "Проверка за състоянието на Дунав мост 2 се прави всеки ден. Това каза за  Радио „Фокус“ – Видин  инж. Любомир Низамов, изпълнителен директор на смесеното българо-румънско акционерно дружество „Дунав мост Видин–Калафат“. Той посочи, че дружеството е създадено за поддръжка на моста. „За разлика от другите мостови съоръжения, където огледите са един път в месеца или на три месеца веднъж, състоянието на „Дунав мост 2“ е подложено на ежедневна оценка“, каза инж. Низамов. Той допълни, че за допустимото натоварване на моста е направен динамичен тест. „Поддръжката се осъществява съгласно правилата, разписани от проектанта. Разписано каква проверка трябва да се извърши, на какъв период. Всяка година техническа комисия преглежда как се изпълняват дейностите, заложени от проектанта. Преглежда се какво е състоянието на различните елементи на моста“, добави инж. Низамов. \r\nПет години след пускането на „Дунав мост 2“ по него преминават ежедневно 2 500 до 3 000 автомобили на ден и в двете посоки, като по голяма част от тях са тежкотоварни. \r\nАнна ЛОЗАНОВА", "date": "2018.08.20", "title": "Инж. Любомир Низамов, „Дунав мост Видин–Калафат“ АД: Всеки ден се прави проверка за състоянието на съоръжението"}
{"url": "http://www.focus-news.net/news/2018/08/20/2558001/sport-vapreki-che-se-srina-v-svetovnata-ranglista-grigor-dimitrov-se-izkachi-s-edno-myasto-v-klasatsiyata-race-to-london.html", "text": "Първата ракета на България Григор Димитров се изкачи с едно място в годишната класация Race to London, която определя участниците във финалния турнир на Асоциацията на тенис професионалистите в Лондон през ноември. Въпреки пропадането си до 8-о място в световната ранглиста, след като не успя да защити титлата си на „Мастърса“ в Синсинати от миналата година, той добави 90 точки към актива си за тази година и с общо 1690 пункта е на 13-о място в борбата за класиране в Лондон, където ще отидат най-добрите осем през годината. Към момента единственият сигурен участник е световният номер едно Рафаел Надал.", "date": "2018.08.20", "title": "Спорт: Въпреки че се срина в световната ранглиста, Григор Димитров се изкачи с едно място в класацията Race To London"}
{"url": "http://www.focus-news.net/news/2018/08/20/2558007/blagoevgrad-zapochva-izgrazhdaneto-na-nova-kletka-kam-depoto-za-bitovi-otpadatsi-na-petrich.html", "text": "Изградените три клетки към Депото за твърди битови отпадъци на община Петрич вече са с изчерпан капацитет, съобщиха от пресцентъра на  Общината . „Това поставя по угрозата на криза с боклука цялата община Петрич – града и всички населени места. Ние, като местна власт, следваше да реагираме своевременно, за да не допуснем това”, каза кметът Димитър Бъчков. Той поясни, че вече е факт договорът между Община Петрич и ПУДООС за безвъзмездно финансиране. Фирмата спечелила обществената поръчка за изграждане на Клетка 4 е Обединение „ДМ Строй” гр. Хасково при стойност 1 146 66,04 лв. Срокът за изпълнение на обекта е 180 дни. „Това практически означава, че Петрич няма да бъде в плен на криза, що се отнася до събиране и депониране на битовите отпадъци. В подобни кризисни моменти, вече изпаднаха редица български общини”, обяви кметът. Експлоатацията на клетка 4 ще извършва фирма „Тео Морис”2001.  \r\nОт Община Петрич припомнят, че е одобрено финансиране от около 10 млн лв, които са за Компостиращата инсталация и инсталация за предварителна обработка на отпадъци. Внедряването на същите ще намали обема на депонираните отпадъци, а при изграждането на новата Клетка 4 към депото и при наличието на тези инсталации, животът на същата ще бъде удължен до 25 години. „Така смятам комплексно,че решаваме в дългосрочен план един важен проблем за община Петрич, още преди същият да се е усетил от населението”, обобщи кметът Димитър Бръчков.", "date": "2018.08.20", "title": "Благоевград: Започва изграждането на нова клетка към депото за битови отпадъци на Петрич"}
{"url": "http://www.focus-news.net/news/2018/08/20/2558005/ivan-kaburov-zemedelets-neobhodim-e-nov-gratisen-period-za-uzakonyavane-na-starite-sondazhi-za-polivna-voda-v-oblast-pazardzhik.html", "text": "Не е добро състоянието на част от съоръженията, използвани за напояване на земеделските култури в областта. Това каза за  Радио „Фокус“ – Пазарджик  Иван Кабуров, земеделец от Пазарджик. Той обясни, че най-потърпевши са оризопроизводителите и тези, които отглеждат царевица. „Има друга тема, която засяга производителите на зеленчуци - за сондажите за поливна вода. Имаше период, в който можеше старите сондажи да бъдат узаконени. В момента това е невъзможно. По закона трябва да бъде заровен стария сондаж и на негово място да бъде направен нов. Разходите за разрешителни, за изграждането му, поставянето на водомер и пускане в действие са около 5 000 лева. Това означава, че е почни невъзможно да се пусне в експлоатация нов сондаж“, коментира Кабуров. По думите му е необходим нов гратисен период, в който земеделските производители да имат възможност за узаконят старите си сондажи. Той допълни, че ще търсят съдействие и от местните депутати, за да може този проблем да бъде решен в полза на земеделските производители. \r\nВаня НИКОЛОВА", "date": "2018.08.20", "title": "Иван Кабуров, земеделец: Необходим е нов гратисен период за узаконяване на старите сондажи за поливна вода в област Пазарджик"}
{"url": "http://www.focus-news.net/news/2018/08/20/2558006/prof-georgi-kamarashev-obshtina-veliko-tarnovo-prez-2019-godina-se-predvizhda-remont-na-mosta-mezhdu-selata-shemshevo-i-ledenik.html", "text": "През 2019 година се предвижда ремонт на моста между селата Шемшево и Леденик. Това каза за  Радио „Фокус“ –  Велико Търново  зам.-кметът на Община Велико Търново проф. Георги Камарашев. Той уточни, че реалното състояние на мостовото съоръжение над река Янтра е известно на Общината, тъй като през тази година натовареността по него е била по-голяма поради изграждането на новия мост между Велико Търново и село Шемшево. По проверка на Апелативна прокуратура - Велико Търново, мостът попада в списъка на съоръженията, нуждаещи се от основен ремонт. „През тази година са заложени финансови средства за проектиране на ремонта. Възложили сме проектирането на същия екип, който проектира и моста между Велико Търново и Шемшево. В момента се подготвя проекта за предстоящия ремонт и през следващата финансова година ще бъдат заделени средства за извършването му“, посочи проф. Камарашев. Той допълни, че общото състояние на моста е добро, но нужда от ремонт все пак има. „Основите са в добро състояние, ще бъде подсилено платното, по което се извършва движението, ремонт е предвиден и за самите огради“, уточни още зам.-кметът на Общината. \r\nТой припомни, че през тази година ремонт бе извършен на парапета на моста във великотърновския квартал „Чолаковци“. Част от оградата бе компрометирана след пътно-транспортно произшествие. Монтирани бяха нови защитни съоръжения и еластична ударопоглъщаща мантинела. Тя бе поставена в района на кръстовището до моста. \r\nСпоред извършената проверка на мостовите съоръжения на територията на Великотърновска област от Апелативна прокуратура Велико Търново, в лошо експлоатационно състояние е и мостът над река Янтра в местността Дълга лъка от републиканската пътна мрежа. „Общината няма как да постави въпрос за техническото му състояние, тъй като той е отговорност на областния управител, той има правомощията да го проверява и да прави предложения“, допълни проф. Камарашев. Няма данни за констатирана потребност от ремонт на други мостови съоръжения на територията на областта, според извършената проверка. \r\nМария НЕДЕВА", "date": "2018.08.20", "title": "Проф. Георги Камарашев, Община Велико Търново: През 2019 година се предвижда ремонт на моста между селата Шемшево и Леденик"}
{"url": "http://www.focus-news.net/news/2018/08/20/2558008/inzh-ivan-gerin-dgs-simitli-s-obshtinata-rabotim-aktivno-po-opazvane-na-gorskite-teritorii-i-pri-situatsii-s-vazniknali-pozhari.html", "text": "Имаме добра комуникация с Община Симитли и при необходимост винаги получаваме съдействие от тях. Това каза за  Радио „Фокус“ – Пирин  инж. Иван Герин, директор на Държавно горско стопанство - Симитли. „Най-често става въпрос за дейности по опазване на горите и при пожари, както и по кампанията за осигуряване на дърва за местното население. За сега по-сериозни инициативи нямаме с общината, с оглед на различните дейности, които изпълняваме“, каза инж. Герин. \r\nТой коментира още, че като цяло основната дейност на стопанството се изразява в осъществяването на добив от държавните горски територии и продажбата на добитата дървесина, като всички тези добиви и продажби са съобразени с лесоустройствения проект, който се изготвя в период за действие от около 10 година. „Освен това друга важна дейност представлява създаването на горски култури върху незалесени територии, които се определят от лесоустоителите. Също така, освен планираната дейност, с оглед динамичната обстановка в гората, се налага приоритетно да се усвоява ѝ дървесина, която е била повредена в следствие на абиотични въздействия каквито са пожарите, снеголоми и снеговали, както ѝ в следствие от биотични фактори, които най-вече са свързани с върховия корояд“, добави инж. Герин. Директорът на ДГС – Симитли отбеляза, че тези територии по-късно подлежат и на залесяване. „Не по-малка отговорност представляват изпълнението на ловно-стопанските планове, както и опазването на дивеча и горските територии от незаконни посегателства. Изпълняваме съвкупност от дейности, като всички те са с важно значение за природата и хората“, заяви инж. Герин. \r\nЛивия НИНОВА", "date": "2018.08.20", "title": "Инж. Иван Герин, ДГС – Симитли: С Общината работим активно по опазване на горските територии и при ситуации с възникнали пожари"}
{"url": "http://www.focus-news.net/news/2018/08/20/2558003/bisera-borisova-psiholog-izgrazhdaneto-na-navitsi-za-po-zdravosloven-zhivot-biha-mogli-da-ni-pomognat-v-borbata-s-agresiyata.html", "text": "За да се преборим с агресията и негативното поведение, то трябва да си изградим навици за по-здравословен живот. Това каза за  Радио „Фокус“ – Пирин  психологът от Благоевград Бисера Борисова. Според нея е много важно да се научим как да се освобождаваме от негативните емоции, възникнали в нас. По думите ѝ това може да стане чрез някакво хоби, почивка, повече спорт или със създаването една по-приятна и релаксираща атмосфера в дома и на работното място. „Би било добре да променим и някои от навиците си. Ако например ни дразни трафикът или това, че може да закъснеем, то просто трябва да тръгнем по-рано, да се заредим с позитивни мисли, да слушаме хубава музика в колата, защо не и аудио книга, която ни кара да се чувстваме добре. Има много начини да се преборим с агресията и напрежението, но всички те зависят от самите нас, защото всеки има своя собствена Вселена и не винаги това, което работи при едни, ще работи при други“, подчерта Борисова. По думите ѝ най-важното е на първо място да се вгледаме в себе си, да погледнем реалистично на живота и да приемем нещата такива, каквито са. „Ако има как да ги променим – добре, ако не – трябва да ги приемем, а дори в определен момент може да се наложи да се оттеглим. Това в никакъв случаи няма да ни направи слаби хора или капитулирали в някакъв проблем, по-скоро това ще покаже, че сме отговорни в собственото си поведение и живот“, каза още Борисова. \r\nЛивия НИНОВА", "date": "2018.08.20", "title": "Бисера Борисова, психолог: Изграждането на навици за по-здравословен живот  биха могли да ни помогнат в борбата с агресията"}
{"url": "http://www.focus-news.net/news/2018/08/20/2558009/gl-inspektor-stoyan-stoyanov-rdpbzn-varna-pri-iztichane-na-gaz-tryabva-vednaga-da-se-pristapi-kam-estestveno-ventilirane-na-pomeshtenieto.html", "text": "В случай на разхерметизиране вентилът на газовата бутилка трябва да се затвори веднага, а ако има изтичане или мирис на газ, да се пристъпи към естествено вентилиране на помещението. Това каза за  Радио „Фокус“ – Варна  главен инспектор Стоян Стоянов от Регионална дирекция „Пожарна безопасност и защита на населението“ във Варна. Той подчерта, че пропан-бутанът е около два пъти по-тежък от въздуха и затова трябва да се вентилират и най-ниските части на помещенията. „Много е важно още в първия момент да се свали напрежението в помещенията, тъй като източниците на запалване може да са от електрическата мрежа. Дори едно светване на електрически уред може да стане причина за взрив. Открити огнеизточници – запалки, свещи, кибрити, би трябвало да се изолират и да се ограничи използването им в зоната, където има изтичане на газ“, каза още главен инспектор Стоян Стоянов. По думите му при закупуване на уреди с газова употреба потребителите трябва да изискат инструкция на български език. „Газовата бутилка не трябва да се затопля допълнително, понякога на открито това се случва“, добави главен инспектор Стоян Стоянов. \r\nМарияна ВАЛЕНТИНОВА", "date": "2018.08.20", "title": "Гл. инспектор Стоян Стоянов, РДПБЗН – Варна: При изтичане на газ трябва веднага да се пристъпи към естествено вентилиране на помещението"}
{"url": "http://www.focus-news.net/news/2018/08/20/2558011/burgas-politsiyata-vse-oshte-ne-e-ustanovila-samolichnostta-na-mazha-chieto-tyalo-beshe-namereno-na-severniya-burgaski-plazh.html", "text": "Полицията все още не е установила самоличността на мъжа, чието тяло беше намерено на северния бургаски плаж. Това съобщиха от  ОДМВР – Бургас .  „Фокус“ припомня , че тялото беше забелязано около 04.25 часа на 12 август. Тогава в Пето Районно управление – Бургас е получено съобщение за труп на мъж, открит на плажната ивица на Северния бургаски плаж до пост №1. При извършения първоначален оглед е установено, че тялото е на мъж на видима възраст между 50 – 55 години. На дясната му ръка над китката е имало татуировка, изобразяваща „Котва“, а под нея надпис „SOS”.", "date": "2018.08.20", "title": "Бургас: Полицията все още не е установила самоличността на мъжа, чието тяло беше намерено на северния бургаски плаж"}
{"url": "http://www.focus-news.net/news/2018/08/20/2558012/yanis-varufakis-gartsiya-tryabvashe-da-falira.html", "text": "На Гърция трябваше да бъде позволено да банкрутира и да излезе от кризата, заяви бившият финансов министър от правителството на СИРИЗА Янис Варуфакис пред немския таблоид „Билд“, пише  електронното издание на вестник Kathimerini . \r\n„Що се отнася до гръцките банки и самата държава, те не трябваше да бъдат спасявани – трябваше да им се позволи да банкрутират, да понесат последствията и след това да им се даде възможност да се вдигнат на крака и да продължат напред“, заяви Варуфакис в пространно интервю пред германското издание от лятната си резиденция на остров Егина. \r\nБившият финансов министър смята, че Гърция, която официално излезе от оздравителната програма в понеделник, е в „същата черна дупка“, както и преди десет години и че „тя продължава да потъва все по-дълбоко всеки ден“. \r\n„Въпреки кредитните облекчения от няколко милиарда евро, дълговете пораснаха: държавата все още е фалирала, обикновените граждани обедняха, компаниите продължават да банкрутират и нашия брутен вътрешен продукт е намалял с 25%... Всички дължат пари на всички – но никой няма пари да си изплати заемите“, подчерта Варуфакис. \r\nИзлишъците, които е събрала гръцката държава през последните години са реални, но отразяват „плътта и кръвта, които властите изсмукват от умиращия частен сектор. Това е доказателство за престъплението срещу логиката, а не за възстановяване или успех“. \r\nГерманците са излъгани на два пъти от своя канцлер, Ангела Меркел, твърди Варуфакис: веднъж, когато е казала, че допълнителните заеми са акт на солидарност с гърците, когато парите всъщност са били предоставени на гръцки и френски банки. А другата лъжа е „обещанието към германците, че кредитите ще бъдат изплатени с лихвите – нещо, което е невъзможно предвид банкрута на Гърция“. \r\nБившият министър смята, че Берлин и Европейския съюз не са били заблудени от гръцките статистики преди влизането на страната в еврозоната. „Те винаги са знаели. Те си затвориха очите за статистическите манипулации на Италия, защото политиците наистина имаха нужда да вкарат Италия“. \r\nТой изрази мнение, че „чарът“ на Меркел е унищожил много мъже, включително в нейната партия и основната опозиция в Германия. \r\n„Ципрас беше едно от най-лесните й предизвикателства. Тя му обеща много и не му даде нищо. Например, тя му обеща облекчения от дълговете, а след това ги отхвърли. Тя имаше цел: ние трябваше да вземем още пари и след това да млъкнем“. \r\nВаруфакис твърди също, че е уволнен от премиера Алексис Ципрас, защото не е искал да подпише плана за третата помощна програма за гръцкото правителство. Това беше „точно в момента, когато искахме да вкараме промени срещу голям брой данъчни измамници“. \r\n„Тройката, със съгласието на правителството на Ципрас, уби програмата, с която данъчните измамници щяха да бъдат заловени... Тройката – не министрите на финансите – искаше да защити олигарсите. Олигарсите бяха съюзниците на тройката в Гърция, управляваха банките и контролираха общественото мнение. Те трябваше да бъдат защитени“, заключи бившият министър на финансите на Гърция от правителството на СИРИЗА Янис Варуфакис. \r\nПревод и редакция:", "date": "2018.08.20", "title": "Янис Варуфакис: Гърция трябваше да фалира"}
{"url": "http://www.focus-news.net/news/2018/08/20/2558013/d-r-daniela-daritkova-kam-zhitelite-na-dospat-vsichki-zaedno-mozhem-da-postignem-mnogo-poveche.html", "text": "Благодарна съм ви за този празник, който съпреживяваме заедно, защото така се пазят добрите наши родопски традиции: на празника, с хубавата музика, сред прекрасната ни родопска планина. Така ще предадем традициите на децата ни, за да може да пребъде България, да пребъдат Родопите, да пребъде нашият любим роден край. А той наистина ще пребъде, защото сте си избрали кмет и общинско ръководство, които наистина милеят и работят за региона. Това заяви пред хилядите жители и гостите на Доспат народният представител от ГЕРБ д-р Даниела Дариткова, съобщиха от пресцентъра на  ГЕРБ – Смолян . \r\nЗа 32-ри път това лято се провежда събитието на годината за региона – толкова таченият събор на чешмарите. Неспирна музика, песни, танци и атрактивни спортни надпревари са подготвили организаторите на празника, за да е наситен с преживявания за всички посетители. \r\nПо думите на д-р Дариткова всичко, което изброи кметът на Доспат инж. Елин Радев, ще се случи, за да живеят по-добре неговите съграждани от всички населени места в общината и те да се чувстват наистина граждани на Обединена Европа. „За това работим всички заедно, за това имате подкрепа на държавното управление, на народните представители, на администрацията в област Смолян. А всички заедно можем да постигнем много повече“, подчерта тя. По думите ѝ държавата е стабилна, а правителството има доверие в местното общинско ръководство, затова подкрепя амбициозните му проекти. \r\n„От своя страна държавата ни има доверието на нашите европейски партньори. Това означава, че ние може уверено да вървим напред така, че не само да съхраним, а и да градим България. Вярвам, че това ще е доброто бъдеще, което ще върне по родните места тези, които са намерили по-добро поприще някъде в света“, допълни народният представител. \r\nПреди това кметът на Доспат инж. Елин Радев съобщи какви проекти са изпълнени или са в процес на изпълнение само през последната година, в която са привлечени средства в размер на 22 млн. лева. Той представи и тези, с които общинското ръководство кандидатства. От изявлението му стана ясно, че с досега осигуреното финансово обезпечение на проектите ще бъде изпълнена програмата му за управление, с която се е ангажирал пред местната общност.", "date": "2018.08.20", "title": "Д-р Даниела Дариткова към жителите на Доспат: Всички заедно можем да постигнем много повече"}
{"url": "http://www.focus-news.net/news/2018/08/20/2558004/rakovodstvoto-na-pp-abv-shte-dade-preskonferentsiya-na-21-avgust.html", "text": "Утре (вторник), 21 август 2018 г. ръководството на ПП АБВ ще даде пресконференция. Събитието ще се проведе от 12.00 ч. в централата на партията на ул. „Врабча“ 23 в София. Това съобщиха от пресцентъра на  ПП АБВ . \r\nЩе бъда обхванати следните теми: \r\n-\tпредложение на ПП АБВ за закриване на бордовете и контролните съвети във всички сектори на управлението; \r\n-\tпредложение за свикване на Консултативен съвет по национална сигурност за финансово-икономическото състояние, неговото гарантиране и бъдеще: \r\n-\tфалитът на кипърската застрахователната компания \"Олимпик\"; \r\n-\tсривът в Търговския регистър; \r\n-\tприсъединяване на България към еврозоната. \r\nВ пресконференцията ще участват Румен Петков – председател на ПП АБВ, доц. Христо Михайлов и Любомира Ганчева - зам.-председатели на партията, както и Пламена Заячка, председател на АБВ Младежи-София.", "date": "2018.08.20", "title": "Ръководството на ПП АБВ ще даде пресконференция на 21 август"}
{"url": "http://www.focus-news.net/news/2018/08/20/2558014/stara-zagora-v-denya-na-otbelyazvaneto-na-141-ta-godishnina-ot-shipchenskata-epopeya-25-avgust-pametnikat-na-svobodata-shte-bade-s-vhod-svoboden.html", "text": "С поредица от събития, по-голямата част от които - концентрирани в Габрово, ще бъде отбелязана 141-та годишнина от Шипченската епопея, каза за  Радио „Фокус“  директорът на Национален парк-музей „Шипка-Бузлуджа“ Чавдар Ангелов. Той поясни, че кулминацията на програмата ще бъде на 25 август на връх „Свети Никола“, с участието на националната гвардейска част, като присъствие е потвърдил и президентът Румен Радев. \r\nВ програмата са включени традиционните състезания на връх „Св. Никола“, свързани със скоростно изкачване на стъпалата към Паметника на свободата. Ще има също детски работилници, с които децата ще могат да станат съпричастни към героичното минало на народа ни. \r\nЗа първи път тази година традиционната възстановка на събитията от отбраната на Шипченския проход ще бъде проведена на самия исторически връх Шипка, който отстои на няколко километра на север от Паметника на свободата. \r\nНа 25 август Паметникът на свободата ще бъде с вход свободен. \r\nСлавяна ГАЙДАРОВА", "date": "2018.08.20", "title": "Стара Загора: В деня на отбелязването на 141-та годишнина от Шипченската епопея - 25 август, Паметникът на свободата ще бъде с вход свободен"}
{"url": "http://www.focus-news.net/news/2018/08/20/2558015/sofiya-mashtabna-operatsiya-sreshtu-nelegalni-migranti-se-provezhda-v-rayona-na-svetovrachane.html", "text": "Мащабна операция на жандармерията и Столичната дирекция на вътрешните работи срещу нелегални мигранти се провежда в района на Световрачане, предаде  БНР . По първоначална информация до момента има задържани над 10 нелегални имигранти.  \r\nАкцията е започнала след подаден сигнал за изоставен багаж и забелязани хора в района. На място са изпратени екипи на МВР от София. Към момента не е ясна самоличността на задържаните мигранти. Работата по случая продължава.", "date": "2018.08.20", "title": "София: Мащабна операция срещу нелегални мигранти се провежда в района на Световрачане"}
{"url": "http://www.focus-news.net/news/2018/08/20/2558018/voa-liderat-na-hizbulla-hasan-nasrala-se-e-sreshtal-s-delegatsiya-na-yemenskite-husiti.html", "text": "Ливанската групировка „Хизбулла“ съобщи, че нейният лидер Хасан Насрала се е срещал с делегация на йеменските бунтовници „хусити“, предава  радио The Voice of America . \r\nСъгласно съобщението на „Хизбулла“, Насрала е преговарял с делегация на „хуситите“, оглавена от говорителя на „Ансар Аллах“, както се наричат шиитските бунтовници, Мохамед Абделсалам, с когото са обсъдили последните развития в йеменската война. \r\nVOA отбелязва твърденията, че ливанската групировка обучава и подкрепя „хуситите“, които са във война с оглавяваната от Саудитска Арабия коалиция, която е в Йемен заради съюза си с международно признатото правителство на Йемен. \r\nСпоред изявлението на „Хизбулла“, „Ансар Аллах“ водят война срещу саудитския и американския империализъм. \r\nИран, както твърди американската медия, също подкрепя „хуситите“, но отхвърля твърденията, че ги въоръжава.  \r\nПревод и редакция:", "date": "2018.08.20", "title": "VOA: Лидерът на „Хизбулла“ Хасан Насрала се е срещал с делегация на йеменските „хусити“"}
{"url": "http://www.focus-news.net/news/2018/08/20/2558017/obshtina-veliko-tarnovo-tserova-koriya-pochita-chetnika-dimitar-stoyanov-na-22-avgust.html", "text": "Село Церова кория ще почете възрожденеца Димитър Стоянов, който е един от участниците в четата на Хаджи Димитър. Това съобщиха от пресцентъра на  Община Велико Търново . Инициативата е на Центъра за работа с деца и младежи и на кметството и ще се проведе от 10.30 часа на 22 август с подкрепата на Община Велико Търново и на Съюза на пивоварите в България. \r\nПрограмата „По стъпките на предците – история, традиции, изкуство“, започва с ритуал по издигане на знамето на с. Церова кория, след което ще бъдат поднесени венци и цветя пред паметника на Димитър Стоянов. Веднага след това директорът на Национален парк-музей „Шипка – Бузлуджа“ д-р Чавдар Ангелов ще изнесе беседа на тема „150 години подвиг и памет“, посветена на подвига на четата на Хаджи Димитър и Стефан Караджата, водила през 1868 година първата голяма битка за българската свобода.   \r\nЛитературно-музикална композиция за българските възрожденци и за Димитър Стоянов ще представят малчуганите от центъра за работа с деца и младежи в село Церова кория. Показани ще бъдат и новите носии за децата и младите хора, изработени с подкрепата на Съюза на пивоварите в България. \r\nВ 11.00 ч. в парка в селото ще започне поредица от игри и спортни занимания на открито.", "date": "2018.08.20", "title": "Община Велико Търново: Церова кория почита четника Димитър Стоянов на 22 август"}
{"url": "http://www.focus-news.net/news/2018/08/20/2558016/sebastiyan-kurts-korabite-s-migranti-ne-tryabva-da-se-dopuskat-v-evropa.html", "text": "Австрийският канцлер Себастиян Курц апелира да не се допускат корабите, превозващи мигранти от Африка, да стигат до Европа, предава  скопският телевизионен канал „Телма“ . \r\nИ докато италианският министър на вътрешните работи Матео Салвини се закани да връща мигрантите директно в Либия, ако другите страни-членки на Европейския съюз не искат да ги приемат, Курц посочи, че на пристигащите от Африка кораби не трябва да се дава изобщо да влизат в териториалните води на страните от Съюза. \r\nСлед телефонен разговор с премиера на Малта Джоузеф Мускат, Курц обяви, че има съгласие да се неправи невъзможно за корабите, превозващи мигранти, да стигат до Европа. \r\n„Тези кораби трябва да се спират на външната граница на ЕС и мигрантите да бъдат връщани в страната, от която произхождат или в сигурна трета страна на африканския континент“, отсече той. \r\nПо думите на австрийския канцлер, той и неговия малтийски колега споделят същото мнение, че всеки кораб може да влиза в ЕС. Другите страни-членки, според него, не трябва да позволяват на плавателни съдове от Африка да акостират в европейски пристанища. \r\nПревод и редакция:", "date": "2018.08.20", "title": "Себастиян Курц: Корабите с мигранти не трябва да се допускат в Европа"}
{"url": "http://www.focus-news.net/news/2018/08/20/2558020/sport-sled-napuskaneto-na-ronaldo-real-registrira-nay-niskata-si-poseshtaemost-ot-deset-godini-nasam.html", "text": "След като Реал Мадрид се раздели с петкратния носител на Златната топка Кристиано Роналдо, който е отбелязал и най-много голове в историята на клуба, отборът записа най-ниската посещаемост на стадиона „Сантиаго Бернабеу“ за последните десет години. На трибуните на 81-хилядното съоръжение в неделя вечерта дойдоха само 48 466 души, за да проследят първия мач на Реал за новия сезон срещу Хетафе. Никога домакински мач на отбора, докато Роналдо беше част от него, не е бил толкова слабо посетен. За последно толкова малко публика на Бернабеу е имало на 31 май 2009 година срещу Осасуна – последният мач преди пристигането на португалския майстор. Роналдо има 438 мача във всички турнири за испанския гранд, в които отбеляза 450 гола.", "date": "2018.08.20", "title": "Спорт: След напускането на Роналдо Реал регистрира най-ниската си посещаемост от десет години насам"}
{"url": "http://www.focus-news.net/news/2018/08/20/2558021/gabrovo-vremenno-dvizhenieto-po-pat-i-4-sevlievo-veliko-tarnovo-v-uchastaka-sevlievo-idilevo-se-osashtestvyava-v-edna-lenta-poradi-katastrofa.html", "text": "Временно движението по път I-4 Севлиево - Велико Търново в участъка Севлиево - Идилево се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".", "date": "2018.08.20", "title": "Габрово: Временно движението по път I-4 Севлиево - Велико Търново в участъка Севлиево - Идилево се осъществява в една лента поради катастрофа"}
{"url": "http://www.focus-news.net/news/2018/08/20/2557996/korneliya-ninova-bsp-dneshnata-sbirka-na-izpalnitelnata-vlast-po-kazusa-s-kiparskata-kompaniya-e-prah-v-ochite-istinskoto-myasto-za-reshavane-na-problema-e-v-parlamenta.html", "text": "Сбирката на изпълнителната власт днес по казуса с кипърската компания е прах в очите, истинското място за решаване на проблема е в парламента. Това каза лидерът на БСП Корнелия Нинова по време на брифинг в Народното събрание след внасяне на искането за извънредно заседание, предаде репортер на  Агенция „Фокус“ . Според Нинова има възможни варианти за решаване на казуса с кипърската застрахователна компания, въпросът е да има желание. \"С внесения проект за решение сме готови да внесем и законодателни промени“, каза Нинова. По отношение на действие на закона със задна дата, Нинова уточни, че действията на закона влизат в сила от датата на обявяването на несъстоятелността. \"Може би ви е направило впечатление днес част от изказването на управляващите, че тепърва ще питат кипърския посланик и кипърската страна какво е състоянието на дружеството\", коментира лидерът на БСП. По думите й то може би още не е изпаднало в несъстоятелност. Според нея трябва да  се обърне внимание на български законов текст, че при несъстоятелност на подобни дружества, се обезсилват договори, които са със срок по-дълъг от една година. \"Гражданската отговорност\" е договор за една година. Когато кипърският съд някой ден се произнесе за несъстоятелност, той ще обезсили договори за над една година. В нашия закон така е записано. Има и много детайли и юридически, и в българското законодателтво, които трябва да изчистим и единственото място е тук в залата\", поясни още Нинова. Тя обърна внимание, че за отнетия лиценз на кипърската компания, Комисията за финансов надзор (КФН) е информирана официално от кипърската страна на 10 май. \"Веднага след като са получили информацията са я качили на официалната страница на комисията и са решили, че с това проблемът е решен и изчерпан. Формално са си изпълнили задълженията да го качат на страницата, нито дума информационна кампания, нито дума контрол. Нищо не ги интересува. Формализъм, некомпетентност и в конкретния случая конкретната професионалната вина е на КФН\", посочи още Нинова.  \r\nДеница КИТАНОВА", "date": "2018.08.20", "title": "Корнелия Нинова, БСП: Днешната сбирка на изпълнителната власт по казуса с кипърската компания е прах в очите, истинското място за решаване на проблема е в парламента"}
{"url": "http://www.focus-news.net/news/2018/08/20/2558010/dzhumhuriet-shokirashto-preduprezhdenie-ot-zigmar-gabriel-ako-ne-y-pomognem-turtsiya-mozhe-da-se-obarne-kam-yadrenoto-orazhie.html", "text": "Бившият външен министър на Германия Зигмар Габриел отправи шокиращо предупреждение към Запада във връзка с Турция, пише  вестник „Джумхуриет” . Според него, „западните страни са длъжни да направят всичко, за да задържат в своята орбита Анкара.”. „Заради нашите собствени интереси, ние сме задължени да направим това. Според мен, САЩ извършват нещо, което не бива да се случва между съюзници.  Прилагайки санкции, те тласкат към пропастта една стана, която и без друго е в затруднено положение от икономическа гледна точка. … Какво ще стане, ако Турция се отдалечи от НАТО? Страхувам се, че рано или късно, националистическите сили в Турция ще се обърнат към ядреното оръжие. За да могат подобно на Иран и Северна Корея да превърнат Турция в „бронирана и ненападаема””, обяснява още Зигмар Габриел, цитиран от „Джумхуриет”. \r\nПревод и редакция:", "date": "2018.08.20", "title": "„Джумхуриет”: Шокиращо предупреждение от Зигмар Габриел: Ако не й помогнем, Турция може да се обърне към ядреното оръжие"}
{"url": "http://www.focus-news.net/news/2018/08/20/2558026/api-zapochva-ukrepvane-na-skata-nad-srutishtata-na-pat-iii-107-rila-rilski-manastir.html", "text": "Започва укрепване на ската над срутищата при 27-ми км на път III-107 Рила - Рилски манастир. Това съобщиха от  пресцентъра на Агенция \"Пътна инфраструктура\" . Утре стартира изрязването на дърветата над трите срутища и обрушването на скатовете от алпинисти. Дърветата ще се премахват от собственика на гората - Рилският манастир. Днес беше направен оглед на терена и е решено двете дейности да се извършват паралелно. След като завърши обрушването ще се монтират и мрежите. Първоначалното укрепване се очаква да приключи за срок от два месеца. \r\nЕкип от геодезисти работи върху набелязването на мерки за дълготрайното решаване на въпроса в този участък. За укрепването на ската Агенция „Пътна инфраструктура“ подготвя документация за стартиране на обществена поръчка за изработване на технически проект и извършване на укрепителни и обезопасителни работи в участъка. Целта е проучвателно-проектанските работи да изяснят инженерно-геоложките условия в района на срутищните процеси, причините за тяхното възникване и да бъдат предложени конкретни мероприятия за трайното укрепване, възстановяване и недопускане в бъдеще на срутване на скални маси върху пътното платно. \r\nВ момента движението в отсечка от 250 м по пътя до Рилския манастир се осъществява в една лента. Участъкът е сигнализиран с необходимите пътни знаци, а скоростта е ограничена до 40 км/ч. Преминаването е безопасно и шофьорите трябва да карат спокойно.  \r\nУкрепителните дейности няма да се извършват в петък и в почивните дни - събота и неделя, когато Рилският манастир се посещава от повече туристи, поклонници и трафикът е по-интензивен. За да не се затруднява движението на 28 август /вторник/ – Голяма Богородица по стар стил, също няма да се предприемат ремонтни работи. \r\nПо време на укрепителните дейности пътят ще се затваря частично за няколко часа, в зависимост от трафика и натовареността. Движението ще се регулира от „Пътна полиция“, като работата им ще бъде подпомогната от служители на Областното пътно управление - Кюстендил и от пътноподдържащата фирма. Временните спирания на движението ще бъдат съобразени с редовните автобусни линии до Рилския манастир.", "date": "2018.08.20", "title": "АПИ: Започва укрепване на ската над срутищата на път III-107 Рила - Рилски манастир"}
{"url": "http://www.focus-news.net/news/2018/08/20/2558023/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ – Пловдив  отново ще насочим вниманието ви към важните теми от Садово и региона. Днес ще разговаряме със заместник-кмета на Общината Петър Георгиев за съществуващите екологични проблеми в различните населени места на територията на Садово и за това какви са предприетите мерки в тази насока. Той ще ни познае и с по-важните решения, приети на провелата се днес редовна сесия на Общински съвет-Садово. \r\nНаш събеседник в предаването ще бъде и историкът Димитър Йорданов, който ще ни въведе в миналото на града и ще ни представи любопитни исторически данни. Според най-старите документи, останали от Османската империя, селището Садово е възникнало още през 14-ти век. Първото му име е било Кючук Стамбол, а след това се е казвало Чешнегир махала. Садово получава своето наименование през 1882 година, когато тържествено се е полагал основният камък на сградата на Земеделското училище. Още за историята на Садово ще ни разкаже Димитър Йорданов в минутите след 16.30 часа. \r\nЩе насочим поглед и към Селскостопанската гимназия в Садово, която предприема действия по обновяване на своя машино-тракторен парк. \r\n„Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.08.20", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/08/20/2558024/bls-razglezhdame-kazusa-s-pochinalata-v-sliven-rodilka-vmenyavaneto-na-nedokazana-kam-momenta-vina-e-provokatsiya-za-nagnetyavane-na-nedoverie-v-sistemata.html", "text": "Разглеждаме казуса с починалата в Сливен родилка, вменяването на недоказана към момента вина е провокация за нагнетяване на недоверие в системата. Това се посочва в позиция на Български лекарски съюз (БЛС) във връзка със случая на починалата родилка в МБАЛ \"Д-р Иван Селимински\" - Сливен. От БЛС изказаха искрени съболезнования към близките на пациентката Ренета Томова. \r\n\"Ръководството на БЛС се запозна със случая и с излъчените в публичното пространство репортажи и коментари. Съсловната организация припомня, че медицинската професия, особено родилните грижи, е дейност с повишен риск от усложнения в лечебно-диагностичния процес и не всеки проблем в този ракурс се обусловя от некомпетентност или грешка на медицинско лице. За установяване на нарушения се налага щателна проверка и разследване от компетентни органи – съдебно-медицински лица, Прокуратура, следствие към МВР, ЦКПЕ на БЛС, борд по АГ и т.н., за което се изисква необходим ресурс от време за уточняване на обективни и субективни обстоятелствата около съответния инцидент\", уточняват от БЛС.  \r\n\"Лекарския съюз разбира чувствителността на цялото общество по темата за майчино и детско здравеопазване и е наясно, че казуси от тази сфера са изключително деликатни за всички. Все пак, държим да подчертаем, че всяко вменяване на недоказана към настоящия момент вина към медицинско лице, е провокация за нагнетяване на недоверие в системата\", се посочва в позицията. От Лекарският съюз уточняват, че това носи огромен негатив за цялата лекарска гилдия и компрометира лечебно-диагностичния процес, което рефлектира отрицателно върху цялото общество.  \r\n\"Що се касае до дейността на БЛС по този случай, ние се придържаме към принципа ни на работа - не популяризираме незавършени производства и целим да не уронваме името на лекарската професия, преди да имаме обективни факти и конкретни доказателства, с които да боравим. Както при всеки друг казус, така и в настоящия, ще разгледаме случая по уредения в Закона за съсловните организации на лекарите и лекарите по дентална медицина ред и в обхвата на предписаната компетентност. Тук следва да напомним, че  компетентния орган на БЛС е Комисията по професионална етика към районната колегия на БЛС, като настоящият въпрос следва подробно да бъде обсъден там, заедно с всички относими доказателства\", поясняват от БЛС и добавят, че правомощията на посочения орган са да установи дали е налице нарушаване на Кодекса за Професионална етика на лекарите в България и Правилата за добра медицинска практика. От Съюза уточняват, че в конкретния случай към тях няма отправена официална жалба за разглеждане, но ЦКПЕ на БЛС ще се самосезира на база „публикации в пресата и медиите, касаещи ресора на КПЕ“, съгласно чл. 64(3). \"В тази връзка, редно е да се има предвид, че правомощията на БЛС в обсега експертизата на регионалните структури, са да налага административни санкции и констатации според Закона за съсловните организации, което не отменят търсенето на наказателна, гражданска или дисциплинарна отговорност от компетентните институционални органи\", се заявява още в позицията.  \r\nОт БЛС апелират за повече толеранс от обществото към българските лекари и за търпение за установяване на нарушения по надлежния ред, тъй като всеки един човек има право на справедлив процес за изясняване на вина. \"Наясно сме, че проблемите в сферата не са малко, но за разрешаването им е необходим единен и конструктивен диалог между цялото общество, институциите и съсловните организации. Напрежението, паниката и недоверието към лекарите, няма да разреши същите проблеми, напротив, ще ги задълбочи. Като първа стъпка в здравната сфера, в важно  нивото на медицинската услуга в България да се установи с определен стандарт, а качеството на медицинската практика да се повишава и поддържа чрез ясно определени критерии и стимули\", заявяват от БЛС.", "date": "2018.08.20", "title": "БЛС: Разглеждаме казуса с починалата в Сливен родилка, вменяването на недоказана към момента вина е провокация за нагнетяване на недоверие в системата"}
{"url": "http://www.focus-news.net/news/2018/08/20/2558025/blagoevgrad-sitna-gradushka-vali-v-grada.html", "text": "Ситна градушка вали в Благоевград, предаде репортер на  Радио „Фокус“-Пирин . Тя е придружена от вятър, пороен дъжд и гръмотевици. Пътните настилки в областния център са мокри и хлъзгави. „Фокус“ призовава шофьорите да се движат с повишено внимание, съобразявайки се с метеорологичните условия. \r\nНатали СТЕФАНОВА", "date": "2018.08.20", "title": "Благоевград: Ситна градушка вали в града"}
{"url": "http://www.focus-news.net/news/2018/08/20/2558022/plovdiv-obshtina-karlovo-blagodari-na-uchastnitsite-v-gaseneto-na-pozhara-v-rayona-na-grada.html", "text": "Ръководството на Община Карлово благодари на служителите на Районна служба „Пожарна безопасност и защита на населението“ – Карлово, Териториално поделение на Държавно горско стопанство – Карлово, 61-ва Стрямска механизирана бригада, Районно управление на МВР – Карлово, Национален парк „Централен балкан“ - Габрово и на всички доблестни граждани - доброволци, които се включиха в гасенето на горския пожар, започнал на 18 август 2018 г. в местността „Боровия триъгълник“ в Стара планина над Карлово. Това съобщиха от пресцентъра на  Общината . \r\nБлагодарение на професионализма на огнеборците, намесата на горските служители, военнослужещите, полицията и помощта на гражданите, пожарът е овладян и не е допуснато да пострадат хора и имущество. В резултат на появилия се вятър и труднодостъпния терен, пожарът е обхванал над 100 дка горска площ, изгоряха основно борови дървета и нискорастяща храстовидна растителност. \r\n„Благодарим на всички, които участваха в потушаването на пожара и доказаха пред обществото, че когато има добро взаимодействие между институциите и с подкрепата на гражданите, непредвидени и опасни ситуации могат да бъдат овладени навреме. \r\nПризоваваме туристите, планинарите и тези, които ходят в планината на излет или почивка, да бъдат особено внимателни и бдителни, да не допускат грешки, които могат да станат причина за пожар или друга опасна ситуация. \r\nПланината и гората са на всички и трябва да ги пазим!“, посочиха още от Община Карлово.", "date": "2018.08.20", "title": "Пловдив: Община Карлово благодари на участниците в гасенето на пожара в района на града"}
{"url": "http://www.focus-news.net/news/2018/08/20/2558030/kyustendil-politsiyata-izdirva-32-godishen-mazh-ot-dupnitsa-koyto-e-v-neizvestnost-ot-8-avgust.html", "text": "32-годишен мъж от Дупница е обявен за издирване. Той е в неизвестност от 8 август тази година. Това съобщиха от пресцентъра на  МВР . Когато е напуснал дома си, Михаил Василев Ковачев е бил облечен с черен анцуг, черна тениска, обут със зелени маратонки \"Адидас\". Издирваният е висок okolo 180 см, с кафяви очи, кестенява коса.    \r\nОт МВР призовават хората, които имат информация за него, да се обадят на тел. 112, 0701 51323, Районно управление на МВР-Дупница, или в най-близкото поделение на МВР.", "date": "2018.08.20", "title": "Кюстендил: Полицията издирва 32-годишен мъж от Дупница, който е в неизвестност от 8 август"}
{"url": "http://www.focus-news.net/news/2018/08/20/2558028/mvr-14-625-motorni-prevozni-sredstva-sa-provereni-ot-petak-do-nedelya-v-hoda-na-spetsaktsii-po-patishtata-v-stranata.html", "text": "Продължават проверките на полицията в рамките на ежедневния засилен контрол по пътищата на страната, съобщиха от  пресцентъра на МВР . В последния работен ден на миналата седмица и двата почивни дни акцентът на екипите бe проверки за скорост, ползването на обезопасителни колани и системи, техническа неизправност на автомобилите, неправилно изпреварване и невръчени фишове.  \r\nВ хода на операцията полицейските екипи са проверили 14 625 моторни превозни средства и 19 412 души. Установени са 10 735 нарушения, като са издадени 4960 фиша, 2063 акта за установени административни нарушения, констатирани са 3712 случая на превишена скорост.  \r\nОтнети са 160 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 834 електронни фиша.", "date": "2018.08.20", "title": "МВР: 14 625 моторни превозни средства са проверени от петък до неделя в хода на спецакции по пътищата в страната"}
{"url": "http://www.focus-news.net/news/2018/08/20/2558029/lyubomira-gancheva-poslednite-dve-godini-na-abv-mladezhi-byaha-izklyuchitelno-natovareni-otkam-initsiativi-izgradihme-i-silen-ekip.html", "text": "Последните две години на АБВ – Младежи бяха изключително натоварени откъм инициативи – изградихме и силен екип. Това каза председателят на АБВ – Младежи и заместник-председател на партията Любомира Ганчева в интервю за  Агенция „Фокус“  за предстоящата отчетно-изборна младежка конференция. „Без да имаме значителен административен или финансов ресурс, отделяйки абсолютно доброволно от времето си, често и от нашите собствени средства, се стараем да предлагаме политика от нов тип, от младите хора насочена към младите на базата на каузи, които да ни обединяват и които да увличат нашите връстници. Вижда се, че този подход действа и увлича младите хора, техните родители и дава повече добри резултати. За съжаление обаче конюнктурата не е толкова розова“, коментира Ганчева. Тя отчете ,че от АБВ – Младежи са продължили и част от старите инициативи, които са станали визитна картичка не само за АБВ – Младежи, а и за АБВ. „Например раздаването на книги и писането на кирилица в интернет. Фактът, че и други младежки организации ни копират, показва, че сме на прав път“, поясни Ганчева. „Иска ми се да вярвам, че за нас от АБВ – Младежи най-големите успехи тепърва предстоят. Като председател на младежката организация през последните две години съм щастлива, че успяхме да изградим екип както на национално, така и на регионално ниво. Това е екип от млади активни хора, които сами предлагат идеи и  увличат своите връстници“ ,коментира Ганчева. Тя поясни, че обръщайки се назад във времето, почти няма седмица, в която да не са имали инициатива някъде в страната. „Не само в София. Обхванахме всички големи областни градове. Имаме постоянно новоприети млади хора, които са избрали да станат част от АБВ, защото виждате, че членството не е само на хартия, а на младите се дава шанс да формират политики. Така че това много ме радва. Със сигурност за съжаление не сме успели голяма част от идеите си да ги реализираме просто поради липса на време и възможности. Имаме страшно много идеи и вярвам, че следващото ръководство ще успее в голяма част да ги продължи, развие“, поясни още председателят на АБВ – Младежи.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.20", "title": "Любомира Ганчева: Последните две години на АБВ – Младежи бяха изключително натоварени откъм инициативи – изградихме и силен екип"}
{"url": "http://www.focus-news.net/news/2018/08/20/2558027/varna-uchenik-e-zadarzhan-pod-strazha-po-obvinenie-v-darzhane-i-razprostranenie-na-narkotitsi.html", "text": "Окръжен съд – Варна определи постоянна мярка „задържане под стража“ на 19-годишния Исидор И., обвиняем за това, че без надлежно разрешително държал с цел разпространение високорискови наркотични вещества във Варна. Срещу него има още 3 висящи производства по същия член на Наказателния кодекс. Това съобщиха от пресцентъра на  Окръжен съд – Варна . \r\nПри опит на органите на полицията за проверка на самоличността на Исидор по настоящето досъдебно производство, същия след поканване да съобщи, дали държи в себе си наркотични вещества избягал и се укрил. \r\nПрестъплението, в което е обвинен младежът е тежко по смисъла на закона и Нпредвижда наказание „лишаване от свобода“ от 2 до 8 години и глоба от 5 000 до 20 000 лв. \r\nЗащитата на обвиняемия поиска по-лека мярка за неотклонение с мотива, че той има постоянен адрес и няма предишни осъждания. \r\nКато разгледа събраните до момента гласни и писмени доказателства, протоколи от претърсвания и изземвания, съдът прецени че съществува обосновано подозрение Исидор И. да е съпричастен към деянието, в което е обвинен. Предвид характеристиката на действията му и високата обществена опасност, съдебният състав прецени, че е реална опасността лицето да укрие и да извърши друго деяние и определи най- тежката мярка за неотклонение „задържане под стража“. \r\nОпределението на Окръжен съд – Варна може да бъде обжалвано и протестирано пред Апелативен съд – Варна.", "date": "2018.08.20", "title": "Варна: Ученик е задържан под стража по обвинение в държане и разпространение на наркотици"}
{"url": "http://www.focus-news.net/news/2018/08/20/2558032/blagoevgrad-zapochna-izgrazhdaneto-na-sportno-igrishte-v-uchilishte-sv-kliment-ohridski.html", "text": "Започна изграждането на ново спортно игрище в двора на СУИЧЕ „Св. Климент Охридски“ в Благоевград.Това съобщиха от пресцентъра на  Общината.   На място ще бъде поставена изкуствена трева за спортни терени, ще бъдат монтирани футболни врати с мрежа  и ще бъде изградено осветление на самото игрище. СУИЧЕ е едно от училищата, включени в Инвестиционната програма за изграждане и ремонт през 2018 година. Голяма част от учебните заведения в Благоевград ще посрещнат учениците за новата учебна 2018/2019 година с обновени спортни площадки, физкултурни салони. Сред тях са XI ОУ „Христо Ботев“, IX ОУ „Пейо Яворов“, ЕГ „Акад. Л. Стоянов“ и ПМГ „Акад. С. Корольов“,  V СУ „Георги Измирлиев“, VII СУ „Кузман Шапкарев“. В резултат на целенасочената политика на кмета д-р Атанас Камбитов, материално-техническата база в учебните заведения, ежегодно се поддържа и надгражда. Целта е да бъдат осигурени максимално добри условия за децата на Благоевград.", "date": "2018.08.20", "title": "Благоевград: Започна изграждането на спортно игрище в училище „Св. Климент Охридски“"}
{"url": "http://www.focus-news.net/news/2018/08/20/2558034/sport-nazovana-e-troykata-pretendenti-za-zvanieto-futbolist-na-sezona-na-uefa.html", "text": "Полузащитникът на Реал Мадрид Лука Модрич, нападателят на Ювенсус Кристиано Роналдо и нападателят на Ливърпул Мохамед Салах влязоха в тройката на претендентите за званието най-добър играч за сезон  2017/18 според УЕФА. \r\nПресслужбата на УЕФА съобщава, че лауреатът ще получи своята награда на 30 август на жребия на груповия етап на Шампионската лига.  Виктор Турмаков", "date": "2018.08.20", "title": "Спорт: Назована е тройката претенденти за званието футболист на сезона на УЕФА"}
{"url": "http://www.focus-news.net/news/2018/08/20/2558019/api-startira-obshtestvena-porachka-za-proektirane-i-stroitelstvo-na-zhp-nadlez-na-pat-i-5-veliko-tarnovo-debelets.html", "text": "Агенция „Пътна инфраструктура“ (АПИ) стартира обществени поръчки за избор на изпълнители на проектиране, строителството и за надзор на нов жп надлeз при км 106+569 на път I-5 Велико Търново – Дебелец. Индикативната му стойност е над половин милион лева, а средствата са от бюджета на агенцията. Това съобщиха от пресцентъра на  АПИ . \r\nСъществуващото съоръжение, с дължина 30,6 м, е на входа на Велико Търново, идвайки от Габрово и премоства жп линията Русе - Стара Загора. Въведено е в експлоатация през 1958 г. Новият мост ще бъде изграден на мястото на съществуващия и ще бъде с по една лента за движение в посока. Освен съоръжението ще бъдат реконструирани и участъците от двете му страни до свързването им със съществуващия път. \r\nПрогнозната стойност на обществената поръчка за проектиране и изграждане на жп надлеза е 561 950 лв. без ДДС, а срокът за изпълнение е 250 дни, от които 70 дни са за изготвяне на техническия проект, а 180 календарни дни за строително-монтажните работи. Кандидатите могат да подават оферти си до 17.30 ч. на 1 октомври 2018 г.  \r\nИндикативната стойност на поръчката за строителен надзор е 15 000 лв. без ДДС. Офертите се подават до 17.30 ч. на 27 септември 2018 г.", "date": "2018.08.20", "title": "АПИ стартира обществена поръчка за проектиране и строителство на жп надлез на път I-5 Велико Търново - Дебелец"}
{"url": "http://www.focus-news.net/news/2018/08/20/2558031/reuters-pier-moskovisi-zayavi-che-gartsiya-e-poela-po-patya-na-ustoychivoto-vazstanovyavane.html", "text": "Европейският комисар по икономическите въпроси Пиер Московиси заяви по повод излизането на Гърция от последния от трите ѝ спасителни плана, че серията мерки за бюджетни ограничения, предприети от Атина са поставили основите за устойчивото възстановяване на страната, предава   Reuters. \r\nОт избухването на дълговата криза в началото на 2010 г. четири последователни гръцки правителства се опитаха да избегнат банкрут, разчитайки на най-големия спасителен план в историята – повече от 260 милиарда евро, заети на Гърция от нейните партньори в Еврозоната и МВФ.  \r\n„Реформите, които Гърция предприе, поставиха основата за устойчиво възстановяване: това трябва да бъде подхранено и поддържано, за да може гръцкият народ да обере ползите от своите усилия и жертви“, заяви Московиси. \r\nТой допълни, че се очаква гръцката икономика тази година да отбележи ръст от 2%, в сравнение с 1,4% миналата година.  Виктор Турмаков", "date": "2018.08.20", "title": "Reuters: Пиер Московиси заяви, че Гърция е поела по пътя на устойчивото възстановяване"}
{"url": "http://www.focus-news.net/news/2018/08/20/2558035/veliko-tarnovo-zapochna-pochistvaneto-na-dazhdopriemnite-shahti-v-grada-sled-prolivnite-dazhdove.html", "text": "Започна почистването на дъждоприемните шахти във Велико Търново след проливните дъждове от вечерта на 17 август. Това каза за  Радио „Фокус“ – Велико Търново  Паша Илиева, управител на Общинско предприятие „Зелени системи“. Тя обясни, че почистването е започнало от ул. „Васил Левски“ и кв. „Чолаковци“. „В момента екипите са там, след поройните дъждове в петък, именно там е най-критичния участък. Проблемът там е, че при всеки проливен дъжд шахтите се затлачват от дерето, което се спуска от кв. „Бузлуджа“. Ние почистваме само видимата част, невидимата, която е от колектори и, всъщност е основна част на отводняването на града, е отговорност на ВиК, така че ние почистваме само горната част, но долната трябва да бъде продухана, за да се поемат водите“, коментира управителят на общинското предприятие. \r\nПо думите й се работи и по сигнали, подавани от великотърновци. Поетапно ще бъдат обхванати всички улици в града.Основната  дейност по почистване на съоръженията обхваща изгребване на наносите, за да се осигури максимална  проводимост преди следващия период на валежи. \r\nМария НЕДЕВА", "date": "2018.08.20", "title": "Велико Търново: Започна почистването на дъждоприемните шахти в града след проливните дъждове"}
{"url": "http://www.focus-news.net/news/2018/08/20/2558033/oblastna-administratsiya-sliven-zapochna-protsedura-za-upravlenie-na-turisticheski-rayon-dolinata-na-rozite.html", "text": "Започна процедура за управление на туристически район „Долината на розите“, съобщиха от  Областна администрация Сливен . Първа работна среща, свързана с дейността на туристически район „Долината на розите“, се проведе в община Казанлък. В срещата участва зам. областният управител на Сливен Камен Костов. На нея бе сформиран учредителен комитет, който по регламент трябва да извърши всички необходими дейности за създаването на Организация за управление на туристическия район. \r\n„Долината на розите“ е един от 9-те туристически района в страната съгласно утвърдената от министъра на туризма концепция. Център на района е град Казанлък. В него членуват Сливенската областна администрация и общините Сливен, Твърдица, Антон, Гурково, Златица, Казанлък, Карлово, Копривщица, Мирково, Мъглиж, Николаево, Павел баня, Панагюрище, Пирдоп, Сопот, Стрелча, Хисаря, Чавдар и Челопеч.  Основната специализация в дейността на района е здравният и културен туризъм. \r\nОстаналите две общини от Сливенска област попадат в други туристически райони. Нова Загора е включена в Тракийския с център Пловдив, а Котел – в Старопланинския с център Велико Търново.", "date": "2018.08.20", "title": "Областна администрация Сливен: Започна процедура за управление на туристически район „Долината на розите“"}
{"url": "http://www.focus-news.net/news/2018/08/20/2557991/korneliya-ninova-bsp-da-ne-se-okazhe-che-v-sluchaya-s-kiparskata-zastrahovatelna-kompaniya-stava-vapros-za-piramida.html", "text": "Да не се окаже, че в случая с кипърската застрахователна компания, става въпрос за пирамида. Това каза лидерът на БСП Корнелия Нинова по време на брифинг в Народното събрание след внасяне на искането за извънредно заседание, предаде репортер на  Агенция „Фокус“ . Тя поясни, че БСП започва да си задава въпроси. „Да не се окаже, че това е пирамида. Има ли пари в гаранционния фонд? Да не се окаже, че там ги няма необходимите пари. Тези въпроси искаме да обсъдим вътре в заседанието на НС, защото с проекта за решение, който предлагаме възлагаме на КФН да ни направи доклад с пълната информация за активите на дружеството и за събраните пари в гаранционния фонд и фонда за обезщетения, в кои банки и по какъв начин се съхраняват. Г-н премиерът да не казва, че трябва данъкоплатците да плащат от джоба си тези пари“, каза Нинова и подчерта, че КФН е избрана от парламента и е длъжна да направи такъв доклад. „Ние питаме защо е необходимо да чакаме европейска директива. Ако е необходима промяна в законодателството, свикваме заседание на парламента“, коментира лидерът на БСП. \r\nДеница КИТАНОВА", "date": "2018.08.20", "title": "Корнелия Нинова, БСП: Да не се окаже, че в случая с кипърската застрахователна компания, става въпрос за пирамида"}
{"url": "http://www.focus-news.net/news/2018/08/20/2558037/lyubomira-gancheva-abv-mladezhi-otchetno-izbornata-ni-konferentsiya-koyato-shte-se-provede-na-1-septemvri-shte-bade-pod-nadslov-zhiveem-rabotim-mechtaem-za-rodinata.html", "text": "Отчетно-изборната ни конференция ще бъде под надслов „Живеем, работим, мечтаем ЗА Родината“, което е продължение на идеите ни през последните две години. Това каза председателят на АБВ – Младежи и заместник-председател на партията Любомира Ганчева в интервю за  Агенция „Фокус“  за предстоящата отчетно-изборна младежка конференция. \r\nГанчева обясни, че конференцията ще се проведе на 1 септември в Бургас.  „По време на тази конференция ще приемем отново политически документи и резолюции. Те ще бъдат за развитието на демографската политика и как младите могат да предотвратят кризата и как могат да помогнат да се включат тези демотивирани българи, които нито учат, нито работят обратно в обществото. Документите ще бъдат свързани с ролята на младите хора в процесите на опазване и на социализация на културното наследство и не на последно място за ролята на младите в борбата срещу неравенството и бедността. Вярвам, че новото ръководство и приоритетите, които то ще си избере за следващите две години ще стъпят на основата на тези позиции и ще ги надгради“, коментира Ганчева. Тя поясни, че на първия ден от септември в Бургас ще се съберат повече от 100 делегати и гости на АБВ  - Младежи от цялата страна. „Не само, че ще има отчетно-изборна част на конференцията, а след това има панелни дискусии, по различни секторни политики и обучение. Вярвам, че новият екип на Младежката организация ще бъде още по-сплотен, за да има още повече инициативи“, допълни още Ганчева.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.20", "title": "Любомира Ганчева, АБВ - Младежи: Отчетно-изборната ни конференция, която ще се проведе на 1 септември, ще бъде под надслов „Живеем, работим, мечтаем ЗА Родината“"}
{"url": "http://www.focus-news.net/news/2018/08/20/2558040/api-vremenno-dvizhenieto-pri-km-28-na-avtomagistrala-struma-v-posoka-kulata-se-osashtestvyava-v-edna-lenta-poradi-katastrofa.html", "text": "Временно движението при км 28 на автомагистрала \"Струма\" в посока Кулата се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\"  (АПИ). Ограничено е движението по изпреварващата лента.", "date": "2018.08.20", "title": "АПИ: Временно движението при км 28 на автомагистрала \"Струма\" в посока Кулата се осъществява в една лента поради катастрофа"}
{"url": "http://www.focus-news.net/news/2018/08/20/2558041/varna-okrazhniyat-sad-zadarzha-pod-strazha-makedonski-grazhdanin-izdirvan-ot-vlastite-v-rodinata-mu.html", "text": "Окръжен съд-Варна задържа под стража македонски гражданин, издирван от властите в родината му. Това съобщиха от пресцентъра на  съда . Варненският окръжен съд разгледа искане на Окръжна прокуратура – Варна за предаването на македонския гражданин Александър К. на властите в Македония, където да изтърпи 1 година „лишаване от свобода“. ВОС определи временна мярка за неотклонение „задържане под стража“ за 40 дни, до приключване на производството му по екстрадиция. Той е обявен за международно издирване от съдебните власти на Република Македония въз основа на европейска заповед за арест, издадена на 25 февруари 2016 г. от Първоинстанционния съд в Куманово. \r\nМъжът е бил задържан на Летище – Варна на 17 август тази година, като в България е бил на почивка със семейството си. Според съдържанието на Европейската заповед за арест, причина за издирването на 40-годишния мъж е неплащане на издръжка на непълнолетната му дъщеря. Присъденото му наказание е 1г. лишаване от свобода, което трябва да изтърпи ефективно. \r\nДнес съдът като съобрази всички представени доказателства и становища прецени, че искането за временно задържане на Александър К. е съобразено с изискванията на Европейската конвенция за екстрадиция, както и че е налице валидна заповед за арест. Съдът определи мярка за неотклонение „задържане под стража“, за да бъде гарантирано явяването на лицето на делото, на което ще се разглежда по същество искането на кипърските власти за екстрадицията му. \r\nОпределението на съда може да се протестира и обжалва пред Апелативен съд Варна в тридневен срок, считано от днес.", "date": "2018.08.20", "title": "Варна: Окръжният съд задържа под стража македонски гражданин, издирван от властите в родината му"}
{"url": "http://www.focus-news.net/news/2018/08/20/2558038/inzh-ivan-gerin-darzhavno-gorsko-stopanstvo-simitli-izvarshva-se-usvoyavane-na-povredenata-ot-pozhara-mezhdu-simitli-i-kresna-darvesina-za-da-mozhe-sled-tova-ploshtta-da-bade-zalesena.html", "text": "От пожара между Симитли и Кресна е повредена около 0.5% от дървесината в района на Държавно горско стопанство – „Симитли“. Това каза за  Радио „Фокус“ – Пирин  инж. Иван Герин, директор на горското стопанство. По думите му като цяло състоянието на горските масиви на територията на Симитли е добро, с изключение на засегната площ от големия госрски пожар, който възникна на 24 август миналата година в района на Мечкул. „Тогава бяха засегнати от върхов пожар около 150 хектара и около 270 хектара низово. В момента се извършва усвояване на посвредената дървесина, за да може след това площта да бъде залесена. С оглед на това, че залесената площ на стопанството е около 28 000 хектара, то повредената от пожара дървесина като площ е около 0.5%, тоест - половин процент от площта. Има малко засегнати площи и от върхов корояд, които са също в много малка степен, затова не може да кажем, че могат да повлияят на здравословното състояние на гората“, каза още инж. Герин. Той добави, че началото на годината са били залесени около 60 дка, като по план предстои подготовката на около още 300 дка за залесяване тази есен. „Самото залесяване евентуално ще се случи през пролетта на 2019 година. Освен това по програма, в която участва Югозападно държавно предприятие, се предвижда залесяване на още около 1100 дка“, посочи инж. Герин. \r\nЛивия НИНОВА", "date": "2018.08.20", "title": "Инж. Иван Герин, Държавно горско стопанство – „Симитли“: Извършва се усвояване на повредената от пожара между Симитли и Кресна дървесина, за да може след това площта да бъде залесена"}
{"url": "http://www.focus-news.net/news/2018/08/20/2558042/blagoevgrad-prodalzhavat-kulturni-vecheri-traditsii-i-izkustvo-v-bansko.html", "text": "Продължават Културни вечери „Традиции и изкуство“ в Банско. Това каза за  Радио „Фокус“-Пирин  Светла Барякова, директор на Музеен комплекс-Банско. Тя припомни, че всеки понеделник и сряда от 17,00 до 18,00 часа в Читалище „Никола Вапцаров“ в Банско ще бъдат провеждани уроци по народни танци. Барякова посочи, че в рамките на работната седмица всеки ден от 09,00 до 13,00 часа в Музейния комплекс се провеждат образователни интерактивни игри „Деца в музея“, а от 10,00 до 18,00 часа се провеждат уроци по тамбура, гайда и пеене в читалището. Тя допълни, че в петък – на 24 август ще бъде направена демонстрация по плетене на кука игла, а на 25 август ще бъде направена демонстрация на българска бродерия. Директорът на Музеен комплекс-Банско каза още, че от 24 до 28 август в Посетителския информационен център ще бъдат изложени 2 изложби – „Пришълци“ – изложба глиптики от Константин Икономов; и „Цветове от фрактали“ – изложба живопис от Катюша Кирилова. \r\nНатали СТЕФАНОВА", "date": "2018.08.20", "title": "Благоевград: Продължават Културни вечери „Традиции и изкуство“ в Банско"}
{"url": "http://www.focus-news.net/news/2018/08/20/2558039/the-new-york-times-dzhon-brenan-obmislya-dali-da-obzhalva-v-sada-reshenieto-dostapat-mu-do-sekretna-informatsiya-da-bade-otmenen.html", "text": "Бившият директор на ЦРУ Джон Бренън заяви, че обмисля дали да обжалва в съда решението на президента на САЩ Доналд Тръмп да отмени достъпа до секретна информация на него и на други бивши и настоящи държавни служители, пише   The New York Times. \r\nБренън заяви, че с него са се свързали няколко адвокати с предложения да го представляват, ако реши да обжалва решението на Тръмп да отмени достъпа му и заплахите да лиши от такъв още девет души, които са  критично настроени към президента или са свързани с разследването за предполагаемата руска намеса на изборите през 2016 г. \r\n„Ако цената, която трябва да платя, за да предотвратя Доналд Тръмп да предприеме същото срещу други, са достъпът ми до информация и моята репутация, то тази цена е ниска. Затова и ще направя всичко, което мога, за да предотвратя бъдеще злоупотреби. Ако това значи съд, значи съм готов“, заяви Бренън. \r\nСпоред него конгресмените трябва да загърбят партийните си различия и да се намесят. „Страната разчита на тях, по-добре да решат не кое е най-доброто за партията им, а кое е най-добро за страната“, допълни той. \r\n По-рано миналата седмица Тръмп отне достъпа на Бренън до секретна информация, заявявайки, че той има „нещо общо с опорочаването“ на разследването за руската намеса на изборите. Той допълни, че може да направи същото срещу още девет лица, включително служител от министерството на правосъдието, чиято съпруга е работила за компанията, замесена в създаването на досието за предполагаемите връзки на президента с Русия.  Виктор Турмаков", "date": "2018.08.20", "title": "The New York Times: Джон Бренън обмисля дали да обжалва в съда решението достъпът му до секретна информация да бъде отменен"}
{"url": "http://www.focus-news.net/news/2018/08/20/2558043/veliko-tarnovo-prodalzhava-razsledvaneto-po-sluchaya-s-namushkaniya-v-tsentara-na-grada-37-godishen-mazh-napadatelyat-e-obyaven-za-obshtodarzhavno-izdirvan.html", "text": "Продължава разследването по случая с намушкания в центъра на Велико Търново 37-годишен мъж. Това съобщиха от пресцентъра на  Областна дирекция на МВР – Велико Търново . В 13.40 часа на 19 август в Районно управление на МВР - Велико Търново е получен сигнал от граждани за пострадал млад мъж в центъра на града. На мястото незабавно е бил изпратен плицейски екип, който е установил, че пострадалият мъж е на 37 години от село Леденик, известен на полицията и многократно осъждан. От проведените действия по разследването е изяснено, че между него и 49-годишният му брат от село Върбовка е възникнала разпра, която е прераснала в сбиване, при което по-младият е бил прободен с нож в областта на  ребрата, като му е причинена лека телесна повреда. Пострадалият е откаран във великотърновската болница, без опасност за живота. Извършителят е напуснал местопроизшествието и до момента се укрива от полицейските органи. Той е обявен за общодържавно издирване. По случая е започнато досъдебно производство. Работата по изясняван на случая продължава.", "date": "2018.08.20", "title": "Велико Търново: Продължава разследването по случая с намушкания в центъра на града 37-годишен мъж, нападателят е обявен за общодържавно издирван"}
{"url": "http://www.focus-news.net/news/2018/08/20/2558047/api-na-25-avgust-za-otbelyazvaneto-na-141-ta-godishnina-ot-shipchenskata-epopeya-se-ogranichava-dvizhenieto-po-pat-i-5-gabrovo-shipka-kazanlak.html", "text": "На 25 август (събота), от 08.00 ч. до 20.00 ч. за отбелязването на 141-та годишнина от Шипченската епопея се ограничава движението на транзитно преминаващите превозни средства по път I-5 (E-85) Габрово - Шипка - Казанлък. Това съобщиха от пресцентъра на  Агенция \"Пътна инфраструктура\"  (АПИ). \r\nТранзитният трафик ще се пренасочва по път II-55 Проход на Републиката, както следва: \r\n-\tза пътуващите от Северна към Южна България - от Русе и Велико Търново през Дебелец - Проход на Републиката - Гурково за Казанлък, Стара Загора и Бургас; \r\n-\tза пътуващите от Южна към Северна България през Гурково - Проход на Републиката - Дебелец за Велико Търново и Русе. \r\nЛокалният трафик и идващите от запад превозни средства ще бъдат пренасочвани за Габрово през Трявна – с. Белица – с. Вонеща вода – Проход на Републиката и обратно. \r\nВ област Стара Загора движението на МПС ще се пренасочва към Прохода на Републиката по следния маршрут: път I-6 Калофер - Казанлък - път II-55 Гурково - Велико Търново и обратно. Пренасочването ще става при пътен възел „Мъглиж“ (връзката на път I-5 с I-6). \r\nПрез прохода „Шипка“ ще бъдат пропускани само автобуси и автомобили с участници и гости в събитието, както и организираният междуградски автомобилен транспорт. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.20", "title": "АПИ: На 25 август за отбелязването на 141-та годишнина от Шипченската епопея се ограничава движението по път I-5 Габрово - Шипка - Казанлък"}
{"url": "http://www.focus-news.net/news/2018/08/20/2558046/lyubomira-gancheva-abv-mladezhi-prez-chetirite-godini-sashtestvuvane-na-abv-mladezhi-pokazahme-che-pritezhavame-potentsial.html", "text": "През четирите години съществуване на АБВ – Младежи показахме, че притежаваме потенциал. Това каза председателят на АБВ – Младежи и заместник-председател на партията Любомира Ганчева в интервю за  Агенция „Фокус“  за предстоящата отчетно-изборна младежка конференция. „Колкото и нескромно да звучи за тези четири години,  от АБВ – Младежи показахме, че притежаваме потенциала да предлагаме реални политики в младежката сфера“, каза Ганчева-. Тя поясни, че АБВ – Младежи са силни не със структури, не с брой членове, а с потенциала и идеите си. „Работим ежедневно, не само по време на избори, а  в една много трудна среда. Имаме редица предизвикателства. В младежката сфера младите хора сме представители на поколението, което плаща цената на прехода. Основните проблеми, които могат да се забележат в младежката сфера са лакмус за тези в обществото като младежка миграция, езикът на омразата и агресията и политическата и гражданската апатия“, поясни Ганчева. Тя коментира, че това са предизвикателствата, с които от своето основаване, АБВ-Младежи ежедневно се стараят да се справят чрез редица кампании и мероприятия. „За съжаление България е застрашена да изпадне в една истинска демографска катастрофа и е крайно време младите хора да вземем нещата в свои ръце“, поясни още председателят на АБВ – Младежи.  \r\nДеница КИТАНОВА Пълния текст на интервюто четете в „Мнение”", "date": "2018.08.20", "title": "Любомира Ганчева, АБВ - Младежи: През четирите години съществуване на АБВ – Младежи показахме, че притежаваме потенциал"}
{"url": "http://www.focus-news.net/news/2018/08/20/2558049/gabrovo-vazstanoveno-e-dvizhenieto-po-pat-i-4-sevlievo-veliko-tarnovo-v-uchastaka-sevlievo-idilevo.html", "text": "Възстановено е движението по път I-4 Севлиево - Велико Търново в участъка Севлиево - Идилево. Това съобщиха от пресцентъра на  Агенция \"Пътна инфраструктура\" .", "date": "2018.08.20", "title": "Габрово: Възстановено е движението по път I-4 Севлиево - Велико Търново в участъка Севлиево - Идилево"}
{"url": "http://www.focus-news.net/news/2018/08/20/2558050/obshtinskiyat-savetnik-ot-bsp-sofiya-nikolay-nikolov-startira-podpiska-za-otstranyavane-na-litsata-predlagashti-hamalski-uslugi-i-prostituirashtite-na-bul-hristo-botev.html", "text": "Общинският съветник от БСП Николай Николов стартира във вторник, 21 август, в 10.00 часа, подписка за: \r\n1. Прекратяване на незаконните товаро-разтоварни дейности и отстраняване на лицата, предлагащи хамалски услуги на бул. \"Христо Ботев\". 2. Отстраняване на проституиращите по бул. \"Христо Ботев\" и площад \"Македония\".  3. Денонощно полицейско присъствие на бул. \"Христо Ботев\" и близките вътрешноквартални улици в района между площад \"Македония\" и бул. \"Александър Стамболийски\". Това съобщиха от  пресцентъра на БСП-София.  Всеки гражданин, подкрепящ тези искания, може да го заяви с подписа си от вторник (21 август) до петък (24 август) във времето от 10.00 до 13.00 и от 17.00 до 19.00 часа на площад \"Македония\" на тротоара пред входа на АПИ.", "date": "2018.08.20", "title": "Общинският съветник от БСП-София Николай Николов стартира подписка за отстраняване на лицата, предлагащи хамалски услуги, и проституиращите на бул. \"Христо Ботев\""}
{"url": "http://www.focus-news.net/news/2018/08/20/2558051/stara-zagora-vremenno-dvizhenieto-pri-km-163-na-avtomagistrala-trakiya-v-posoka-burgas-se-osashtestvyava-v-izprevarvashtata-lenta-poradi-izteglyane-na-avariral-tovaren-avtomobil.html", "text": "Временно движението при км 163 на автомагистрала \"Тракия\" в посока Бургас се осъществява в изпреварващата лента поради изтегляне на аварирал товарен автомобил. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2018.08.20", "title": "Стара Загора: Временно движението при км 163 на автомагистрала \"Тракия\" в посока Бургас се осъществява в изпреварващата лента поради изтегляне на аварирал товарен автомобил"}
{"url": "http://www.focus-news.net/news/2018/08/20/2558053/kardzhali-avtomobilniyat-trafik-na-gkpp-makaza-e-intenziven-na-izhod-ot-stranata.html", "text": "Автомобилният трафик на ГКПП „Маказа“ е интензивен на изход от страната, съобщиха за  Радио „Фокус“ – Смолян  от Главна дирекция „Гранична полиция“. По данни към 16.00 часа преминаването през граничните пунктове „Златоград“ и „Капитан Петко войвода“ на българо-гръцката граница се осъществява без проблеми на вход и изход. \r\nНели ГЕРГЬОВСКА", "date": "2018.08.20", "title": "Кърджали: Автомобилният трафик на ГКПП „Маказа“ е интензивен на изход от страната"}
{"url": "http://www.focus-news.net/news/2018/08/20/2558048/the-hill-donald-tramp-mozhe-da-postavi-pretsedent-otmenyayki-dostapa-do-sekretni-danni-na-dzhon-brenan-smyata-bivsh-sluzhitel-na-tsru.html", "text": "Бившият директор на отдел „Комуникации“ на ЦРУ Бил Харлоу предупреди, че президентът на САЩ Доналд Тръмп може да постави прецедент за бъдещите администрации, отнемайки достъпа до секретна информация на бивши и настоящи служители на разузнавателната общност, пише   The Hill. \r\nТака Харлоу коментира решението на президента да отмени достъпа на бившия директор на ЦРУ Джон Бренън.  \r\n „Ако администрацията отнема достъпа на хората, за това че противоречат, то и следващата администрация може да направи така“, убеден е Харлоу. „Има правила и регулации как може да се отнема достъпът до секретна информация, ако са направили нещо нередно. Тези правила трябва да се спазват, а не да се използват политически прищевки“, допълни той. \r\nБелият дом обвинява Бренън, че използва статута си на бивш високопоставен държавен служител, за да повдига „необосновани и възмутителни“ обвинения срещу президентската администрация.  \r\nВ момента Тръмп обмисля дали да не отмени достъпа до класифицирана информация и на някои други бивши служители в разузнавателните служби, които са го критикували публично. Сред тях са бившият директор на ФБР Джеймс Коми, бившият съветник по националната сигурност Сюзън Райс и бившия заместник-директор на ФБР Андрю Маккейб.   Виктор Турмаков", "date": "2018.08.20", "title": "The Hill: Доналд Тръмп може да постави прецедент, отменяйки достъпа до секретни данни на Джон Бренън, смята бивш служител на ЦРУ"}
{"url": "http://www.focus-news.net/news/2018/08/20/2558052/daniela-lilova-turisticheski-tsentar-varshets-leglovata-baza-vav-varshets-e-zaeta-do-kraya-na-letniya-sezon.html", "text": "Легловата база във Вършец е заета до края на летния сезон, каза в предаването „Чудесата на Северозапада“ на  Радио „Фокус“  Даниела Лилова, експерт в Туристически център-Вършец. Тя посочи, че 1050 са леглата за почиващи във Вършец. „През последните 2 години няма открит нов хотел във Вършец, но всяка година расте броят на къщите за гости и заведенията, които подават документи за регистрация. Славата си е слава – всеки свързва Вършец с лечебната вода и балнеолечението, но през последните години Вършец се утвърди и като спа-курорт, развива се културния и религиозния туризъм на територията на общината“, допълни Лилова.  \r\nСпоред данните на Туристически център месеците юни и юли през тази година не са били от най-силните от отношение на туризма - заради непрекъснатите дъждове по-малко места са били заети в хотелите и къщите за гости. „От началото на август нямаме свободни места, всичко е заето. Идват предимно семейства от страната“, допълни Лилова. \r\nАнна ЛОЗАНОВА", "date": "2018.08.20", "title": "Даниела Лилова, Туристически център-Вършец: Легловата база във Вършец е заета до края на летния сезон"}
{"url": "http://www.focus-news.net/news/2018/08/20/2558036/ministar-ekaterina-zaharieva-nastoya-za-nezabavna-sreshta-na-nashi-i-kiparski-eksperti-po-sluchaya-olimpik.html", "text": "След спешната среща, свикана днес от премиера Бойко Борисов по повод фалиралото застрахователно дружество „Олимпик“, което остави без покритие от сключени застраховки над 200 000 клиенти на компанията в България, вицепремиерът и министър на външните работи Екатерина Захариева прие в МВнР посланика на Република Кипър Мариос Кундуридес. Тя настоя за незабавна среща на експертно ниво между представители на Комисията за финансов надзор (КФН) и кипърското финансово министерство. Това съобщиха от  пресцентъра на Министерството на външните работи. \r\n„Засегнати са много хора, а все още нямаме официална информация от кипърската страна относно процедурата, по която ще бъдат изплатени обезщетенията – каза министър Захариева. – Надяваме се да я получим във възможно най-кратък срок“. Вицепремиерът информира своя събеседник, че българската държава планира да помогне на засегнатите български граждани. „Готови сме да изпратим веднага експерти от КФН в Кипър, както и да приемем ваши специалисти в България, за да изясним проблема и да намерим спешно път за разрешаването му“, допълни Екатерина Захариева. Указания в този смисъл българският външен министър даде по-рано днес и на българското посолство в Република Кипър.  \r\nНа разговора в Министерството на външните работи присъства и председателят на Комисията за финансов надзор Карина Караиванова, която информира посланик Кундуридес относно тяхно запитване, отправено към кипърското финансово министерство на 7 август, на което все още не е получен отговор.  \r\nПосланик Кундуридес увери вицепремиера, че ще съдейства за организирането на среща и изясняването на детайлите по случая. „Не политиците, а хората са на първо място, затова нашите две правителства трябва да направят всичко възможно, за да решим този въпрос“, заяви той.  \r\n„Отношенията ни с Кипър са отлични и се надявам на вашето съдействие. Това, което трябва да направим, е да реагираме възможно най-бързо“, подчерта Захариева.", "date": "2018.08.20", "title": "Министър Екатерина Захариева настоя за незабавна среща на наши и кипърски експерти по случая „Олимпик“"}
{"url": "http://www.focus-news.net/news/2018/08/20/2558054/inzh-ivan-gerin-darzhavno-gorsko-stopanstvo-simitli-predi-nachaloto-na-pozharoopasniya-sezon-be-priet-godishen-plan-za-borba-s-pozharite.html", "text": "Преди началото на пожароопасния сезон бе приет годишен план за борба с пожарите. Това каза за  Радио „Фокус“ – Пирин  инж. Иван Герин, директор на Държавно горско стопанство – „Симитли“. По думите му в него са разписани всички действия, свързани с превенцията и самото потушаване в случай на възникнал пожар. „Като част от превантивните мерки, горските служители минават по районите, където има опасност от пожари. Там често се срещат с хора, които са пчелари, земеделци и ферми, както ѝ работници  в горите, които представят декларация с подпис, в която те се съгласяват с това, че са уведомени за правилата за пожарна безопасност в горите. Освен това разполагаме с високопроходим автомобил, който е за гасене на пожари в стръмни райони. При необходимост се получава подкрепа ѝ от другия поделения, които разполагат с такава техника“, каза още инж. Герин.  \r\nТой добави, че също така са направили 18 км минерализовани ивици, които са около натоварените и главни пътища около населените места. „Тези ивица са с широчина от 3 до 4 метра и са почистени от всякаква растителност, така че при възникване на пожар той да бъде спрян в техния обхват. Част от горските територии ни се наблюдават ѝ от  пожаронаблюдетелна кула, снабдена с термо камера за ранно откриване на пожари, разположена на територията на Кресна“, подчерта инж. Герин. Той отбеляза, че от началото на годината няма регистрирани пожари, но за това е спомогнало ѝ дъждовното време. „Това обаче крие опасност за пожари в края на лятото и през есента. Интензивните валежи доведоха до появата на гъста тревна растителност, която при по-топло време изсъхва и става лесно запалима. Огънят в сухите треви се разпространява много бързо и прави потушаването на пожара много трудно“, заяви инж. Герин.  Той призовава хората да спазват правилата за пожарна безопасност при излизане в гората. „Ще припомня, че в пожароопасния сезон, който продължава до към средата на ноември е забранено паленето на открит огън и извършването на огневи работи на разстояние по-малко от 100 м от границите на горските територии. Също така е забранено хвърлянето на незагасени цигари при преминаване през гората“, уточни инж. Герин. Директорът на стопанството отбеляза, че е много важно при забелязване на пожар в гората или други нередности – веднага да се сигнализира на телефон 112, за да може да се реагира бързо и ситуацията да бъде овладяна на време. \r\nТой съобщи също, че в началото на юли тази година е започнало изготвянето на списъците на всички желаещи да закупят дървесина от Държавно горско стопанство – „Симитли“, като е била проведена ежегодна среща в Община Симитли на която е било взето решение да започне кампания за тези, които са решили сами да добиват дърва. „Тя стартира от днес, 20 август. Желаещите, които предварително трябва да се запишат в списъци при нас и в Община Симитли се издава разрешително за закупуване на дърва за огрев. В списъците се вписват трите имена, постоянния адрес, като условието е да се впише не повече от 1 член на домакинство“, каза още инж. Герин. Той отбеляза, че е разрешено изсичането само на маркирани дървета, като трябва да се спазват правилата за пожарна безопасност. „За тези, които ще купуват дърва и същите ще им бъдат доставени по домовете е важно да знаят, че трябва дървата, които ще получат да се придружени с превозен билет и да са маркирани. Призовавам хората – при закупуване на дърва изисквайте превозния билет, защото в него са описани действителното количество дървесина. По този начин рискът да бъдат ощетени е по-малък“, коментира инж. Герин. Освен това дървата, които не са придружени от превозен билет, при проверка, могат да бъдат отнети в полза на държавата и в последствие да бъдат продадени на търг. „За да бъде валиден самият превозен билет, то той трябва да бъде регистриран в интернет системата на Изпълнителната агенция по горите. Това може лесно да се провери от сайта на агенцията, където по номера на билета и автомобила, може да се види дали билета е валиден“, подчерта инж. Герин. \r\nЛивия НИНОВА", "date": "2018.08.20", "title": "Инж. Иван Герин, Държавно горско стопанство – „Симитли“: Преди началото на пожароопасния сезон бе приет годишен план за борба с пожарите"}
{"url": "http://www.focus-news.net/news/2018/08/20/2558045/bbc-trke-dneshna-turtsiya-napodobyava-na-stranite-ot-latinska-amerika-prez-1980-te-godini-priznanie-na-bivsh-shef-v-svetovnata-banka.html", "text": "Бившият главен икономист на Световната банка (СБ) Сведер ван Винберген оприличи днешна Турция със страните от Латинска Америка през 80-те години на миналия век, пише турско езичната версия на  BBC.  Сегашният професор по международна икономика в Амстердамския университет е на мнение, че в крайна сметка и като последна възможност, Анкара все пак ще се обърне за помощ към МВФ. \r\nСледва текстът на публикацията – с известни съкращения: \r\nОбстановката в днешна Турция силно наподобява на ситуацията с популистките режими в Латинска Америка от 80-те години на миналия век. Тогава те – като последно спасение – все пак бяха принудени да се обърнат за помощ към МВФ. \r\nТогава, пак подобно на днешна Турция,  в тези страни също имаше силна пропаганда и категорично отхвърляне на опцията за помощ от МВФ. В крайна сметка те бяха принудени да вдигнат белите знамена и да почукат на вратата на МВФ. \r\nЗащото – очевидно е за всички – санкциите на Анкара срещу стоки от САЩ (високите допълнителни мита за внос на автомобили – първоначално от 60%, а след това -  направо 120%), както  и други подобни мерки, няма как да решат проблемите на Турция. \r\nИма и нещо друго – самият турски президент Реджеп Тайип Ердоган  очевидно е доволен от търканията с президента на САЩ Доналд Тръмп.  Понеже това остро противопоставяне работи в негов интерес. А именно - вниманието да се отклонява от икономиката и от другите сериозни проблеми на днешна Турция.  \r\nОт тази гледна точка може да се каже, че пререканията с Доналд Тръмп нямат важно значение от гледна точка на икономическата криза в Турция. Всъщност, именно благодарение на политиката на Ердоган, днешната турска икономика е в това насипно и деликатно положение. Достатъчен е само дори един повей, някаква „закачка”отвъд океана, и тя направо се срива. Нагледно го показа Черният петък (10 август 2018-та – когато турската лира (т.л.) скочи до разменни нива от 7.50 т.л. за 1 $).  \r\nКакъв е изводът: \r\nПредприеманите мерки са палиативи – могат временно да погасят огъня, но няма как да преобърнат тенденцията и вместо срив, т.л. трайно да покачи стойността си. \r\nВ интерес на истината, в началото на управлението на Ердоган, в началото на нашия век, след застоя в турската икономика от 2000-те години, настина имаше  положителни тенденции. Когато Ердоган обаче напълно овладя цялата власт в страната, той напълно излезе от релси (буквално – „полудя”) и започна да счита всеки за свой враг. Да търси постоянно противници – зад граница и вътре в Турция.  \r\nТази ситуация няма как да е благоприятна за чуждестранните инвеститори. Тя е точно такава, като бе обстановката в държавите с популистките режими в Латинска Америка от 80-те години на 20-ти век. Какво правеха те? Същото, което върши и режима в Турция днес. Финансира с външни дългове растежа на икономиката и в крайна сметка става причина за бягство на капиталите зад граница. А за да може да се задържат на повърхността, подобни режими прибягват към странни (най-меко казано) решения. Например, в Аржентина беше потегнато на пенсионните фондове. А това, което  Ердоган най-вероятно ще направи, също  прилича на подобен манталитет. \r\nОще повече, че става въпрос и за една семейна империя. Зетят на Ердоган – Берат Албайрак, който стана министър на финансите и хазната (МВХ), което допълнително срина турската лира. \r\nКакво трябва да се направи – в чисто икономически план: \r\nДоста остри и непопулярни мерки в този турбулентен период, като се отчита опитът от кризите в Източна Азия (финансово-валутна криза от 1997-1998 год., засегнала в най-голяма степен Индонезия, Южна Корея и Тайланд, също - Хонконг, Малайзия, Лаос и Филипините), както и кризите в Латинска Америка (от 1980-те години).  \r\nПонеже Турция е длъжна отново да спечели доверието на инвеститорите.  \r\nЗа целта е необходимо в спешен порядък:: \r\n1. Възвръщане на доверието към Централната банка (ЦБ) и гарантиране на нейната пълна независимост. \r\n2. Отстраняване на зетя от Берат Албайрак от МВХ и назначаване на негово място на независим и опитен икономически специалист. Шансът за това обаче очевидно е твърде малък. \r\nЗащото; ето я моментната снимка на турската икономика, която не може да бъде заметена под килима: \r\n1. Безразборно взети външни кредити, които буквално се стопяват в гигантски и мегаломански строителни обекти. Създава се голям „балон за недвижими имоти”. \r\n2. Това поражда условия за силно обезценяване на т.л., намаляване на темповете на растеж на производството, бум на инфлацията. \r\n3. В резултат на високата инфлация, инвеститорите изтеглят парите си и ги изнасят извън Турция; вносните стоки стават все по-скъпи; създава се икономически порочен кръг, който може да бъде преодолян единствено чрез радикални икономически мерки.  Георги Димов", "date": "2018.08.20", "title": "BBC Türkçe: Днешна Турция наподобява на страните от Латинска Америка през 1980-те години – признание на бивш шеф в Световната банка"}
{"url": "http://www.focus-news.net/news/2018/08/20/2558057/stara-zagora-vavezhda-se-promyana-v-dvizhenieto-na-avtobusite-do-starozagorskite-mineralni-bani-zaradi-natsionalniya-trakiyski-folkloren-sabor-bogorodichna-stapka.html", "text": "Община Стара Загора въвежда промяна в движението на автобусите, обслужващи направлението към Старозагорските минерални бани, заради провеждащия се там през уикенда Национален тракийски фолклорен събор „Богородична стъпка“. Това съобщиха от пресцентъра на  Общината . Отпуска се и допълнителен курс вечерта на първия ден от събора. \r\nНа 25 и 26 август 2018 г. (събота и неделя), всички автобуси, които обслужват направлението Старозагорски бани ще се движат по обиколен маршрут, който не минава през центъра на селото. \r\nНа 25 август ще има допълнителен курс с час на тръгване 22.00 ч. от Старозагорски бани – център.  \r\nСъответното им разписание за деня е публикувано на  .", "date": "2018.08.20", "title": "Стара Загора: Въвежда се промяна в движението на автобусите до Старозагорските минерални бани, заради Националния тракийски фолклорен събор „Богородична стъпка“"}
{"url": "http://www.focus-news.net/news/2018/08/20/2558055/ria-novosti-kray-chernogorskiya-grad-budva-e-izbuhnal-gorski-pozhar.html", "text": "Самолети на МВР на Черна Гора са задействани, за да потушават горски пожар недалеч от туристическата столица на страната – град Будва, предава  РИА Новости. \r\n„В акцията по потушаване на пожара, който избухна сутринта на непристъпните склонове на Паштровска планина край Будва, по молба на местните служби за гражданска защита, са задействани три пожарни самолета от дирекцията за извънредни ситуации към МВР“, пише в съобщение на министерството. Отбелязва се, че огънят е „относително далеч от населените места“ и е обхванал ниска растителност и храсти. \r\nМинистерството на отбраната на съседна Хърватия в понеделник съобщи, че самолет Airtractor AT-802 от противопожарния отряд на ВВС е задействан за потушаването на пожар на границата с Босна и Херцеговина в района на град Меткович.   Виктор Турмаков", "date": "2018.08.20", "title": "РИА Новости: Край черногорския град Будва е избухнал горски пожар"}
{"url": "http://www.focus-news.net/news/2018/08/20/2558056/sport-maksim-gonalon-premina-pod-arenda-v-sevilya.html", "text": "Полузащитникът на Лион Максим Гоналон премина под аренда към Севиля. \r\n29-годишният футболист успешно премина медицинско изследване и премина към испанския клуб с възможност да сключи договор за 10 милиона евро на по-късен етап. \r\nПрез изминалия сезон Гоналон  изигра 23 мача във всички турнири и отбеляза две асистенции.  Виктор Турмаков", "date": "2018.08.20", "title": "Спорт: Максим Гоналон премина под аренда в Севиля"}
{"url": "http://www.focus-news.net/news/2018/08/20/2558059/vratsa-13-godishno-momche-e-zaginalo-sled-kato-e-bilo-pregazeno-ot-traktor-upravlyavan-ot-38-godishniya-mu-brat.html", "text": "13-годишно момче е загинало, след като е било прегазено от трактор, управляван от 38-годишния му брат. Това съобщиха за  Агенция „Фокус“  от  ОДМВР – Враца . Инцидентът е станал в 01.00 часа тази сутрин в село Камено. Полицията изяснява подробности около случая. \r\nЦветилена СИМЕОНОВА", "date": "2018.08.20", "title": "Враца: 13-годишно момче е загинало, след като е било прегазено от трактор, управляван от 38-годишния му брат"}
{"url": "http://www.focus-news.net/news/2018/08/20/2558044/reuters-angela-merkel-ne-vizhda-speshna-neobhodimost-da-se-pomaga-finansovo-na-turtsiya.html", "text": "Германският канцлер Ангела Меркел е заявила пред своята партия Християндемократически съюз (ХДС), че не вижда спешна нужда за финансова помощ на Турция, за да се облекчи нейната валутна криза, предава   Reuters. \r\n„Тя даде ясно да се разбере, че не вижда спешна необходимост в момента за специална помощ за Турция“, заяви генералният секретар на ХДС Анегрет Крамп-Каренбауер след среща на партията, на която е присъствала и Меркел.   Виктор Турмаков", "date": "2018.08.20", "title": "Reuters: Ангела Меркел не вижда спешна необходимост да се помага финансово на Турция"}
{"url": "http://www.focus-news.net/news/2018/08/20/2558058/pernik-mototsikletist-e-v-bolnitsa-sled-katastrofa-pri-km-28-na-avtomagistrala-struma-v-posoka-kulata.html", "text": "Мотоциклетист е в болница след катастрофа с лек автомобил при км 28 на автомагистрала „Струма“ в посока Кулата. Това съобщиха за   Агенция “Фокус”   от   ОДМВР-Перник . Инцидентът е станал, докато мотористът е изпреварвал лекия автомобил. Водачът на мотоциклета е в болница, като по първоначална информация не е ранен сериозно. Шофьорът на лекия автомобил не е пострадал.  \r\nЗаради инцидента временно движението при км 28  на автомагистрала „Струма“ в посока Кулата се осъществява в една лента.   \r\nДаяна ДЮЛГЕРОВА", "date": "2018.08.20", "title": "Перник: Мотоциклетист е в болница след катастрофа при км 28 на автомагистрала „Струма“ в посока Кулата"}
{"url": "http://www.focus-news.net/news/2018/08/20/2558062/burgas-dvizhenieto-po-pat-9-e-vremenno-ogranicheno-v-otsechkata-burgas-pomorie-poradi-ptp.html", "text": "Временно движението по път I-9 в отсечката Бургас - Поморие е ограничено поради ПТП. Това съобщиха от пресцентъра на  Агенция \"Пътна инфраструктура\" . Обходен маршрут: общински път Поморие - Каменар; път III-906 Каменар - Бургас.", "date": "2018.08.20", "title": "Бургас: Движението по път I-9 е временно ограничено в отсечката Бургас - Поморие поради ПТП"}
{"url": "http://www.focus-news.net/news/2018/08/20/2558061/reuters-germanskiyat-ministar-na-otbranata-e-optimistichen-che-ima-shans-vaorazhenite-sili-stranata-da-zakupyat-novi-vaorazheniya.html", "text": "Германският министър на отбраната Урсула Фон дер Лайен заяви, че е оптимист, че преговорите с финансовото министерство и депутатите в Бундестага ще доведат до допълнителни средства, отделени за закупуването на оръжие за въоръжените сили на страната, предава   Reuters. \r\n„Оптимистична съм, защото сме поставили ясни приоритети“, заяви Лайен пред журналисти на въпрос за възможността за отбраната да бъдат отделени допълнителни средства. Тя допълни, че защитата на войниците и дигитализацията са основни приоритети за министерството, следвани от голям брой оръжейни програми. \r\nСъщевременно тя предупреди, че новите оръжейни програми зависят от успешните преговори за пренасочването на средствата за отбрана.   Виктор Турмаков", "date": "2018.08.20", "title": "Reuters: Германският министър на отбраната е оптимистичен, че има шанс въоръжените сили страната да закупят  нови въоръжения"}
{"url": "http://www.focus-news.net/news/2018/08/20/2558063/stara-zagora-vazstanoveno-e-dvizhenieto-pri-km-163-na-am-trakiya-v-posoka-burgas.html", "text": "Възстановено е движението при км 163  на АМ \"Тракия\" в посока Бургас. Това съобщиха от пресцентъра на  Агенция \"Пътна инфраструктура\" .", "date": "2018.08.20", "title": "Стара Загора: Възстановено е движението при км 163  на АМ \"Тракия\" в посока Бургас"}
{"url": "http://www.focus-news.net/news/2018/08/20/2558069/kyustendil-v-uchastak-ot-patya-bobov-dol-zhedna-se-izgrazhda-novo-trase-zaradi-svlachishte.html", "text": "В участък от пътя Бобов дол – Жедна се изгражда ново трасе заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по гравен път Е-79, както и по направлението София – Кюстендил. Слабо натоварено е движението в посока ГКПП „Гюешево”. \r\nВенцеслав ИЛЧЕВ", "date": "2018.08.20", "title": "Кюстендил: В участък от пътя Бобов дол – Жедна се изгражда ново трасе заради свлачище"}
{"url": "http://www.focus-news.net/news/2018/08/20/2558066/radmila-rangelova-zam-kmet-na-kyustendil-tsyalata-politika-na-obshtinata-e-nasochena-kam-sazdavane-na-usloviya-za-palnotsenen-i-dostoen-zhivot-na-horata.html", "text": "Цялата политика на Община Кюстендил е насочена към създаване на условия за пълноценен и достоен живот на хората. Това каза пред  Радио „Фокус” – Кюстендил  Радмила Рангелова, зам.-кмет на Кюстендил. „Ние се стремим да постигнем едно устойчиво развитие на съществуващите социални услуги и съответно да разкриваме нови, които предоставят грижа в среда, близка до семейната или грижа в общността за хора, които са изпаднали в невъзможност да осигуряват сами прехраната си или нямат покрив над главата си”, каза Радмила Рангелова. По думите й в приетия от Общински съвет – Кюстендил годишен план за развитие на социалните услуги за 2018 година е планирано разкриване на социална услуга „ Център за временно настаняване”. Чрез услугата ще се осигури място за живеене на бездомни лица или хора, изпаднали в тежко социално битово положение за срок не повече от 3 месеца в рамките на една календарна година, като в изключително тежки случаи могат да бъдат удължени до 6 месеца. „Чрез услугата ще се оказва съдействие за включване в курсове за квалификация и преквалификация, други обучителни курсове за намиране на работа, както и за социална адаптация на потребителите, които ще бъдат ползватели. Услугата ще се предоставя от мултидисциплинарен екип от специалисти като социални работници, медицински сестри, психолози, съгласно определената методика за определяне на длъжностите на персонала в специализираните институции в общността и самата методика за предоставяне на услугата”, каза Радмила Рангелова. \r\nТя съобщи също, че Кюстендил ще посрещне зимата с Център за временно настаняване. Тази услуга предстои да бъде разкрита в бившето общежитие, намиращо се в непосредствена близост до село Лозно, до училището. Планира се капацитетът да бъде двайсет места, числеността на персонала е 10 щатни бройки и изцяло да работи в услуга на местното население на територията на Община Кюстендил. Всяка зима си говорим за готовността да подкрепим хора, които живеят в отдалечени места, които нямат покрив над главата си, това е в изпълнение на всички тези разговори, които сме провели и съответно планирането от една страна, и потребността от друга страна да съществува, да създадем един такъв център на територията на общината”, каза Радмила Рангелова. По думите й освен психологическата и социалната подкрепа, покривът над главата, социалната услуга включва и осигуряване на изхранване на лицата, които ще бъдат настанени в този център. „Към момента центърът го разкриваме в рамките на „Комплекс за социални услуги”. Държавните стандарти са много ниски по обезпечаване на услугата, така че ще се опитаме по всякакъв начин да облекчим услугата като административна тежест от една страна, и в същото време да подобрим качеството на самата услуга”, каза Радмила Рангелова. \r\nВенцеслав ИЛЧЕВ", "date": "2018.08.20", "title": "Радмила Рангелова, зам.-кмет на Кюстендил: Цялата политика на Общината е насочена към създаване на условия за пълноценен и достоен живот на хората"}
{"url": "http://www.focus-news.net/news/2018/08/20/2558067/pazardzhik-intenziven-e-trafikat-v-uchastaka-na-avtomagistrala-trakiya-v-oblastta.html", "text": "Интензивен е трафикът в участъка на автомагистрала „Тракия“ в Пазарджишка област и в двете посоки – към София и към Бургас, предаде репортер на  Радио „Фокус“ – Пазарджик . Движат се много леки и товарни автомобили, микробуси, както и коли с чужда регистрация. Полицейски патрули следят за нарушения като проверяват товарните автомобили. \r\nВаня НИКОЛОВА", "date": "2018.08.20", "title": "Пазарджик: Интензивен е трафикът в участъка на автомагистрала „Тракия“ в областта"}
{"url": "http://www.focus-news.net/news/2018/08/20/2558065/burgas-zhena-e-postradala-pri-verizhna-katastrofa-po-patya-sarafovo-pomorie-v-rayona-na-pomoriyskite-grobishta.html", "text": "Жена е пострадала при верижна катастрофа с три автомобила по пътя Сарафово – Поморие в района на поморийските гробища. Това съобщиха за  Агенция „Фокус“  от ОДМВР-Бургас. Инцидентът е станал в 16.55 часа. Три са автомобилите, които са участвали в катастрофата. За да бъде разрязан автомобилът и да бъде извадена пострадалата жена от него се е наложило отцепване на пътния трафик, който към момента е прехвърлен през детелината за с. Каменар за хората, които пътуват от Бургас в посока к.к. Слънчев бряг. На детелината за Сарафово са разположени патрули, които пренасочват движението от Бургас към к.к. Слънчев бряг. Вероятно има още двама пострадали при инцидента. \r\nЦветелин ДИМИТРОВ", "date": "2018.08.20", "title": "Бургас: Жена е пострадала при верижна катастрофа по пътя Сарафово – Поморие в района на поморийските гробища"}
{"url": "http://www.focus-news.net/news/2018/08/20/2558070/pregled-na-mezhdunarodnite-novini-do-18-chasa-agentsiya-fokus.html", "text": "Бившият външен министър на Германия Зигмар Габриел отправи шокиращо предупреждение към Запада във връзка с Турция. \r\n Според него, „западните страни са длъжни да направят всичко, за да задържат в своята орбита Анкара.”. „Заради нашите собствени интереси, ние сме задължени да направим това. Според мен, САЩ извършват нещо, което не бива да се случва между съюзници.  Прилагайки санкции, те тласкат към пропастта една стана, която и без друго е в затруднено положение от икономическа гледна точка. … Какво ще стане, ако Турция се отдалечи от НАТО? Страхувам се, че рано или късно, националистическите сили в Турция ще се обърнат към ядреното оръжие. За да могат подобно на Иран и Северна Корея да превърнат Турция в „бронирана и ненападаема””, обяснява още Зигмар Габриел, цитиран от „Джумхуриет”. \r\n*** На Гърция трябваше да бъде позволено да банкрутира и да излезе от кризата, заяви бившият финансов министър от правителството на СИРИЗА Янис Варуфакис. \r\n„Що се отнася до гръцките банки и самата държава, те не трябваше да бъдат спасявани – трябваше да им се позволи да банкрутират, да понесат последствията и след това да им се даде възможност да се вдигнат на крака и да продължат напред“, заяви Варуфакис в пространно интервю пред германското издание от лятната си резиденция на остров Егина. \r\nБившият финансов министър смята, че Гърция, която официално излезе от оздравителната програма в понеделник, е в „същата черна дупка“, както и преди десет години и че „тя продължава да потъва все по-дълбоко всеки ден“. \r\n„Въпреки кредитните облекчения от няколко милиарда евро, дълговете пораснаха: държавата все още е фалирала, обикновените граждани обедняха, компаниите продължават да банкрутират и нашия брутен вътрешен продукт е намалял с 25%... Всички дължат пари на всички – но никой няма пари да си изплати заемите“, подчерта Варуфакис. \r\nИзлишъците, които е събрала гръцката държава през последните години са реални, но отразяват „плътта и кръвта, които властите изсмукват от умиращия частен сектор. Това е доказателство за престъплението срещу логиката, а не за възстановяване или успех“. \r\nГерманците са излъгани на два пъти от своя канцлер, Ангела Меркел, твърди Варуфакис: веднъж, когато е казала, че допълнителните заеми са акт на солидарност с гърците, когато парите всъщност са били предоставени на гръцки и френски банки. А другата лъжа е „обещанието към германците, че кредитите ще бъдат изплатени с лихвите – нещо, което е невъзможно предвид банкрута на Гърция“. \r\nБившият министър смята, че Берлин и Европейския съюз не са били заблудени от гръцките статистики преди влизането на страната в еврозоната. „Те винаги са знаели. Те си затвориха очите за статистическите манипулации на Италия, защото политиците наистина имаха нужда да вкарат Италия“. \r\nТой изрази мнение, че „чарът“ на Меркел е унищожил много мъже, включително в нейната партия и основната опозиция в Германия. \r\n„Ципрас беше едно от най-лесните й предизвикателства. Тя му обеща много и не му даде нищо. Например, тя му обеща облекчения от дълговете, а след това ги отхвърли. Тя имаше цел: ние трябваше да вземем още пари и след това да млъкнем“. \r\nВаруфакис твърди също, че е уволнен от премиера Алексис Ципрас, защото не е искал да подпише плана за третата помощна програма за гръцкото правителство. Това беше „точно в момента, когато искахме да вкараме промени срещу голям брой данъчни измамници“. \r\n„Тройката, със съгласието на правителството на Ципрас, уби програмата, с която данъчните измамници щяха да бъдат заловени... Тройката – не министрите на финансите – искаше да защити олигарсите. Олигарсите бяха съюзниците на тройката в Гърция, управляваха банките и контролираха общественото мнение. Те трябваше да бъдат защитени“, заключи бившият министър на финансите на Гърция от правителството на СИРИЗА Янис Варуфакис. \r\n***  Самолети на МВР на Черна Гора са задействани, за да потушават горски пожар недалеч от туристическата столица на страната – град Будва. \r\n„В акцията по потушаване на пожара, който избухна сутринта на непристъпните склонове на Паштровска планина край Будва, по молба на местните служби за гражданска защита, са задействани три пожарни самолета от дирекцията за извънредни ситуации към МВР“, пише в съобщение на министерството. Отбелязва се, че огънят е „относително далеч от населените места“ и е обхванал ниска растителност и храсти. \r\nМинистерството на отбраната на съседна Хърватия в понеделник съобщи, че самолет Airtractor AT-802 от противопожарния отряд на ВВС е задействан за потушаването на пожар на границата с Босна и Херцеговина в района на град Меткович.  \r\n***  Австрийският канцлер Себастиян Курц апелира да не се допускат корабите, превозващи мигранти от Африка, да стигат до Европа. \r\nИ докато италианският министър на вътрешните работи Матео Салвини се закани да връща мигрантите директно в Либия, ако другите страни-членки на Европейския съюз не искат да ги приемат, Курц посочи, че на пристигащите от Африка кораби не трябва да се дава изобщо да влизат в териториалните води на страните от Съюза. \r\nСлед телефонен разговор с премиера на Малта Джоузеф Мускат, Курц обяви, че има съгласие да се неправи невъзможно за корабите, превозващи мигранти, да стигат до Европа. \r\n„Тези кораби трябва да се спират на външната граница на ЕС и мигрантите да бъдат връщани в страната, от която произхождат или в сигурна трета страна на африканския континент“, отсече той. \r\nПо думите на австрийския канцлер, той и неговия малтийски колега споделят същото мнение, че всеки кораб може да влиза в ЕС. Другите страни-членки, според него, не трябва да позволяват на плавателни съдове от Африка да акостират в европейски пристанища. \r\n***  Всички представители на сръбското духовенство, които служат и живеят в Косово са подписали призив към властите в Белград да се откажат от варианта за териториално разделяне на областта между сърби и албанци. \r\nПод документа, публикуван на официалния уебсайт на Рашко-Призренската епархия (в която влиза територията на Косово) стоят подписите на 120 монаси и монахини и на 70 други свещеници, от които всички са представители на Сръбската православна църква в Косово. По-рано такъв призив направи и члена на Светия синод епископ Рашко-Призренски Теодосий, отбелязва руската агенция. \r\n„Косово и Метохия със своите 1500 сръбски църкви, обекти на историческото наследство и паметници на сръбската култура е неотделима част от Сърбия и запазването на тази част от страната не е въпрос на национална идеология и митология, нито на територия, но представлява същността на нашето църковно-народно битие и съществуване, което нас, като църква Божия и жива Христова църква, ни запази с векове тук“, се казва в призива на духовенството. \r\n„С вероятно разделяне, размяна на територии или ‚разграничаване между сърби и албанци‘ на суверенна територия на Сърбия, автоматически ще остави голяма част от нашия народ в Косово и Метохия на милостта и немилостта на тези, които досега не са показали готовност да уважавт нашите права. При такова нежелателно развитие на ситуацията има голяма опасност ние да станем жертви на погроми, подобно на тези, които се случиха през март 2004 година, или под натиск и тих терор да бъдем принудени да се изселим“, се отбелязва в обръщението. \r\nРИА припомня, че кметовете на 10-те общини в Косово със сръбско мнозинство подкрепиха с открито писмо идеята на сръбския президент Александър Вучич за разграничаване между сърбите и албанците на територията на Косово. Повечето от тях са членове на партията „Сръбска листа“, която, както пише руската агенция, се контролира от Белград. \r\nМедията отбелязва също, че възможността за обмен между Белград и Прищина на компактно населените с косовски сърби общини Лепосавич, Зубин-Поток, Звечан и Северна Косовска Митровица, на север от река Ибър, за населените с албанци общини Прешево, Буяновац и Медведжа в най-южните части на Сърбия периодично се обсъжда от обществото и медиите, а в последно време и от президентите на Сърбия и Косово Александър Вучич и Хашим Тачи. \r\nПревод и редакция:   Силите, разчитащи, че ще успеят да разрушат Турция чрез манипулации на валутния пазар, много скоро ще осъзнаят, че плановете им са обречени на провал, се казва в обръщението на турския президент Реджеп Таийп Ердоган към народа по повод празника Курбан Байрам. \r\nДържавният глава подчерта, че атаките срещу турската икономика са толкова опасни, колкото и посегателствата срещу религиозните традиции и държавността на Турция. \r\n„Опитват се да поставят Турция на колене и да я принудят да действа по чужди нареждания“, се казва по-нататък в обръщението. \r\nВ посланието се напомня, че скоро след Курбан Байрам турският народ ще отбележи 947-ата годишнина от победата в битката при Манцикерт през 1071 година. „От времената на победата на армията на турците-селджуци над Византийската империя, турският народ неедонкратно се е сблъсквал с предизвикателства и заплахи, но е успял да ги преодолее. Всяка нова атака срещу културата и държавността на Турция по същия начин ще бъде решително пресечена“, гласи посланието. \r\nАкцентира се вниманието към предвидените тържества на 30 август във връзка с Деня на победата в Турция. \r\n„В хода на осуетяването на опита за преврат на 15 юли 2016 година жителите на Турция демонстрираха решимост да защитят с цената на живота си хилядолетното наследство. Срещу Турция бяха използвани терористични организации и криминални структури, проникнали в държавните органи, а сега използват атаки на валутните пазари. Но всички тези нападения са обречени на провал. Главното е единството и сплотеността на Турция“, се отбелязва в документа. \r\n***  Войниците от САЩ в състава на международната контратерористическа коалиция ще останат в Ирак по искане на властите в Багдад, заяви на пресконференция в Дубай в понеделник официалният представител на коалицията американския полковник Шон Райън. \r\n„Международната коалиция ще остане в Ирак по искане на иракското правителство“, цитира думите на Райън военният телевизионен канал Al Hadath. По неговите думи, терористичната групировка „Ислямска държава“ е „сериозен противник с голяма численост и коалицията ще продължи борбата с терористите“. \r\nВ неделя Райън е заявил пред журналистите в Абу Даби, че коалицията ще остави своите сили в Ирак, докато смята, че това е необходимо. При това той е уточнил, че главната цел на силите, оглавявани от САЩ, е да подкрепят усилията за стабилизация на районите, освободени от „Ислямска държава“.", "date": "2018.08.20", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/08/20/2558064/dimitar-madzharov-obshtina-burgas-mezhdunarodniyat-folkloren-festival-v-grada-e-nay-stariya-v-balgariya-i-edin-ot-nay-starite-v-evropa.html", "text": "ДМеждународният фолклорен фестивал в Бургас е най-стария в България и един от най-старите в Европа. Това каза за  Радио „Фокус“ – Бургас  Димитър Маджаров, директор на Общинско предприятие „Летен театър, фестивали и концерти” в Бургас. \r\n„За пръв път той се провежда в далечна 1965 г., като започва като Балканиада на народите за песни и танци. Днес е един от фестивалите, в който участват винаги изключително много състави. Тази година те са от 11 държави, като най-далечната дестинация е Китай.  До 3000 човека са участниците и посетителите по време спектаклите през първата и последната вечер на фестивала“, посочи още Маджаров. \r\nПо думите му в дните до 24 август градът ще се превърне в един пъстър фестивален център, защото има сцени из целия град, където участниците ще забавляват своите почитатели. \r\nВеселина НИКОЛОВА", "date": "2018.08.20", "title": "Димитър Маджаров, Община Бургас: Международният фолклорен фестивал в града е най-стария в България и един от най-старите в Европа"}
{"url": "http://www.focus-news.net/news/2018/08/20/2558068/the-washington-examiner-rudi-dzhuliani-zayavi-che-e-gotov-da-se-izpravi-sreshtu-dzhon-brenan-v-sada.html", "text": "Адвокатът на президента на САЩ Доналд Тръмп Руди Джулиани заяви, че би се възползвал, ако бившият директор на ЦРУ Джон Бренън реши да започне съдебно дело, след като държавният глава му отне достъпа до секретна информация. Според него това ще е „прекрасна възможност“ да задава  въпроси на бившия разузнавач, докато е под клетва, пише   The Washington Examiner. \r\n„Ще се възползваме веднага“, заяви Джулиани,коментирайки заканата на Бренън да направи всичко възможно, за да попречи на Тръмп да отнема достъпа до секретна информация на бившите служители на разузнаването. „Бих искал да се сблъскам с Бренън, докато е под клетва в съда“, допълни адвокатът. \r\nПо-рано прессекретарят на Белия дом Сара Сандърс обяви, че достъпът на Бренън е отменен, защото „той е направил серия възмутителни и необосновани публични обвинения срещу администрацията“.  \r\nПо-рано Бренън спомена, че с него са се свързали няколко адвоката, изразили готовност да го представляват, ако реши да оспори решението в съда.  Виктор Турмаков", "date": "2018.08.20", "title": "The Washington Examiner: Руди Джулиани заяви, че е готов да се изправи срещу Джон Бренън в съда"}
{"url": "http://www.focus-news.net/news/2018/08/20/2558071/kmetat-na-kilifarevo-dimitar-sabev-rayonat-e-edin-ot-nay-obezlyudenite-v-tsyalata-strana.html", "text": "Районът на Килифарево е един от най-обезлюдените в цялата страна. Това каза за  Радио „Фокус“ – Велико Търново  кметът на града Димитър Събев. Той уточни, че в Килифарево, по документи, живеят 2450 души, но реалният брой на жителите на града е около 2000. „Въпреки това мога да кажа, че сега градът се пука по шевовете. Както всяко лято, и това не прави изключение и голяма част от живущите в други държави се връщат тук за празниците“, коментира още  кметът на Килифарево. Той допълни, че от Килифарево до Предела има около 60 населени места. 15 от тях са напълно обезлюдени, а други са с по един-двама жители. Кметовете в района са общо седем. „Този район на общината е един от най-обезлюдените в България. Има места с по един жител – Райковци и Габровци“, каза още управникът. Той уточни, че районът е планински и има сравнително добре развито животновъдство, но обезлюдяването е много сериозен „бич“ за населението и нормалния живот. \r\nЛуиза ТРАНЧЕВА", "date": "2018.08.20", "title": "Кметът на Килифарево Димитър Събев: Районът е един от най-обезлюдените в цялата страна"}
{"url": "http://www.focus-news.net/news/2018/08/20/2558075/dimitar-shopov-upravitel-na-tsentrovete-za-obshtestvena-podkrepa-v-dupnitsa-konflikt-mezhdu-dve-detsa-mozhe-da-vaznikne-ot-verbalna-i-da-premine-vav-fizicheska-agresiya.html", "text": "Един конфликт между две деца може да възникне от вербална и да премине във физическа агресия, а след това идва и психическата. Това каза за  Радио „Фокус“-Пирин  Димитър Шопов, управител на двата центъра за обществена подкрепа в Дупница . „Децата разбират агресията, но неминуемо тя възниква спонтанно в тях. Един конфликт между две деца може да възникне от вербална и да премине във физическа агресия и след това идва и психическата, защото те са свързани по между си, така че психическа агресия или психическо насилие може да стане също по интернет. Ние отразяваме тази актуална тема, кое отключва насилието. Понякога може да се отключи от филми и предавания, компютърни игри, може в семейството да има проблеми. Учителите и директорите в училищата също са много заинтересовани, работим съвместно. Готови сме и да работим с родители, които са готови да се включват, хубаво е когато сме направили такава инициатива в училище, детето, прибирайки се вкъщи като каже, че някакви хора са отразили нещо за агресията, родителите да го довършат и тази тема да се коментира и по този начин да се обсъждат тези неща и в семейна среда“, заяви Шопов.  \r\nПо думите му никой не е застрахован, децата се запознават и с националната телефонна линия гореща за деца 116 111. Ако някой е разочарован някой или несигурен, или се чувства в опасност, свидетел на насилие също така се стараят се да запознаят децата с всички неща, които са нужни за тяхното емоционално и възрастово развитие. „Много са случаите, в които настъпва подобрение при децата. Мога да посоча, че настъпва подобрение при деца с разделени родители, при които случаи има настъпило родителско отчуждение. След това те започват да общуват по- свободно с родителите си и да изразяват чувствата си. Въпрос на време е, като може да стане подобрението за шест месеца и за година. Това е индивидуално последствие от дейността на специалистите, но почти винаги те работят в екип. Консултациите са с психолог, арт- терапия, социални работници“, каза Шопов. \r\nЛора КАЛЧЕВА", "date": "2018.08.20", "title": "Димитър Шопов, управител на центровете за обществена подкрепа в Дупница: Конфликт между две деца може да възникне от вербална и да премине във физическа агресия"}
{"url": "http://www.focus-news.net/news/2018/08/20/2558074/blagoevgrad-vazstanoveno-e-osvetlenieto-v-tunel-kriviya-v-rayona-na-kresnenskoto-defile.html", "text": "Възстановено е осветлението в тунел „Кривия“ в района на Кресненското дефиле. Това каза за  Радио „Фокус“ – Пирин  дежурният служител в Областно пътно управление - Благоевград. С нормална интензивност е движението по главен път Е-79 и автомагистрала „Струма“ в областта. Мокри и хлъзгави са пътните настилки на места в региона. Повишена е опасността от падащи камъни в района на Кресненското дефиле и проход Предела. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНатали СТЕФАНОВА", "date": "2018.08.20", "title": "Благоевград: Възстановено е осветлението в тунел „Кривия“ в района на Кресненското дефиле"}
{"url": "http://www.focus-news.net/news/2018/08/20/2558078/sofiya-vavezhda-se-organizatsiya-na-dvizhenieto-za-izgrazhdane-na-kanalizatsiya-po-ul-ivan-vazov-ot-bul-vasil-levski-do-ul-georgi-rakovski.html", "text": "Въвежда се организация на движението за изграждане на канализация по ул. “Иван Вазов” от бул. “Васил Левски” до ул. “Георги Раковски“, съобщиха от  пресцентъра на Столична община.  От 00.00 часа на 21 август 2018 г. до 24.00 часа на 16 септември 2018 г. се забранява влизането на пътни превозни средства през кръстовище ул. “Иван Вазов” - ул. “Цар Иван Шишман”.", "date": "2018.08.20", "title": "София: Въвежда се организация на движението за изграждане на канализация по ул. “Иван Вазов” от бул. “Васил Левски” до ул. “Георги Раковски“"}
{"url": "http://www.focus-news.net/news/2018/08/20/2558077/veliko-tarnovo-treta-obrabotka-sreshtu-komari-pravyat-v-gorna-oryahovitsa.html", "text": "Трета обработка срещу комари предстои в Горна Оряховица. При добри метеорологични условия пръскането ще се случи днес, съобщават от пресцентъра на  местната администрация . От миналата година третирането се извършва по нов метод – с автомизатор за студен аерозол. Препаратът, с който ще се извърши обработката е предназначен за градски условия и е напълно безвреден за хора и животни. Третирането ще се извърши във вечерните часове от „Дезинфекционна станция” – Велико Търново.", "date": "2018.08.20", "title": "Велико Търново: Трета обработка срещу комари правят в Горна Оряховица"}
{"url": "http://www.focus-news.net/news/2018/08/20/2558079/smolyan-normalno-se-osashtestvyava-dvizhenieto-po-patishtata-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. През деня не се получавани сигнали за инциденти по пътищата на територията на областта. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в края на първия работен ден от седмицата е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.20", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/08/20/2558081/varna-avtomobil-e-padnal-v-mochurishte-izvan-platnoto-za-dvizhenie-po-krayezerniya-pat-postradali-sa-dvama-dushi.html", "text": "Автомобил е паднал в мочурище извън платното за движение по крайезерния път край Варна, пострадали са двама души. Това съобщиха за  Радио „Фокус“ – Варна  от „Пътна полиция“. По неустановени до момента причини лекият автомобил, пътувал по крайезерния път, е напуснал платното за движение вдясно и е паднал в мочурището. Водачът на автомобила е с фрактура на крака, няма опасност за живота му, уточниха от полицията. В автомобила е имало и пътник, който е с контузии и е изписан от болницата. От полицията отбелязаха, че трафикът през днешния ден е бил натоварен, като са регистрирани и повече пътнотранспортни произшествия. От началото на деня те са 26. При инцидент тази сутрин в района на ремонтирания участък на бул. „Вл. Варненчик“ е пострадал велосипедист, който е бил ударен от неизвестен автомобил. \r\nТрафикът във Варна остава натоварен и към този час на деня. По основните артерии няма инциденти, които допълнително да затрудняват движението, посочиха от полицията. Призовават се водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.08.20", "title": "Варна: Автомобил е паднал в мочурище извън платното за движение по крайезерния път, пострадали са двама души"}
{"url": "http://www.focus-news.net/news/2018/08/20/2558060/tass-vlastite-na-kosovo-sa-zapochnali-podgotovka-za-demarkatsiya-na-granitsata-sas-sarbiya.html", "text": "Членовете на комисията на Косово по въпросите за определянето на линията на държавната граница са започнали да събират документи за провеждане на работа по демаркацията на границата със Сърбия, предава  ТАСС,  позовавайки се на сръбски медии. \r\n„Подготовката на комисията, събирането на фактическа документация и разработката на стратегията са започнати по искане на министър-председателя на Косово Рамуш Харадинай“, заяви председателят на комисията Шпейтим Буличи. Той подчерта, че „не вижда препятствия за определяне на граничната линия. \r\nОчаква се президентът на Сърбия Александър Вучич да проведе среща с президента на Косово Хашим Тачи в началото на септември в Брюксел. Според медиите в Прищина една от темите на преговорите може да стане въпросът за коригирането на границата между Косово и Сърбия. \r\nНа 9 август сръбският президент се изказа в поддръжка на идеята за разграничаване с албанците в Косово за предотвратяване на бъдещи конфликти. Тачи също неколкократно говори за нуждата границата между Белград и Прищина да бъде „коригирана“.   Виктор Турмаков", "date": "2018.08.20", "title": "ТАСС: Властите на Косово са започнали подготовка за демаркация на границата със Сърбия"}
{"url": "http://www.focus-news.net/news/2018/08/20/2558082/sliven-remonti-se-izvarshvat-po-patya-sofiya-burgas-v-rayona-na-selata-topolchane-i-kaloyanovo.html", "text": "Трафикът по пътищата в област Сливен  е интензивен, съобщиха от  Областно пътно управление . \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец. \r\nДвижението в участъка от с.Мокрен до кръстовище  Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. \r\nДвижението по пътя  между селата  Тополчане и  Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. \r\nДвижението по пътя Гурково – Нова Загора – Свиленград  в участъка от с. Млекарево до ТЕЦ 2 Марица Изток  се осъществява с повишено внимание поради частични ремонтни дейности на асфалтовата настилка, оформяне на банкети и окопи. \r\nРемонтите  ще приключат  в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.08.20", "title": "Сливен: Ремонти се извършват по пътя София – Бургас в района на селата Тополчане и Калояново"}
{"url": "http://www.focus-news.net/news/2018/08/20/2558072/plovdiv-okrazhen-sadiyat-potvardi-myarkata-za-neotklonenie-parichna-garantsiya-nalozhena-na-gabriela-medarova-koyato-koyato-blasna-10-koli-na-parking-v-grada.html", "text": "Окръжен съд – Пловдив потвърди определението на Пловдивския районен съд, с което мярката за неотклонение на подсъдимата Габриела Медарова е изменена от „задържане под стража“ в „парична гаранция“ в размер на 5000 лева. Това съобщиха за  Радио „Фокус“-Пловдив  от пресцентъра на съда. Окръжният съд  определи, че решението на първоинстационният съд мярката за неотклонение на подсъдимата в парична гаранция, като по вид и размер (5000 лева) е правилна. Съдът намира за правилни и срока на задържането и етапа, на който се намира наказателното производство – внесеното обвинение за разглеждане на делото в съдебна фаза.", "date": "2018.08.20", "title": "Пловдив: Окръжен съдият потвърди мярката за неотклонение „парична гаранция“, наложена на Габриела Медарова, която , която блъсна 10 коли на паркинг в града"}
{"url": "http://www.focus-news.net/news/2018/08/20/2558083/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.08.20", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/08/20/2558084/sport-totnam-e-saglasuval-s-uefa-provezhdaneto-na-parvite-machove-na-shampionskata-liga-na-stadion-uembli.html", "text": "Тотнъм ще проведе първите мачове на новия сезон на Шампионската лига на стадион Уембли, след съгласуването за това  с УЕФА. \r\nСрещите от европейските турнири ще се проведат или на 17 септември, или на 1 октомври между двете игри от английското първенство срещу Ливърпул от 15 септември и Кардиф от 6 октомври. \r\nТова решение е свързано с трудностите около преминаването на Тотнъм на неговия нов домашен стадион.  Виктор Турмаков", "date": "2018.08.20", "title": "Спорт: Тотнъм е съгласувал с УЕФА провеждането на първите мачове на Шампионската лига на стадион „Уембли“"}
{"url": "http://www.focus-news.net/news/2018/08/20/2558086/predstoyashti-sabitiya-v-stranata-za-21-avgust-agentsiya-fokus.html", "text": "*** \r\nОт 13.00 часа ще се проведе извънредно заседание на Народното събрание. \r\n*** \r\nОт 11.00 часа в хотел „Ландмарк Крийк“ в град Пловдив зам.-министър Малина Крумова ще участва в семинар „Възможности за адресиране на жилищните нужди на уязвими групи чрез Националната жилищна стратегия 2018-2030“. \r\n*** \r\nОт 11.00 часа в пресклуб на БТА Българска асоциация на пострадали при катастрофи организира пресконференция във връзка с кампания за безопасност на пътя, насочена към младите хора. \r\n*** \r\nОт 12.00 часа в централата на ПП АБВ на ул. „Врабча“ 23 ръководството на партията ще даде пресконференция. \r\n*** \r\nОт 12.30 часа в градинката пред Народния театър ще бъде открита изложба „Златните момичета“. На събитието ще присъства Илиана Раева, президент на БФХГ, националните отбори на България и техните треньори и др.  \r\n*** \r\nОт 13.00 часа Специализираният наказателен съд ще гледа делото за промяна на мярката за неотклонение на бившия заместник-кмет на ж.к. \"Младост\" Биляна Петрова. \r\n*** \r\nОт 18.00 часа в Културен център \"Морско казино\" (зала \"Георги Баев\") ще бъде представена изложбата \"21 август 1968: Краят на Пражката пролет\". \r\n*** \r\nОт 8.30 часа пред паметника на загиналите в Сръбско-българската война ще стартира Международeн колопоход Варна – Сърбия. \r\n***    \r\nОт 10.00 часа в музейния комплекс в града ще започне Детска академия за изкуства.  \r\n***  \r\nОт 11.00 часа в пресклуба на БТА ще се състои пресконференция във връзка с десетото издание на Миндя рок фест. Проф. Евгений Дайнов ще представи участниците и новите моменти в организацията на българския Уудсток.  \r\n***  \r\nОт 20.00 часа на Сцена „Арт лято“ до ХГ„Борис Денев“ ще започне „Колко калории има в 100 грама нежност“ – среща с Миглена Ташкова и София Фердинандова.  \r\n*** \r\nОт 10.30 часа в Регионална библиотека „Дора Габе“ ще се проведе литературно утро „Дечица, не мога без вас!”, посветено на 130 години от рождението на Дора Габе. \r\n*** \r\nОт 18.00 часа в Художествена галерия ще бъде представена ретроспективна изложба на Христо Господинов – керамика, графика, проекти, пана, стенописи, натюрморти, фотографии. \r\n*** \r\nОт 14.00 часа в пресклуба на БТА в Плевен пресконференция ще даде кметът на община Белене Милен Дулев по повод 54-тата годишнина от обявяването на Белене за град и актуални теми за общината. \r\n*** \r\nВ 11.00 часа в хотел „Ландмарк Крийк“ регионалният заместник-министър Малина Крумова ще присъства на семинар „Възможности за адресиране на жилищните нужди на уязвими групи чрез Национална жилищна стратегия 2018-2030“. \r\n*** \r\nОт 19.30 часа на площад „Захарий Зограф“ ще бъде отслужен Тържествен водосвет по повод празника на град Самоков.  \r\n*** \r\nОт 17.30 часа в зала 247 на Община Смолян ще се проведе публично обсъждане на отчета за изпълнение на бюджета на Общината за 2017 г. \r\n*** \r\nОт 10.00 часа в Детски отдел на библиотека „Родина“ ще се проведе Програма „Чета и играя – знам и мога“. \r\n*** \r\nОт 10.00 часа в Къща музей „Гео Милев“ ще се проведат литературни занимания за деца от 5 до 9 години: „Четем и рисуваме“.", "date": "2018.08.20", "title": "Предстоящи събития в страната за 21 август (Агенция „Фокус“)"}
{"url": "http://www.focus-news.net/news/2018/08/20/2558073/afp-turtsiya-pusna-zhalba-v-sto-sreshtu-mitata-na-sasht.html", "text": "Международният съд към Световната търговска организация съобщи, че Турция е пуснала жалба срещу допълнителните мита, въведени от САЩ върху стоманата и алуминия, предава   AFP. \r\nПо-рано този месец президентът на САЩ Доналд Тръмп обяви, че ще удвои митата върху стоманата и алуминия от Турция заради спора около американския пастор Андрю Брунсън, който е задържан в Измир по обвинения за тероризъм.   Виктор Турмаков", "date": "2018.08.20", "title": "AFP: Турция пусна жалба в СТО срещу митата на САЩ"}
{"url": "http://www.focus-news.net/news/2018/08/20/2558085/varna-natovareno-e-dvizhenieto-po-osnovnite-bulevardi-v-grada-v-posoka-tsentara-i-promishlenite-zoni.html", "text": "Натоварено е движението по основните булеварди във Варна в посока центъра на града и промишлените зони, предаде репортер на  Радио „Фокус“ – Варна . Повече автомобили се движат по бул. „Вл. Варненчик“, „Цар Освободител“, „Република“, „Сливница“,  околовръстното шосе, както и по ул. „Девня“. На много от основните кръстовища се образуват задръствания. Продължават ремонтните дейности по реконструкция на улична мрежа на бул. „Осми Приморски полк” в участъка от бул. „Васил Левски” до бул. „Христо Смирненски”, включващ основен ремонт на пътен възел „Виница” и пешеходния подлез. В тази връзка е затворено западното платно посока  Виница-Варна, като движението се извършва двупосочно в източното платно. Работи се и по трасето на бул. „Васил Левски“ в участъка от „Подвис“ до бул.“Осми Приморски полк“, като в  този участък е затворено за движение южното платно, трафикът се извършва двупосочно по северното платно.  Натоварен е трафикът от и към курортните комплекси край града, както и в района на кръговото на Почивка при изход от крайбрежната алея. \r\nВ областта движението по направленията Варна – София и Варна – Бургас е с обичайна натовареност за летния сезон. Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище. \r\nМарияна ВАЛЕНТИНОВА", "date": "2018.08.20", "title": "Варна: Натоварено е движението по основните булеварди в града в посока центъра и промишлените зони"}
{"url": "http://www.focus-news.net/news/2018/08/20/2558087/veliko-tarnovo-s-investitsiya-ot-25-hilyadi-leva-remontiraha-300-metrova-ulitsa-v-selo-tserova-koriya.html", "text": "С инвестиция от 25 хиляди лева бе ремонтирана 300-метрова улица във великотърновското село Церова кория. Това съобщи за  Радио „Фокус“ – Велико Търново  кметът на населеното място Христо Кунчев. По думите му, ремонтът е извършен със средства по инвестиционна програма и програма „Местни инициативи“. „Новата 300-метрова улица е асфалтирана, подновена е изцяло, преди това беше в лошо състояние, с трошено каменна настилка, на места компрометирана, даже втората част беше обрасла с трева“, обясни Христо Кунчев. Улицата се намира в югоизточната част на селото, на нея са разположени седем имота. Кметът на селото уточни, че преди дни ремонтните дейности са приключили и жителите на населеното място могат да се придвижват по нея. \r\nПрез 2017 година отново чрез обединяване на средствата по инвестиционна програма и „Местни инициативи“, са реализирани ремонтите на една асфалтирана улица и 150-метров тротоар по главната улица на селото. \r\nКънчев съобщи също, че продължават ремонтните дейности в църквата „Св. Йоан Предтеча“ в Церова Кория. Той уточни, че в рамките на 3 години изготвените проекти са били одобрени от Дирекцията по вероизповедания към Министерски съвет. Ремонтът стартира през 2016 година. За целта са отпуснати 6 хиляди лева. През 2017 и 2018 година са отпуснати по още 5 хиляди лева. „Първата година направихме специален бетонов тротоар с отводнителна канавка, за да отвежда водата далеч от основите, както и 70 квадратов навес пред единия вход, в който е оформен кът за провеждане на църковни мероприятия. Втората година започнахме подмяна на подовата настилка в храма, полага се гранитогрес, някъде на около 70 % ни стигнаха средствата, и тази година продължаваме втория етап от припокриването. Ще подновим пред западния вход една бетонирана площ за обиране на влагата от дъждовете, надяваме се тези средства да ни стигнат“, обясни Христо Кунчев. Той допълни, че от лек ремонт се нуждае покривната конструкция на църквата, а от опресняване – сводовете на храма. „Има какво още да се направи, но това бяха основните пера, които куцаха, мисля, че тази година ще приключим с основния ремонт на църквата“, допълни кметът на населеното място. \r\nПървият храм в селото, носещ името „Св.Троица” е построен още по времето на Иван Асен ІІ в чест на битката при Клокотница. Това е била първата църква в подбалканския район. Храмът е разрушен при падане на Второто българско царство през 1393 г. Двеста години след падането на Търновското царство – 1598 г., избухва Първото Търновско въстание, по същото време е построена старата църква „Св. Йоан Предтеча” – точната година не може да се посочи, но за нейното съществуване говори издаденият от турската власт ферман през 1834 година за строителството на сегашната църква. В него определено се сочи, че селото има стара християнска църква, дадени са размерите на основите и е отбелязано, че тя също се нарича „Св. Йоан Предтеча. Властите издали заповед за възстановяване на сградата в същите основи, на същото място „Св. Йоан Предтеча”. \r\nМария НЕДЕВА", "date": "2018.08.20", "title": "Велико Търново: С инвестиция от 25 хиляди лева ремонтираха 300-метрова улица в село Церова кория"}
{"url": "http://www.focus-news.net/news/2018/08/20/2558088/plovdiv-vse-oshte-ne-e-reshen-problemat-s-kanalizatsiyata-v-chetiri-naseleni-mesta-v-obshtina-sadovo.html", "text": "Все още не е решен проблемът с канализацията в четири населени места в Община Садово. Това каза за  Радио „Фокус“-Пловдив  зам.-кметът на Общината Петър Георгиев. Той добави, че на извънредна сесия в края на месеца общинските съветници трябва да решат как да се процедира със съдебното дело, което Общината води с немската фирма, която е проектирала преди повече от 10 години изграждането на канализация на четирите големи села –Садово, Катуница, Болярци, Чешнегирово с обща пречиствателна станция в Поповица. Георгиев каза, че Община Садово е осъдила фирмата, но в момента местната администрация плаща 1 млн. лева неустойки на Министерството на околната среда и водите заради неизпълнението на проекта. В момента немските адвокати предлагат споразумение за възстановяване на една част от средствата.  Ако общинските съветници не се съгласят, има опасност делото да се проточи до 2025 година и не е гаранция дали изобщо ще може да се вземат някакви пари. Немската фирма е действаща. \r\nМария РУСЕВА", "date": "2018.08.20", "title": "Пловдив: Все още не е решен проблемът с канализацията в четири населени места в община Садово"}
{"url": "http://www.focus-news.net/news/2018/08/20/2558090/gabrovo-dvizhenieto-po-pat-sevlievo-draganovtsi-se-osashtestvyava-v-edna-lenta-poradi-remontni-deynosti.html", "text": "Ограничено е движението по път Севлиево – Драгановци поради извършване на ремонтни дейности. Това съобщиха за  Радио „Фокус“ – Велико  Търново от Областно пътно управление – Габрово. От км 7+331 до км се 13+138 трафикът се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срокът за приключване на дейностите е 31 октомври. Пропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 август. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Срокът за приключване на дейностите е до края на август. \r\nМария НЕДЕВА", "date": "2018.08.20", "title": "Габрово: Движението по път Севлиево – Драгановци се осъществява в една лента поради ремонтни дейности"}
{"url": "http://www.focus-news.net/news/2018/08/20/2558089/burgas-mazh-e-sas-schupen-krak-sled-opit-da-spasi-mayka-s-bebeshka-kolichka-ot-paten-intsident-po-patya-ot-primorsko-v-posoka-perla.html", "text": "Мъж е със счупен крак, след опит да спаси майка с бебешка количка от пътен инцидент. Това съобщиха от  ОДМВР – Бургас . Около 16.07 часа е възникнал пътен инцидент по пътя от Приморско в посока „Перла“. Лек автомобил с монтанска регистрация, управляван от 18-годишен мъж от Карнобат – неправоспособен водач, губи контрол над автомобила и в дясната половина на пътното платно е блъснал пешеходец, опиващ се да предпази майка с бебешка количка от инцидент. От произшествието е пострадал пешеходеца, който е с счупен десен крак. Водачът е тестван за употреба на алкохол, като пробата е отрицателна. Предстои да му бъде извършен и дрегер тест за употреба на наркотични вещества. \r\nМария ГЕОРГИЕВА", "date": "2018.08.20", "title": "Бургас: Мъж е със счупен крак, след опит да спаси майка с бебешка количка от пътен инцидент по пътя от Приморско в посока „Перла“"}
{"url": "http://www.focus-news.net/news/2018/08/20/2558093/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-ul-iztochna-tangenta.html", "text": "Въвежда се временна организация на движението за реконструкция на ул. „Източна тангента“. Това съобщиха от пресцентъра на  Столична Община .  \r\nЗабранява се влизането на пътни превозни средства, както следва:  \r\n- От 00.00 часа на 21.08.2018 г. до 24.00 часа на 24.08.2018 г. по южната половина на пътното платно на ул. „Източна тангента“ в участък от 270 м, считано от ул. „511-та“ в посока ул. „Мими Балканска“. Движението ще се извършва в северната половина от пътното платно на улицата, като същото се регулира с преносима светофарна уредба.  \r\n- От 00.00 часа на 25.08.2018 г. до 24.00 часа на 28.08.2018 г. по южната половина на пътното платно на ул. „Източна тангента“ в участък от 278 м, считано от кръстовището с ул. „Мими Балканска“ в посока ул. „511-та“. Движението ще се извършва в северната половина от пътното платно на улицата, като същото се регулира с преносима светофарна уредба.  \r\n- От 00.00 часа на 29.08.2018 г. до 24.00 часа на 31.08.2018 г. по северната половина на пътното платно на ул. „Източна тангента“ в участък от 270 м, считано от ул. „511-та“ в посока ул. „Мими Балканска“. Движението ще се извършва в южната половина от пътното платно на улицата, като същото се регулира с преносима светофарна уредба.  \r\n- От 00.00 часа на 01.09.2018 г. до 24.00 часа на 03.09.2018 г. по северната половина на пътното платно на ул. „Източна тангента“ в участък от 278 м, считано от кръстовището с ул. „Мими Балканска“ в посока ул. „511-та“. Движението ще се извършва в южната половина от пътното платно на улицата, като същото се регулира с преносима светофарна уредба.  \r\n- От 00.00 часа на 04.09.2018 г. до 24.00 часа на 06.09.2018 г. в двете посоки по ул. „Източна тангента“ в участък от 62 м при кръстовището с ул. „Мими Балканска“. Движението ще се извършва по временен обходен път.", "date": "2018.08.20", "title": "София: Въвежда се временна организация на движението за реконструкция на ул. „Източна тангента“"}
{"url": "http://www.focus-news.net/news/2018/08/20/2558092/petar-georgiev-zam-kmet-sadovo-predstoi-obyavyavane-na-obshtestvena-porachka-za-novi-konteyneri.html", "text": "Предстои обявяване на обществена поръчка за нови контейнери с обем 1100 литра. Това каза за  Радио „Фокус“-Пловдив  зам.-кметът на Община Садово Петър Георгиев. В момента общината разполага с три сметовоза и един резервен. На четири населени места работи един сметовоз. В момента и трите сметовоза работят. „Надявам се с новите контейнери нацяло да запълним празнотите“,аза още зам.-кметът. По думите му най-сериозният проблем е, че в големите контейнери се изхвърлят растителни отпадъци от дворовете.  \r\n„По този начин тонажа, който депонираме в Асеновград,се увеличава и оттам парите са сметопочистване и сметоизвозване. Това е много дълъг процес, който не знам кога ще свърши да научим хората да не си изхвърлят в контейнерите за битови отпадъци растителните такива. Освен това общините, които участват в Регионалното сдружение за управление на отпадъците, имаме сключен договор с МОСВ за изграждане на сепарираща и компостираща инсталация. Надявам се,че след като бъде осъществен този договор, голяма част от тези растителни отпадъци да минават през компостиране и няма да има такъв голяма проблем“, заяви Георгиев. Той обясни, че ще има съдове, които ще бъдат специализирани за растителни отпадъци. Ще има специализиран транспорт, който ще преминава през населените места в определени дни и ще ги товари.  \r\n„Оттам нататък ще се извозват в депото в Асеновград , където се намира площадката , върху която ще се извърши компостирането“, каза още Георгиев. Услугата ще бъде безплатна. \r\nМария РУСЕВА", "date": "2018.08.20", "title": "Петър Георгиев, зам.-кмет Садово: Предстои обявяване на обществена поръчка за нови контейнери"}
{"url": "http://www.focus-news.net/news/2018/08/20/2558080/dha-turskoto-vanshno-ministerstvo-poritsa-napadenieto-na-posolstvoto-na-sasht-i-opovesti-povisheni-merki-za-sigurnost-za-chuzhdite-misii-v-stranata.html", "text": "Говорителят на МВнР на Турция Хами Аксой заклейми нападението срещу сградата на посолството на САЩ в Анкара и увери, че се предприемат всички мерки за залавяне на извършителите и изясняване на всички обстоятелства по случая, предаде информационната агенция   Догу хабер ажансъ (ДХА)  . По този повод се предприети допълнителни мерки за сигурност на посолството на САЩ и на всички останали дипломатически мисии в страната. \r\nНападението срещу американското посолство е станало тази сутрин към 05.00 часа. Стреляно е от бял автомобил в движение по централния булевард „Ататюрк”. На прицел е бил вход № 6 на посолството, чули са се 5-6 изстрела. Нападението е било срещу охранителната кабина, поне един от куршумите е улучил прозореца (стъклопакет). Като по чудо няма загинали или ранени. Установен е регистрационният номер на автомобила, който се издирва от много полицейски екипи в целя град. \r\nГоворителят на управляващата Партия на справедливостта и развитието (ПСР) Йомер Челик (бивш министър по европейските въпроси) определи случая като „една явна провокация” и даде гаранции „за сигурността на действащите в страната чуждестранни мисии”. \r\nГоворителят на Президентството Ибрахим Калън оцени нападението срещу посолството на САЩ като „откровен опит за създаване на хаос в страната” и увери, че „Турция е една сигурна страна”. \r\nМинистърът на вътрешните работи Сюлейман Сойлу даде гаранции, че се действа активно за издирване и залавяне на извършителите на нападението.  \r\nВалийството в Анкара уточни, че към 05.30 ч. днес са били изстреляни 6 куршума срещу охранителната будка на посолството на САЩ. От тях има 3 попадения в металната врата и отсега със  стъклопакет, посочва още ДХА.", "date": "2018.08.20", "title": "ДХА: Турското външно министерство порица нападението на посолството на САЩ и оповести повишени мерки за сигурност за чуждите мисии в страната"}
{"url": "http://www.focus-news.net/news/2018/08/20/2558076/lokalno-makedoniya-ivitsa-dachich-zayavi-che-ednostrannata-demarkatsiya-na-granitsata-s-kosovo-ne-e-vazmozhna.html", "text": "Външният министър на Сърбия Ивица Дачич, коментирайки новините, че косовските власти обмислят възможността за гранична демаркация със страната му, заяви, че това не може да се направи едностранно и че това е процес, за който е необходим договор между две държави, предава македонското електронно издание  „Локално“. \r\n„Каква демаркация? Знаете, че има административна линия, която се използва от КФОР в продължение на почти 20 години. Няма съмнение, че искаме да постигнем компромисно решение. Диалогът ще продължи през септември“, заяви Дачич по време на пресконференция. Той допълни, че ако властите в Прищина смятат, че компромисно решение е присъединяването към Косово на общините Прешево, Буяновац и Медведжа, тогава те „не разбират ситуацията, в която се намират“. \r\nСъщевременно министърът определи като „празни приказки“ това, че всичко е готово и решено по отношение на Косово. „Най-малко искаме решение, което да е лошо за всички“, заяви Дачич.   Виктор Турмаков", "date": "2018.08.20", "title": "„Локално“ (Македония): Ивица Дачич заяви, че едностранната демаркация на границата с Косово не е възможна"}
{"url": "http://www.focus-news.net/news/2018/08/20/2558091/the-washington-times-poveche-ot-175-bivshi-sluzhiteli-na-amerikanskite-razuznavatelni-sluzhbi-osadiha-reshenieto-na-donald-tramp-za-otmenyaneto-na-dostapa-do-sekretna-informatsiya-na-dzhon-brenan.html", "text": "Повече от 175 бивши служители на службите за разузнаване и национална сигурност на САЩ подписаха писмо, в което осъдиха решението на президента Доналд Тръмп да отмени достъпа до секретна информация на определени лица като бившия директор на ЦРУ Джон Бренън, пише   The Washington Times. \r\n„Ние вярваме, че бившите правителствени служители имат правото да изразяват своето мнение по това, което смятат за важни въпроси около националната сигурност, без страх, че ще бъдат преследвани за това. Нашите подписи долу не означават, че сме съгласни с мненията, изразени от Бренън или с начина, по който той ги е изразил“, пише в писмото. „Това, което тези подписи представляват е твърдата ни убеденост, че страната ще бъде отслабена, ако има лакмусов тест преди закалените експерти да имат позволение да споделят гледната си точка“, гласи посланието. \r\nДоналд Тръмп защити решението си за отмяната на достъпа до чувствителна информация, посочвайки, че бившите служители в разузнавателните служби са политизирали тази своя привилегия. \r\nОсвен Бренън, другите служители, назначени по време на администрацията на бившия президент на САЩ Барак Обама, които са заплашени с отмяна на достъпа, са бившият директор на ФБР Джеймс Коми, бившият агент на ФБР Питър Строк и бившият министър на правосъдието Сали Йейтс.   Виктор Турмаков", "date": "2018.08.20", "title": "The Washington Times: Повече от 175 бивши служители на американските разузнавателни служби осъдиха решението на Доналд Тръмп за отменянето на достъпа до секретна информация на Джон Бренън"}
{"url": "http://www.focus-news.net/news/2018/08/20/2558094/stara-zagora-zadrastvane-se-obrazuvalo-mezhdu-144-i-147-km-na-avtomagistrala-trakiya-v-posoka-sofiya-zaradi-katastrofa.html", "text": "Задръстване се образувало между 144 и 147 км на автомагистрала \"Тракия\" в посока София заради катастрофа, предаде репортер на  Радио \"Фокус\"-Пловдив.  По първоначална информация са се ударили няколко автомобила. Образувала се е километрична колона от превозни средства.  \r\n\"Фокус\" призовава водачите да шофират внимателно и със скорост, съобразена с пътните условия.  \r\nЦветана ТОНЧЕВА", "date": "2018.08.20", "title": "Стара Загора: Задръстване се образувало между 144 и 147 км на автомагистрала \"Тракия\" в посока София заради катастрофа"}
{"url": "http://www.focus-news.net/news/2018/08/20/2558095/predstoyashti-mezhdunarodni-sabitiya-za-21-avgust-agentsiya-fokus.html", "text": "Чешката република отбелязва 50 години от разбиването на \"Пражката пролет\". \r\n***  Руското министерство на отбраната открива изложението за военно оборудване \"Арми-2018\". \r\n***  Британският министър по въпросите, свързани с Брекзит Доминик Рааб ще проведе преговори с основния преговарящ по въпроса на ЕС Мишел Барние. \r\n***  Длъжностни лица от САЩ и Мексико ще проведат преговори, посветени на реформирането на НАФТА. \r\n***  Президентът на САЩ Доналд Тръмп ще се срещне с последователи в щата Западна Вирджиния, където ще изнесе реч. \r\n***  Втори ден от събиранията на разделените от Корейската война семейства от Северна и Южна Корея. \r\n***", "date": "2018.08.20", "title": "Предстоящи международни събития за 21 август (Агенция \"Фокус\")"}
{"url": "http://www.focus-news.net/news/2018/08/20/2558096/gd-granichna-politsiya-intenziven-e-trafikat-granichnite-punktove-kalotina-kulata-makaza-kapitan-andreevo-dunav-most-ruse-i-silistra.html", "text": "Интензивен е трафикът на изход за леки автомобили на ГКПП „Калотина“, в двете посоки за леки автомобили на ГКПП „Кулата“ и ГКПП „Маказа“, на вход за леки автомобили на ГКПП „Капитан Андреево“, на изход за леки автомобили на ГКПП „Дунав мост-Русе“ и на вход за леки автомобили на ГКПП „Силистра“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-македонската граница трафикът е нормален на всички гранични контролно-пропускателни пунктове.", "date": "2018.08.20", "title": "ГД „Гранична полиция“: Интензивен е трафикът граничните пунктове „Калотина“, „Кулата“, „Маказа“, „Капитан Андреево“, „Дунав мост-Русе“ и „Силистра“"}
{"url": "http://www.focus-news.net/news/2018/08/20/2558098/zapochna-izplashtaneto-na-subsidiite-po-de-minimis-na-ovtsevadi-i-kozevadi.html", "text": "ДФ „Земеделие“ започна изплащането на финансовата подкрепа по схемата на минималната държавна помощ de minimis, съгласно Регламент (ЕС) № 1408/2013, съобщиха от  пресцентъра ДФ \"Земеделие\" . До момента са преведени 15,200 млн. лева на 8 191 земеделски стопани от цялата страна, отглеждащи овце-майки и кози-майки. Ставката за подпомагане на глава животно е 15 лв. Помощта има за цел да компенсира животновъдите за изкупната цена на суровото мляко от дребни преживни животни, и да намали затрудненията в сектора. \r\nПревеждането на субсидиите по de minimis продължава. Средства ще бъдат изплатени на всички животновъди, кандидатствали по схемата, след приключване на допълнителните административни проверки, които служителите на ДФЗ са задължени да извършат.  \r\nОбщият размер на помощите по схемата de minimis, която един земеделски стопанин или предприятие може да получи е до левовата равностойност на 15 хил. евро за период от три последователни данъчни години.", "date": "2018.08.20", "title": "Започна изплащането на субсидиите по de minimis на овцевъди и козевъди"}
{"url": "http://www.focus-news.net/news/2018/08/20/2558097/api-vremenno-dvizhenieto-po-skorostnata-lenta-pri-km-144-na-am-trakiya-v-posoka-sofiya-e-ogranicheno-i-se-regulira-ot-patna-politsiya.html", "text": "Временно движението при км 144 на АМ „Тракия“ в посока София се осъществява в активната лента поради катастрофа. Това съобщиха от пресцентъра на  Агенция „Пътна инфраструктура“ . Движението по скоростната лента е ограничено и се регулира от пътна полиция.", "date": "2018.08.20", "title": "АПИ: Временно движението по скоростната лента при км 144 на АМ „Тракия“ в посока София е ограничено и се регулира от пътна полиция"}
{"url": "http://www.focus-news.net/news/2018/08/20/2558102/sport-marko-viliger-napusna-posta-zamestnik-generalen-sekretar-na-fifa.html", "text": "Марко Вилигер напусна поста си на заместник-генерален секретар на ФИФА. Той бе последният чиновник от федерацията, работещ по времето на Сеп Блатер. \r\nБлатер и редица други високопоставени служители на ФИФА напуснаха постовете си през 2015 г. след корупционен скандал.  След 2016 г. постът ръководител на федерацията бе зает от Джани Инфантино.   Виктор Турмаков", "date": "2018.08.20", "title": "Спорт: Марко Вилигер напусна поста заместник-генерален секретар на ФИФА"}
{"url": "http://www.focus-news.net/news/2018/08/20/2558100/stara-zagora-edna-zhena-e-postradala-pri-katastrofata-v-rayona-na-km-144-na-avtomagistrala-trakiya-v-posoka-sofiya.html", "text": "Една жена е пострадала при катастрофата в района на км 144 на автомагистрала „Тракия“ в посока София. Това съобщиха за  Агенция “Фокус”  от  МВР . Инцидентът е станал между два леки автомобила. В момента линейка е на мястото на произшествието, работи се по оптимално бързото регулиране на движението. Причините за катастрофата все още се изясняват.  \r\nДаяна ДЮЛГЕРОВА", "date": "2018.08.20", "title": "Стара Загора: Една жена е пострадала при катастрофата в района на км 144 на автомагистрала „Тракия“ в посока София"}
{"url": "http://www.focus-news.net/news/2018/08/20/2558101/nimh-utre-shte-preobladava-slanchevo-vreme-na-otdelni-mesta-v-zapadna-i-tsentralna-balgariya-shte-prevali-i-pregarmi.html", "text": "През нощта ще е предимно ясно, а утре ще преобладава слънчево време. Около и след обяд ще се развива купеста и купесто-дъждовна облачност и на места, главно в северните райони на Западна и Централна България ще превали и прегърми. Ще духа слаб, в източните райони до умерен североизточен вятър. Максималните температури ще са между 28° и 33°, за София – около 28°. Атмосферното налягане е близко до средното за месеца и ще остане без съществена промяна. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция \"Фокус\"  дежурният синоптик Боряна Маркова.       \r\nПо Черноморието ще е предимно слънчево. Ще духа до умерен североизточен вятър. Максималните температури ще са 29–30°. Температурата на морската вода е 27°. Вълнението на морето ще е 2-3 бала. \r\nВ планините ще е предимно слънчево. В следобедните часове ще се развива купеста и купесто-дъждовна облачност и на места, главно в западните райони на Стара планина ще има краткотрайни валежи от дъжд с гръмотевици. Ще духа до умерен вятър от изток-североизток. Максималната температура на височина 1200 метра ще е около 21°, на 2000 метра – около 14°. \r\nВ средата на седмицата ще бъде предимно слънчево, температурите слабо ще се повишат и максималните ще са между 29° и 34°. Ще продължи да духа до умерен изток-североизточен вятър, с който температурите в четвъртък и петък съвсем слабо ще се понижат. Ще има временни увеличения на облачността, главно над планинските райони и само на изолирани места там ще превали краткотраен дъжд.", "date": "2018.08.20", "title": "НИМХ: Утре ще преобладава слънчево време, на отделни места в Западна и Централна България ще превали и прегърми"}
{"url": "http://www.focus-news.net/news/2018/08/20/2558099/vecher-gorski-pozhar-e-dovel-do-evakuatsiyata-na-selo-v-gratskiya-poluostrov-pelopones.html", "text": "Село в западната част на гръцкия полуостров Пелопонес е евакуирано, след като в негова близост е избухнал горски пожар, който е започнал да приближава къщите му, предава македонското електронно издание   „Вечер“. \r\nСъс стихията близо до разположеното край град Амалияда село Дафниотиса се борят 90 пожарникари с 30 противопожарни превозни средства. Те са подпомагани от три самолета и от един хеликоптер.   Виктор Турмаков", "date": "2018.08.20", "title": "„Вечер“: Горски пожар е довел до евакуацията на село в  гръцкия полуостров Пелопонес"}
{"url": "http://www.focus-news.net/news/2018/08/20/2558103/varna-anna-konukova-direktsiya-sotsialno-podpomagane-20-detsa-sa-nastaneni-pri-blizki-i-rodnini-prez-parvoto-polugodie-na-2018-godina.html", "text": "20 деца са настанени при близки и роднини през първото полугодие на 2018 година. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. Тя допълни, че 10 от разглежданите случаи са нови, а за 10 деца настаняването е продължено. По данни на институцията общо старите и нови случаи на настанени деца при близки и роднини към 30 юни е 108, като 63 от тях получават месечна помощ. По-голяма част от случаите са свързани с дългосрочна грижа, насочват се да ползват и услуги съм центровете за обществена подкрепа. Въпреки това има по два – три случая годишно, при които независимо от оказваната подкрепа и консултиране настанените пораснали деца бягат от домовете си или стават майки и раждат деца. Това са предимно деца над 16 години, настанени при баби и дядовци, където разликата в годините и ценностите между поколенията е доста голяма. \r\nМарияна ВАЛЕНТИНОВА", "date": "2018.08.20", "title": "Варна: Анна Конукова, Дирекция „Социално подпомагане“:  20 деца са настанени при близки и роднини през първото полугодие на 2018 година"}
{"url": "http://www.focus-news.net/news/2018/08/20/2558108/d-r-mariela-zaharieva-mbal-pazardzhik-uvelichava-se-broyat-na-nedonosenite-bebeta-v-oblastta.html", "text": "До момента в отделението сме приели 445 бебета от област Пазарджик, от тях 100 са недоносени, т.е почти 1/4. Това за  Радио „Фокус“ – Пазарджик   д-р Мариела Захариева, завеждащ отделението по „Неонатология“ в МБАЛ-Пазарджик. Според нея броят на недоносените бебета се увеличава. Освен това повечето от тях се раждат със сериозни здравословни проблеми. „През миналата седмица в отделението имахме 18 недоносени и само 3 доносени бебета. Бройката е толкова голяма, защото доносените бебета ги изписваме след няколко дни, а недоносените остават докато достигнат тегло от 2,5 килограма, тъй като деца под това тегло попадат в категорията недоносени“, обясни д-р Захариева. Тя уточни, че сред тези деца има и такива, които са родени след 36-та гестационна седмица,т.е приемат се за появили се в нормален период от бременността, която е 40 седмици, а не преждевременно. „Няма връзка между пола на детето и това дали ще бъде под 2,5 или над 2,5 килограма, но като цяло момичетата са по-издръжливи и се справят по-добре, ако попаднат в групата на недоносените бебета“, коментира д-р Захариева. \r\nВаня НИКОЛОВА", "date": "2018.08.20", "title": "Д-р Мариела Захариева, МБАЛ-Пазарджик: Увеличава се броят на недоносените бебета в областта"}
{"url": "http://www.focus-news.net/news/2018/08/20/2558107/pazardzhik-narodnata-nosiya-v-selo-varvara-e-zapazila-svoyata-originalnost-i-krasota.html", "text": "Народната носия в село Варвара, община Септември, е запазила своята оригиналност и красота, каза за  Радио „Фокус“ – Пазарджик  бившият секретар на читалището в селото Петя Пенева. По думите и народното облекло се приемало не само за символ на принадлежност към вяра и език, но и като своеобразен документ за самоличност на отделния индивид и свидетелство за културната история на даденото населено място. „В миналото селските жени имали няколко вида носии: джобета, сукмани, бръчници, диплени рокли, а в по-късното време – фустанели. През делничните дни, за работа в къщи и на къра са използвали по-простите и стари сукмани. Обличали са се с най-хубавите сукмани – костените, при определени случаи като сватба, на Великден, когато са ходели у кума на гости, на Коледа и други официални празници“, коментира Пенева. Според нея освен с красивите народни носии село Варвара е известно и с хубавите и мелодични, автентични народни песни, с които местната фолклорна група е печелила различни награди на фестивали и конкурси. \r\nВаня НИКОЛОВА", "date": "2018.08.20", "title": "Пазарджик: Народната носия в село Варвара е запазила своята оригиналност и красота"}
{"url": "http://www.focus-news.net/news/2018/08/20/2558111/afp-petima-dushi-sa-zaginali-pri-navodnenie-v-yuzhna-italiya.html", "text": "Петима души са загинали след като планински поток е излязъл от коритото си и е  причинил наводнение в южния италиански регион Калабрия, предава   AFP. \r\n„Можем да потвърдим петима загинали според данните на пристигналата на място полиция“, съобщават представители на местните органи за гражданска защита. \r\nСпоред местните медии петимата загинали са били част от група от около 15 туристи , които са се разхождали в национален парк „Полино“. Останалите са спасени.   Виктор Турмаков", "date": "2018.08.20", "title": "AFP: Петима души са загинали при наводнение в Южна Италия"}
{"url": "http://www.focus-news.net/news/2018/08/20/2558110/kyustendil-namalyava-interesat-za-stroitelstvo-v-oblastta.html", "text": "Намалява интересът за строителство в област Кюстендил. Това каза пред  Радио „Фокус” – Кюстендил   Даниела Димитрова, началник на отдел „Статистически изследвания” към Териториално бюро – Югозапад. Данните сочат, че през второто тримесечие на 2018 г. общинските администрации на територията на област Кюстендил са издали разрешителни за строеж на 11 жилищни сгради с 11 жилища в тях и 1 852 кв. м разгъната застроена площ, както и на 14 други сгради. Спрямо предходното тримесечие издадените разрешителни за строеж на жилищни сгради намаляват с 26.7%, жилищата в тях – с 35.3%, а общата им застроена площ – с 63.1%. При издадените разрешителни за строеж на други сгради е регистрирано намаление с 56.3%. В сравнение с второто тримесечие на 2017 г. броят издадените разрешителни за строеж на нови жилищни сгради в област Кюстендил намалява с 52.2 %,  жилищата в тях – с 57.7%, а разгънатата им застроена площ – с 48.5%. Издадените разрешителни за строеж на други видове сгради са по-малко с 61.1%. „От 2013 година до момента с най-много издадени разрешителни за строеж на жилищни сгради е бил месец февруари 2017 година – над 20, а за други сгради е месец април 2016 година – над 50”, каза Даниела Димитрова. \r\nВенцеслав ИЛЧЕВ", "date": "2018.08.20", "title": "Кюстендил: Намалява интересът за строителство в областта"}
{"url": "http://www.focus-news.net/news/2018/08/20/2558104/ministerstvoto-na-zdraveopazvaneto-razporedi-proverki-v-mbal-d-r-ivan-seliminski-sliven-obzor.html", "text": "Министърът на здравеопазването Кирил Ананиев разпореди проверки в МБАЛ „Д-р Иван Селимински” - Сливен във връзка с починалата в петък ( 17.08.2018г.) Ренета Томова, родилка в лечебното заведение. Екип на РЗИ - Сливен е в болницата веднага след като е получена информация за случая. От понеделник в МБАЛ „Д-р Иван Селимински” - Сливен започнаха проверка и експерти от Изпълнителна агенция „Медицински одит”. \r\nРоднини на починалата жената твърдят, че до фаталния край се е стигнало заради травми, причинени от медицинския екип при раждането. Те обясняват, че Ренета е карала спокойна бременност, без усложнения, но пред родилната зала са изживели истински кошмар. Те разказват, че 33-годишната родилка е имала синини по тялото и счупени ребра. Часове след раждането състоянието ѝ се влошило, а жената е починала. Родните настояват аутопсията да бъде извършена от съдебен лекар извън Сливен. Семейството ще заведе и граждански иск срещу медицинския екип, приел раждането. Детето, Мария, според близките, е в тежко състояние. То е с пареза на едната ръка и оток на главата. \r\nПред журналисти в понеделник директорът на лечебното заведение д-р Васислав Петров коментира, че ръководството на областната болница е започнало вътрешно разследване по случая. „Тази сутрин от следствието са изискали цялата документация от раждането и последвалите действия на лекарите. Разпоредена е тройна съдебномедицинска експертиза. Аутопсията ще бъде направена от съдебни лекари от Стара Загора. Все още се уточнява дали тялото ще бъде изследвано в Сливен или ще бъде пренесено в Стара Загора“, допълни д-р Петров и заяви, че становище на лекарската комисия няма да има, докато не бъдат готови резултатите от аутопсията. По думите му, ако бъде доказано, че има пропуски от тяхна страна, ще бъдат предприети съответните мерки, не само от страна на лечебното заведение, но и от други институции. Д-р Петров добави, че не бива предварително да се режат глави и допълни, че досега в лечебното заведение не са постъпвали жалби срещу лекаря, извършил раждането – д-р Таня Пашева. Според него екипът е предприел необходимите действия, за да се изроди бебето нормално. „Раждането на Рената Томова е започнало нормално, но при навлизане на детето в родовия канал, напъните са отслабнали. Затова се наложило да бъде приложен инструментален метод – форцепс. Ренета е загубила около 500 мл. кръв, при раждане без усложнения кръвозагубата е около 300 мл.“, уточни лекарят. „След раждането на Ренета Томова и бебето й е бил направен скенер. Той не е установил счупвания на ребра“, категоричен бе директорът на МБАЛ – Сливен. Усложненията при родилката са настъпили ден и половина по-късно, когато Ренета Томова е настанена в реанимация с белодробен оток и високо кръвно, където е починала. „При започнало раждане, и навлизане на бебето в родовия канал, е късно за други методи като секцио“, поясни лекарят. \r\nС позиция по случая излезе и Българския лекарски съюз, които заявиха, че разглеждат казуса. От Съюза изказаха и съболезнования към близките на починалата. „Лекарския съюз разбира чувствителността на цялото общество по темата за майчино и детско здравеопазване и е наясно, че казуси от тази сфера са изключително деликатни за всички. Все пак, държим да подчертаем, че всяко вменяване на недоказана към настоящия момент вина към медицинско лице, е провокация за нагнетяване на недоверие в системата\", се посочва още в позицията. От БЛС апелират за повече толеранс от обществото към българските лекари и за търпение за установяване на нарушения по надлежния ред, тъй като всеки един човек има право на справедлив процес за изясняване на вина.", "date": "2018.08.20", "title": "Министерството на здравеопазването разпореди проверки в МБАЛ „Д-р Иван Селимински” – Сливен (ОБЗОР)"}
{"url": "http://www.focus-news.net/news/2018/08/20/2558114/reuters-total-obyavi-ofitsialno-che-izostavya-gazoviya-proekt-yuzhen-pars-v-iran.html", "text": "Френската петролно-газова компания „Тотал“ потвърди, че е известила иранските власти, че се оттегля от многомилиардния газов проект „Южен Парс“, след като не можа да издейства изключение от американските санкции, предава   Reuters. \r\n„Процесът по отмяна на договора тече“, съобщава „Тотал“ в официално свое заявление. „Що се отнася до бъдещето на дела на компанията, нямаме информация относно официалната позиция на CNPC, но както винаги сме казвали CNPC – китайска държавна компания, има правото да поднови нашето участие в проекта, ако реши така“, допълва френската фирма.   Виктор Турмаков", "date": "2018.08.20", "title": "Reuters: „Тотал“ обяви официално, че изоставя газовия проект „Южен Парс“ в Иран"}
{"url": "http://www.focus-news.net/news/2018/08/20/2558115/ruse-priklyuchi-arheologicheskoto-prouchvane-na-novootkritata-tsarkva-16-na-teritoriyata-na-srednovekovniya-grad-cherven.html", "text": "Приключи археологическото проучване на новооткритата Църква № 16 на територията на средновековния град Червен. Това съобщиха от  Регионален исторически музей-Русе . Християнският храм, разположен в западния хълм на Червенския рид, е с размери 6,70 на 12,80 м. Състои се от притвор и основна част – наос, а олтарното пространство завършва като тристенна апсида. Постройката е изградена от обработени каменни блокове и е била декорирана с употребата на тухлени пояси и ниши. Първоначалният анализ на находките, както и наблюдаваната технология за изграждане на храма го датира в рамките на ХІV век. \r\nОще при миналогодишните проучвания в притвора на храма бяха регистрирани запазени малки участъци от стенописи. В най-голяма степен те са съхранени в олтарната част на църквата – флорални мотиви и червени декоративни рамки маркират най-долния пояс на стенописна украса в сградата.  \r\nОсем погребения бяха разкрити по време на тазгодишната археологическа кампания в средновековния град. Гробните камери са издълбани в скалата и са били покрити с каменни плочи. Пет от гробовете се намират в основното помещение на църквата. Всички камери са използвани повече от веднъж, а антропологичният анализ на човешките останки в тях ще предостави повече информация за профила на обитателите на Червен през Средновековието. \r\nЧервен е археологически обект със значим принос в изучаването на средновековната българска култура. На негова територия са разкрити замък, крепостни стени, два подземни водоснабдителни прохода, църкви, обществено-административни сгради, много жилища и значими археологически находки.  \r\nАрхеологическите проучвания на Църква №16 в средновековния град Червен са извършени от екип специалисти от Русе, Клисура, Павликени и Сливен, с участието на седем студенти-специализанти от Обединеното кралство. Ръководител на проучването е Светлана Великова (Регионален исторически музей – Русе), а научен консултант – доц. д-р Деян Рабовянов (НАИМ-БАН). Финансирането на археологическата кампания е осигурено от Министерство на културата и от Регионален исторически музей-Русе.", "date": "2018.08.20", "title": "Русе: Приключи археологическото проучване на новооткритата Църква № 16 на територията на средновековния град Червен"}
{"url": "http://www.focus-news.net/news/2018/08/20/2558113/varna-obshtina-dolni-chiflik-specheli-finansirane-za-proekt-tsentar-za-vazstanovyavane-na-sotsialniya-zhivot-po-op-razvitie-na-choveshkite-resursi.html", "text": "Община Долни чифлик спечели финансиране за проект „Център за възстановяване на социалния живот“, който ще се осъществи по Оперативна програма „Развитие на човешките ресурси“ 2014-2020 година. Това съобщиха за  Радио „Фокус“ – Варна   от Община Долни чифлик. Размерът на одобрената безвъзмездна финансова помощ е 198 660 лева, а срокът на изпълнение на проекта – 18 месеца. \r\nПроектното предложение цели изграждане на административен капацитет на служителите в община Долни чифлик чрез въвеждане на социалната иновация „Център за възстановяване на социалния живот“, изучаване на добри практики на интегрирани социални услуги, както и добри практики за възстановяване на социалната активност на хора с увреждания от държави членки на Европейския съюз. Проектното предложение предвижда оценка на постигнатите резултати и създаване на възможности за мултиплициране на резултатите чрез разпространението на Наръчник „Интегрираните социални услуги – за всеки според потребностите” и публикуване на информация в създадени партньорски мрежи за социална политика. Основните дейности по проекта включват проучване и възможности за подобряване състоянието на социалните услуги на територията на община Долни чифлик, както и реализиране на пилотен проект за създаване на център за тяхното предоставяне на принципа на „едно гише“. Предвижда се и работно посещение за обмяна на опит в гр. Варшава – Полша и провеждане на Международна конференция на тема „Интегрираните услуги и тяхната роля за възстановяване на социалния живот“. \r\nМарияна ВАЛЕНТИНОВА", "date": "2018.08.20", "title": "Варна: Община Долни чифлик спечели финансиране за проект „Център за възстановяване на социалния живот“ по ОП „Развитие на човешките ресурси“"}
{"url": "http://www.focus-news.net/news/2018/08/20/2558117/daniela-chelebieva-sekretar-na-obedinen-balgarski-pchelarski-sayuz-dazhdovete-pochti-provaliha-slanchogledovata-pasha-v-shumensko.html", "text": "Дъждовете почти провалиха слънчогледовата паша в Шуменско, каза пред  Радио „Фокус“- Шумен  Даниела Челебиева, областен председател на Съюза на българските пчелари, секретар на Обединен български пчеларски съюз. По думите и, заради ежедневните следобедни валежи по време на цъфтежа на маслодайната култура, пчелите са работили наполовина, което редуцира и добивите наполовина от очакваното. „В южните райони, където слънчогледът цъфти по- рано е добит повече мед, докато северните райони са с по- слаба паша“, коментира Челебиева. От по-ниски добиви са се оплакали и пчелари, които добиват основно липов мед- 10 кг. от пчелно семейство. Като цяло средното производство от мед за региона е 10-12 кг. Челебиева посочи, че в добрите години са получавани 18-20 кг от пчелно семейство. Челебиева каза още, че ще продължат да настояват за отпускане на  държавно подпомагане de minimis. „Добивите от мед са ниски, изкупните цени също, при тези услровия пчеларите не могат да оцелеят. Трябва подкрепа от държавата. От нашия съюз, с подкрепа и на други пчеларски организации вече два пъти отправихме искане към земеделското министерство за de minimis, но засега отговор нямаме4, каза Челебиева. \r\nИвелина ИВАНОВА", "date": "2018.08.20", "title": "Даниела Челебиева, секретар на Обединен български пчеларски съюз: Дъждовете почти провалиха слънчогледовата паша в Шуменско"}
{"url": "http://www.focus-news.net/news/2018/08/20/2558116/interfaks-kalashnikov-razraboti-nov-avtomat-ak-308.html", "text": "Концернът „Калашников“ демонстрира нов автомат АК-308, предава  Интерфакс. \r\n„Оръжието е изпълнено на основата на автомата АК-103 под патрон 7,62х51 мм с елементи и възли от конструкцията на автомата АК-12“, пише в заявление на компанията на нейния сайт в интернет. Отбелязва се, че в момента се води подготовка за предварителните изпитания на автомата. \r\nСпоред компанията вместимостта на пълнителя е 20 куршума. Тежестта на оръжието с празен пълнител е 4,3 кг. Общата му дължина е 880-940 мм. Автоматът ще използва диоптричен прицел. Възможно е поставянето на щик.   Виктор Турмаков", "date": "2018.08.20", "title": "„Интерфакс“: „Калашников“ разработи нов автомат АК-308"}
{"url": "http://www.focus-news.net/news/2018/08/20/2558118/stara-zagora-29-godishna-zhena-e-postradalata-pri-katastrofata-v-rayona-na-km-144-na-am-trakiya.html", "text": "29-годишна жена е пострадалата при катастрофата в района на км 144 на АМ „Тракия“, в посока София. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътния инцидент е подаден към 18.20 часа. По първоначални данни, лек автомобил „БМВ“ е предприел изпреварване в аварийната лента и е блъснал спряло такси, което се завъртяло на пътя и впоследствие е било ударено от „Пежо“. В болница е откарана 29-годишна жена, пътувала в „БМВ“-то, прегледан на място е и водачът на лекия автомобил, който е на същата възраст. Таксиметровият водач е 38-годишен, а на „Пежо“-то е на 33 години. Няма данни за употреба на алкохол при водачите. Извършва се оглед. Автомобилите се пропускат само в активната лента. Водачите да преминават внимателно. На място са полицейски служители от Областната дирекция на МВР в Пловдив. \r\nТони МИХАЙЛОВ", "date": "2018.08.20", "title": "Стара Загора: 29-годишна жена е пострадалата при катастрофата в района на км 144 на АМ „Тракия“"}
{"url": "http://www.focus-news.net/news/2018/08/20/2558121/pazardzhik-v-selo-patalenitsa-sa-remontirani-3-ot-glavnite-ulitsi.html", "text": "В село Паталеница, община Пазарджик, в момента се извършва ремонт на детската градина, каза за  Радио „Фокус“-Пазарджик  Ангел Налбатски, кмет на населеното място. По думите му Паталеница ще може да се похвали с модернизирана сграда, в която се очакват деца за записване за новата учебна година, но са съжаление за сега са много малко. Кметът допълни, че вече е завършен  и ремонтът на 3 от главните улици в селото. „Предстои ремонт на покривната част на двете църкви, като в Баткун църквата „Света Богородица“ ще се ремонтира и оградата, но това ще стане на по-късен етап, като захладнее, каза Налбатски. \r\nРадослава МУРДЖЕВА", "date": "2018.08.20", "title": "Пазарджик: В село Паталеница са ремонтирани 3 от главните улици"}
{"url": "http://www.focus-news.net/news/2018/08/20/2558119/izlozhba-mihail-arnaudov-zhivot-posveten-na-balgariya-i-naukata-be-otkrita-v-muzeya-na-rozata-v-kazanlak.html", "text": "Изложба „Михаил Арнаудов – живот, посветен на България и науката“ бе открита в Музея на розата, предаде кореспондент на  Радио „Фокус“ . Изложбата е посветена на 140 годишнината от рождението на големия български ерудит, фолклорист, етнограф, литературен историк и теоретик и е организирана от Научния архив на Българска академия на науките, Регионален академичен център – Казанлък и Исторически музей „Искра“. \r\nИзложбата бе открита от директора на ИМ „Искра“ Момчил Маринов и Владимир Чучумишев – координатор на Регионален академичен център – Казанлък. \r\nЕкспозицията е подготвена с документи от личния архив на акад. Арнаудов, дарени от самия него на БАН през 1977 година. Тя е обогатена документално и от неговата наследница Искра Арнаудова, която е автор на най-обширната литературна анкета за човека и твореца акад. Михаил Арнаудов.  \r\nИзложбата включва 23 пана с документални материали, които илюстрират най-важните моменти от живота на учения – научноизследователската и академичната му работа в БАН, преподавателската му дейност в Софийския университет, обществената и политическа дейност, както и неговото книжовно наследство.  \r\nИзложбата ще остане в Казанлък до края на месец септември. \r\nСлавяна ГАЙДАРОВА", "date": "2018.08.20", "title": "Изложба „Михаил Арнаудов – живот, посветен на България и науката“ бе открита в Музея на розата в Казанлък"}
{"url": "http://www.focus-news.net/news/2018/08/20/2558122/kyustendil-v-dupnitsa-zapochna-evropeysko-parvenstvo-po-aviomodelizam.html", "text": "В община Дупница започна Европейско първенство по авиомоделизъм. Това каза за   Радио „Фокус“- Пирин   Костадин Ранов, председателят на клуба по авиомоделизъм в Дупница. Турнирът ще продължи до 24 август. В него участват около 300 от най-добрите състезатели от 28 държави. Стартовете са всеки ден от 9 до 19 часа, в местността \"Червенобрежки ливади\". Община Дупница има традиция в организацията на първенства по авиомоделизъм. През годините тя е домакинствала на балкански, европейски и световни турнири. \r\nЛора КАЛЧЕВА", "date": "2018.08.20", "title": "Кюстендил: В Дупница започна Европейско първенство по авиомоделизъм"}
{"url": "http://www.focus-news.net/news/2018/08/20/2558109/daily-sabah-dvama-dushi-sa-arestuvani-vav-vrazka-sas-strelbata-kray-posolstvoto-na-sasht-v-ankara.html", "text": "Двама заподозрени във връзка с откритата стрелба край посолството на САЩ в Анкара са арестувани, а превозното средство и оръжието, което те са използвали е открито, пише   Daily Sabah. \r\n„Издирването на заподозрените за нападението бе започнато скоро след нападението и доведе до ареста на двама души“, съобщава полицията. Задържаните са разпитани в полицейско управление в Анкара. \r\nНападението се е случило рано сутринта в понеделник, когато шест изстрела са произведени от движещо се превозно средство към главния вход на дипломатическата мисия. \r\nМеждувременно от МВнР на Турция обявиха, че са предприети марки за „осигуряването на сигурността на американското посолство в Анкара и на другите дипломатически мисии на САЩ и техния персонал по цялата страна“.  Виктор Турмаков", "date": "2018.08.20", "title": "Daily Sabah: Двама души са арестувани във връзка със стрелбата край посолството на САЩ в Анкара"}
{"url": "http://www.focus-news.net/news/2018/08/20/2558125/plyus-info-makedoniya-pozhar-e-izbuhnal-na-smetishteto-na-veles-dimat-se-e-razprostranil-kam-grada.html", "text": "Пожар е избухнал на сметището на македонския град Велес, като към града се разпространява опасен бял пушек. Противопожарната служба и компанията, която стопанисва бунището, са предприели мерки за справяне със ситуацията, предава скопската електронна медия   „Плюс Инфо“. \r\nПожарът към момента е локализиран, но самото гасене е затруднено поради състава на горящата маса. Според прессъобщение на управляващата сметището компания „Дервента“ причината за пожара са станали високите температури.  \r\n„Въздухът на Велес е силно замърсен заради пожара. При изгарянето на отпадъците в атмосферния въздух се отделят най-токсични вещества - диоксини и фурани, които имат канцерогенни свойства. Ето защо, като община ние работим усилено при толкова неприятно явление и полагаме усилия бързо да локализираме пожара“, заяви общинският съветник по околната среда Биляна Шуркова Манаскова.  Виктор Турмаков", "date": "2018.08.20", "title": "„Плюс Инфо“ (Македония): Пожар е избухнал на сметището на Велес, димът се е разпространил към града"}
{"url": "http://www.focus-news.net/news/2018/08/20/2558123/api-vazstanoveno-e-dvizhenieto-po-pat-i-9-v-uchastaka-burgas-aheloy.html", "text": "Възстановено е движението по път I-9 в участъка Бургас - Ахелой. Това съобщиха от пресцентъра на  Агенция \"Пътна инфраструктура\" .", "date": "2018.08.20", "title": "АПИ: Възстановено е движението по път I-9 в участъка Бургас - Ахелой"}
{"url": "http://www.focus-news.net/news/2018/08/20/2558124/plovdiv-13-futbolni-fenove-sa-bili-otvedeni-v-aresta-sled-derbito-mezhdu-otborite-na-botev-i-lokomotiv.html", "text": "13 футболни фенове са били отведени в арестa след състоялото се дерби между пловдивските отбори „Ботев“ и „Локомотив“, което се проведе в спортния комплекс в кв. „Коматево“ на 18 август. Това съобщи за  Радио „Фокус“ – Пловдив  говорителят на Областната дирекция на МВР. Образувани са две бързи полицейски производства, съставен е един акт за дребно хулиганство, а спрямо останалите извършители е взета принудителна административна мярка съгласно Закона за охрана на обществения ред при посещение на спортни мероприятия.  \r\nБързо производство е образувано срещу 43-годишен мъж, който в нетрезво състояние, непосредствено преди началото на мача, в зоната на спортното съоръжение е отказал да изпълни полицейско разпореждане и е оказал съпротива, като е нанесъл удар на един от служителите на реда. Други девет футболни фенове с различни прояви и поведение са нарушили Закона за опазване на обществения ред при провеждане на спортни мероприятия (ЗООРПСМ) по време на мача, издадени са им актове, наложени са им наказателни постановления и принудителни административни мерки съгласно закона, основно глоби и забрана за посещение на спортни срещи в страната и чужбина за различен срок. На двама от тях, с решение на  Пловдивския районен съд, са наложени и санкции за безвъзмезден труд в полза на обществото в размер на 60 часа. Спрямо останалите трима, на възраст 27, 60 и 67 години, е образувано бързо производство за това, че минути след приключване на срещата са проявили агресия към привърженици на противниковия отбор и намиращите се наблизо полицейските служители. Били са задържани за срок до 24 часа от мобилен екип на сектор „Специализирани полицейски сили“ .  \r\n„Полицейските служители не са допуснали сериозни нарушения на обществения ред преди, по време и след приключването на мача.  В охраната на дербито са били ангажирани служители от ОДМВР-Пловдив, Дирекция „Жандармерия“ и Специализирани полицейски сили-СДВР“, каза още говорителят на Областната дирекция на МВР. \r\nТони МИХАЙЛОВ", "date": "2018.08.20", "title": "Пловдив: 13 футболни фенове са били отведени в арестa след дербито между отборите на „Ботев“ и „Локомотив“"}
{"url": "http://www.focus-news.net/news/2018/08/20/2558126/plovdiv-20-novi-parkomesta-sa-izgradeni-v-rayon-trakiya.html", "text": "20 нови паркоместа са изградени в район „Тракия“ в Пловдив. Това каза за   Радио „Фокус“ – Пловдив   районният кмет Костадин Димитров. Местата за паркиране са изградени пред блок №256 в квартала за улеснение на гражданите. „Предстои изграждане на нови паркоместа и пред блок №243, тъй като стартират дейности по облагородяването на пространството там“, каза още той. По вече утвърдена практика, кметът на район „Тракия“ в Пловдив е провел среща с представителите на етажната собственост на блок №243 в района, за да обсъди с тях предстоящите дейности и да чуе мнението на жителите.  По думите на Димитров капиталовата програма на района се изпълнява с бързи темпове. „В момента се работи активно в зона А-12“, уточни той. \r\nТони МИХАЙЛОВ", "date": "2018.08.20", "title": "Пловдив: 20 нови паркоместа са изградени в район „Тракия“"}
{"url": "http://www.focus-news.net/news/2018/08/20/2558127/georgi-sradkov-chitalishte-dimitar-blagoev-selo-parvomay-na-vseki-2-3-dni-prez-chitalishteto-minavat-po-okolo-100-detsa-v-razlichnite-shkoli.html", "text": "На всеки 2-3 дни през читалището минават по около 100 деца в различните школи. Това каза за  Радио „Фокус“-Пирин  Георги Срадков, секретар на Читалище „Димитър Благоев“ в село Първомай, община Петрич. Той уточни, че малко след като читалището е създадено през 1956 година, е сформиран един голям хубав ансамбъл за народни песни и танци с оркестър и певческа група, който просъществува до 2002 година. „Имаме певчески групи за автентичен фолклор, женска певческа група за обработен фолклор. В момента имаме 3-4 школи за народни танци за деца на различни възрасти. Освен това имаме и школа по акордеон“, посочи Срадков. Секретарят на културната институция отбеляза, че най-посещавани са школите по народни танци, но и в школата по акордеон са записани около 15 деца. Той каза още, че се стараят около 5-6 пъти в годината да канят театри, като най-често работят с Драматичния театър „Никола Вапцаров“ в Благоевград и когато те направят нова постановка винаги я представят в читалището в Първомай. „В началото нямаше голяма посещаемост на театралните постановки, но сега вече благодарение на последователността, хората проявяват интерес. За празници като Трети март, Коледа и Великден винаги правим големи концерти и жителите на Първомай проявяват голям интерес и към тях“, добави Георги Срадков. \r\nНатали СТЕФАНОВА", "date": "2018.08.20", "title": "Георги Срадков, Читалище „Димитър Благоев“- село Първомай: На всеки 2-3 дни през читалището минават по около 100 деца в различните школи"}
{"url": "http://www.focus-news.net/news/2018/08/20/2558129/bladoevgrad-broeni-dni-ostavat-do-kraya-na-lyatnata-prevantivna-programa-az-izbiram-dobroto-v-gotse-delchev.html", "text": "Броени дни остават до края на Лятната превантивна програма „Аз избирам доброто“ в Гоце Делчев. Това каза за  Радио „Фокус“-Пирин  Анета Вълева, секретар на Местната комисия за борба с противообществените прояви на малолетни и непълнолетни лица в Гоце Делчев. Тя отбеляза, че над 300 деца са взели участие в различните клубове по интереси. По думите й по-голямата част от децата са записани в повече от един клуб по интереси. В програмата са включени общо 13 клуба: „Добро сърце“, „Сръчни ръчички“, „Риболов“, „Приятели на природата“, „Баскетбол“, „Латино фитнес“, „Рисуване“, „Забавно лятно четене“, „Фотография“, „Приятели на музея“, „Млад журналист“, „Родолюбци-планинари“ и „Киномания“. \r\nНатали СТЕФАНОВА", "date": "2018.08.20", "title": "Бладоевград: Броени дни остават до края на Лятната превантивна програма „Аз избирам доброто“ в Гоце Делчев"}
{"url": "http://www.focus-news.net/news/2018/08/20/2558130/vidin-dvizhenieto-po-pat-ii-14-vidin-kula-vrashka-chuka-e-ogranicheno-poradi-ukrepvane-na-svlachishte.html", "text": "Движението по път II-14 Видин – Кула – Връшка чука е ограничено поради укрепване на свлачище, съобщиха от  Областно пътно управление – Видин . Обходният маршрут се осъществява по съществуващо стар път  в непосредствена близост до път II-14. Движението се регулира с вертикална сигнализация. Движението по път I-1 в района на моста при село Краводер, област Враца се осъществява двупосочно в едното платно поради ремонтни дейности. Срокът на ремонтните дейности е  до 25 август. Във Видин трафикът е интензивен в централната градска част, на входно изходните артерии на града и по бул.“Панония“. \r\nАнна ЛОЗАНОВА", "date": "2018.08.20", "title": "Видин: Движението по път II-14 Видин – Кула – Връшка чука е ограничено поради укрепване на свлачище"}
{"url": "http://www.focus-news.net/news/2018/08/20/2558128/voleybol-mezhdunarodnata-federatsiya-po-voleybol-zapochva-prouchvaneto-na-interesa-na-rusiya-da-bade-domakin-na-svetovnoto-parvenstvo-prez-2022-godina.html", "text": "Международната федерация по волейбол е започнала да изучава възможността на Русия да бъдат домакин на световното първенство през 2022 г. \r\nТова бе потвърдено по време на среща между президента на федерацията Ари Грас и министъра на спорта на Русия Павел Колобков. От организацията съобщават, че проучват едновременно с това и възможността турнирът да се проведе и в други страни. \r\nСъветският съюз е бил два пъти домакин на световното първенство по волейбол за мъже и три пъти за жени. Руската федерация никога не е била домакин на турнира.  Виктор Турмаков", "date": "2018.08.20", "title": "Волейбол: Международната федерация по волейбол започва проучването на интереса на Русия да бъде домакин на световното първенство през 2022 година"}
{"url": "http://www.focus-news.net/news/2018/08/20/2558131/ventseslava-genova-ruo-varna-nay-malko-zhelani-ot-sedmoklasnitsite-tazi-godina-sa-spetsialnostite-v-oblastta-na-korabostroeneto-i-himicheskata-industriya.html", "text": "Най-малко желани от седмокласниците тази година са специалностите в областта на корабостроенето и химическата индустрия. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя припомни, че шест паралелки за прием след VII клас са закрити в училищата във Варненско на първия етап на класиране, а след трето класиране в училищната мрежа във Варна и областта е извършена оптимизация и преструктуриране на паралелките за прием след VII клас. Основно закритите и преобразувани паралелки са в сферата на професионалните гимназии. Има и една закрита паралелка профил „Изобразително изкуство“ в СУ „Любен Каравелов“ във Варна. \r\n„Най-малко желани тази година са специалностите в областта на корабостроенето, кораборемонта и химическата индустрия. Преструктурирана е и паралелка в гимназията по селско стопанство в Провадия“, добави Венцеслава Генова. Запазени са паралелките със защитените от държавата специалности по професии. Приемът в училищата във Варна продължава и към момента. „Това е потенциалът, с който разполагаме за запълване на местата“, заяви Венцеслава Генова. Тя добави, че местата се запълват от ученици с успешно положени поправителни изпити, деца на семейства, завръщащи се от чужбина или мигриращи в страната от едно в друго населено място, както и от ученици, на които се признава завършен клас, придобит в училище на чужда държава. \r\nМарияна ВАЛЕНТИНОВА", "date": "2018.08.20", "title": "Венцеслава Генова, РУО – Варна: Най-малко желани от седмокласниците тази година са специалностите в областта на корабостроенето и химическата индустрия"}
{"url": "http://www.focus-news.net/news/2018/08/20/2558112/pravitelstvoto-poiska-ostavkata-na-zam-predsedatelya-na-kfn-ralitsa-agayn-zaradi-kazusa-olimpik-obzor.html", "text": "Правителството поиска оставката на зам.-председателя на Комисията за финансов надзор (КФН) Ралица Агайн заради казуса с фалиралото кипърско застрахователно дружество „Олимпик“. Това стана ясно след среща в Министерски съвет на министър-председателя Бойко Борисов и министъра на финансите Владислав Горанов с ръководството на КФН, ДАНС и представители на застрахователния бизнес.  \r\nМинистър Горанов обясни, че още през месец май е станало ясно, че лицензът на „Олимпик“ е отнет и посочи, че до тук свършва приносът на Комисията за финансов надзор, която е издала забрана за сключване на нови полици. „Липсва обаче информация към Министерството на финансите, към правителството и към КФН за последствията от отнемането на лиценза в Кипър. Оказва се, че в деня, в който финансовото министерство в Кипър обявява искане за несъстоятелност на дружеството, българската комисия за финансов надзор не знае нито правилата, нито процедурите, нито начина, по който засегнатите български граждани трябва да реагират. И като се имат предвид натрупаните проблеми и липсата на адекватни действия в застрахователния сектор, които са довели до подобна криза, позицията на правителството е, че Ралица Агайн трябва доброволно да освободи поста, който заема като зам.-председател на КФН“, обясни Горанов. \r\nФинансовият министър посочи, че България ще отправи официално запитване в Кипър, за да се разбере какъв е статусът на компанията „Олимпик“ към момента и да се прецени как да се действа оттук нататък. Той обясни, че тези български граждани, които имат вземания поради неприключили застраховки, които са прекратени, автоматично стават кредитори на гръцкия фонд и на дружеството по несъстоятелност в Гърция. \"Трябва да разберем дали дружеството „Олимпик“ се прекратява поради несъстоятелност или на друго основание. Ако се прекратява поради несъстоятелност, българските граждани, които са кредитори, ще имат право да получат обезщетение от кипърския фонд за обезпечаване. Ако дружеството се прекратява на друго основание, българските граждани, които имат вземания, ще трябва да се удовлетворят от масата на състоятелността – така, както са процедурите при общата несъстоятелност в ЕС“, каза още Горанов. Той посочи, че ако се стигне до това, държавата ще ангажира специалист по кипърското търговско право, който да представлява българските кредитори в Кипър, тъй като целият процес ще се води там. „Ще направим всичко възможно да помогнем на българските граждани да реализират правата си в Кипър“, коментира Горанов. \r\nМеждувременно по разпореждане на главния прокурор Сотир Цацаров Върховната касационна прокуратура и ДАНС започват проверка на Комисията за финансов надзор. Ще се проверява как е осъществяван държавният застрахователен надзор от страна на Комисията. Проверката ще установи спазени ли са изискванията на закона за започване на дейността на клона на ЗК „Олимпик“ в България, как е упражнен надзорът след издадената забрана компанията да сключва нови договори и да удължава срока на досегашните.  \r\nКазусът с „Олимпик“ стана част и от предложението за дневен ред за извънредно заседание на парламента, което бе насрочено за 21 август 2018 г.  Искането бе входирано от лидера на БСП Корнелия Нинова и народни представители и бе подписано от 61 депутати, при необходими 48. На брифинг след това Корнелия Нинова настоя да се поеме отговорност за случая с кипърската застрахователна компания не само чрез оставката на заместник-председателя на КФН Ралица Агайн, а и политическа. Тя разкритикува срещата в Министерски съвет и я нарече „сбирка на изпълнителната власт по казуса“ и „прах в очите“ на хората. По думите й истинското място за решаване на проблема е в парламента. Нинова заподозря и възможност в случая да става въпрос за пирамида. \r\nПо-късно вицепремиерът и министър на външните работи Екатерина Захариева прие в МВнР посланика на Република Кипър Мариос Кундуридес. Тя настоя за незабавна среща на експертно ниво между представители на Комисията за финансов надзор (КФН) и кипърското финансово министерство. Посланик Кундуридес увери вицепремиера, че ще съдейства за организирането на среща и изясняването на детайлите по случая.  \r\nЗаради фалита на компанията 200 хил. души останаха без застраховка „Гражданска отговорност“. По информация на Комисията за финансов надзор общата стойност на загубите за всички клиенти е над 9 млн. лв.  Засегнати от фалита на кипърската компания организираха два протеста. Първият се състоя след полунощ на 18 август. Тогава собственици на автомобили, застраховани в „Олимпик“, опитаха да блокират площада пред парламента с искане полиците им да действат до срока, до който са сключени. Вторият протест беше малоброен и се проведе пред сградата на Комисията за финансов надзор. Протестиращите настояха за оставка на председателя на Комисията и уволнения на служители.", "date": "2018.08.20", "title": "Правителството поиска оставката на зам.-председателя на КФН Ралица Агайн заради казуса „Олимпик“ (ОБЗОР)"}
{"url": "http://www.focus-news.net/news/2018/08/20/2558134/plovdiv-e-domakin-na-mezhdunaroden-konkurs-za-spirtni-napitki.html", "text": "Пловдив е домакин на международния конкурс за спиртни напитки „Spirits Selection“. Това съобщиха за  Радио „Фокус“ – Пловдив   от Дирекция „Култура и културно наследство“ към Общината. От днес до 25 август експерти от цял свят ще дегустират уиски, водка, текила, бренди, джин, грапа, байжиу, писко и ракия, като ще посещават български производители и културно-исторически забележителности. Над 70 международни журналисти, енолози и вносители ще открият българската индустрия, традиции, история и култура. Тази сутрин са започнали  майсторските класове за експертите, които ще продължат през целия ден. Как се разпознават различните видове уиски ще представи френският експерт и автор на енциклопедия Сирил Малд, който е пристигнал в града специално за конкурса. „Посланикът“ на чилийското писко Родриго Флорес ще говори за отлежали спиртни напитки. Три от майсторските класове са за българската ракия – различни видове, как се дегустира и консумира, как се съчетава с храна. Мастъркласовете ще водят проф. Николай Бакалов, проф. Николай Стоянов и Светлин Мирчев. Тази вечер ще се състои експо „Запознайте се с българските производители“, а след него ще започне церемонията по официалното откриване на конкурса.  До обяд през всеки един от следващите три дни –  21, 22 и 23 август – международното жури ще оценява чрез „сляпа дегустация“ високоалкохолни напитки. На 21 и 22 август следобяд ще се посещават производители, а следващата страна-домакин на „Spirits Selection“ ще бъде обявена на 23 август на обяд. След това, международното жури ще посети забележителности в Пловдив. Денят ще приключи с концерт на Ансамбъл „Тракия“ от 20.00 часа на Античния театър, както и с галавечеря за гостите в Стария град. За международните съдии, които искат да научат повече за България, е предвидена допълнителна програма в централната и източната част на страната ни.  На 24 и 25 август ще се посещават производствата на български фирми в региона, където експертите ще видят как се прави българско розово масло. \r\nЗа втори път Пловдив е домакин на проява от такъв ранг. През 2016 година в града се проведе винения конкурс „Concours Mondial de Bruxelles. България участва в Spirits Selection за първи път през 2015 година, като съотношението между спечелените медали и подадените мостри e между 30% и 40%“, съобщиха още от Дирекция „Култура и културно наследство“ към Общината. \r\nМеждународният конкурс „Spirits Selection 2018“ се организира с подкрепата на Министерството на икономиката и Община Пловдив. Той е единственият пътуващ конкурс в света и единственият, който прави проверка на качеството на отличените напитки. \r\nТони МИХАЙЛОВ", "date": "2018.08.20", "title": "Пловдив е домакин на международен конкурс за спиртни напитки"}
{"url": "http://www.focus-news.net/news/2018/08/20/2558137/plovdiv-izgraden-e-nov-trotoar-kray-dg-zornitsa-v-rayon-yuzhen.html", "text": "Изграден е нов тротоар край ДГ „Зорница“ в район „Южен“ в Пловдив. Това каза за  Радио „Фокус“ – Пловдив   районният кмет на квартал \"Южен\" Борислав Инчев. Той обясни, че новият тротоар е по продължението на ул. „Петър Васков“. „Настилката се полага по желание на родители и жители на квартала, като включва цялостно изграждане на тротоар от ул. „Михалаки Георгиев“ до входа на градината, какъвто досега никога не е имало. За по-голяма безопасност на децата и за улеснение на придвижването по тротоара са монтирани и 50 антипаркинг колчета, каквато е нашата практика в район „Южен“, каза Инчев и допълни, че на същото място, но в още по-голям радиус, за първи път се монтира и улично осветление.„Антипаркинг колчета бяха поставени и до още две детски градини в район „Южен“ – „Валентина“  и „Светлина“. На тези места вече може деца и родители да се придвижват свободно по тротоарите“, коментира още районният кмет Борислав Инчев. \r\nТони МИХАЙЛОВ", "date": "2018.08.20", "title": "Пловдив: Изграден е нов тротоар край ДГ „Зорница“ в район „Южен“"}
{"url": "http://www.focus-news.net/news/2018/08/20/2558136/szo-v-evropa-se-otbelyazva-ostar-rast-na-drebnata-sharka-41-hil-sluchaya-ot-koito-37-sa-smartni.html", "text": "Световната здравна организация съобщи, че броят на случаите на дребна шарка в Европа е скочил рязко през  първите шест месеца на 2018 г. и най-малко 37 души са починали в този период от заболяването, предава  Fox News. \r\nЕвропейският офис на СЗО съобщи, че на континента са обявени 41 хил. случая на болестта през първата половина на настоящата година. Предишният рекорд е отбелязан през 2017 г. с 23 927 случая. През първите шест месеца на 2016 г. е имало  5273 случая. \r\nАгенцията съобщава, че около половината от случаите – 23 хил. са наблюдавани в Украйна. Франция, Грузия, Италия, Гърция, Русия и Сърбия също са страни с повече от 1000 регистрирани случая за първата половина от годината. \r\n Дребната шарка, позната и като морбили, която е сред най-заразните болести на света, се предава по въздушно-капков път. Тя може да се предотврати чрез ваксинация, но лекарите сочат, че най-малко 95% от населението трябва да бъде имунизирано, за да се предотвратяват епидемии. \r\nСкептицизмът спрямо ваксините остава висок в много части от Европа. Властите в Италия наскоро гласуваха закон за задължителна ваксинация на децата срещу дребна шарка и други детски заразни болести. Румъния също е приела подобно законодателство.   Виктор Турмаков", "date": "2018.08.20", "title": "СЗО: В Европа се отбелязва остър ръст на дребната шарка – 41 хил. случая, от които 37 са смъртни"}
{"url": "http://www.focus-news.net/news/2018/08/20/2558139/sport-ekaterina-makarova-pobedi-karolina-plishkova-na-parvi-krag-v-turnira-v-nyu-heyvan.html", "text": "Рускинята Екатерина Макарова победи в първи кръг на турнира в  Ню Хейвън чехкинята Каролина Плишкова с резултат 6:1, 6:3.  \r\n На втори кръг се класира и Александра Соснович от Беларус, победила французойката Кристина Младенович с 7:6, 6:7, 6:2, както и британката Джоана Конта, победила германката Лаура Зигемунд с 6:2, 7:5  Виктор Турмаков", "date": "2018.08.20", "title": "Спорт: Екатерина Макарова победи Каролина Плишкова на първи кръг в турнира в Ню Хейвън"}
{"url": "http://www.focus-news.net/news/2018/08/20/2558135/stara-zagora-vazstanoveno-e-dvizhenieto-pri-km-144-na-avtomagistrala-trakiya-v-posoka-sofiya.html", "text": "Възстановено е движението при км 144 на автомагистрала „Тракия“ в посока София, съобщиха от  пресцентъра на Агенция \"Пътна инфраструктура\".", "date": "2018.08.20", "title": "Стара Загора: Възстановено е движението при км 144 на автомагистрала „Тракия“ в посока София"}
{"url": "http://www.focus-news.net/news/2018/08/20/2558120/fox-news-germanski-ministar-uveri-che-mostovete-v-stranata-sa-bezopasni.html", "text": "Германският министър на транспорта Андреас Шейер заяви, че страната има процедури за проверка на безопасността на мостовете, на които може да се разчита, предава   Fox News. \r\nМинистърът заяви, че скорошното срутване на моста в Генуа, при което загинаха 43 души е повод за размисъл, но и че не е притеснен „когато използва магистралите в Европа“. Министерството на транспорта на Германия съобщи, че е отделило 1,37 милиарда евро за поддръжка на мостовете тази година и че до 2022 г. ще увеличи тази сума до 1,63 млрд.   \r\nВ Германия има 40 хил. моста, отговорността за които се пада на федералното правителство. \r\nШейер уточни, че Германия е на второ място след Швейцария на света по отношение на контрола на сигурността на мостовете. Той допълни, че се правят проверки на всеки шест месеца, както и по-големи изпитания всяка трета година.   Виктор Турмаков", "date": "2018.08.20", "title": "Fox News: Германски министър увери, че мостовете в страната са безопасни"}
{"url": "http://www.focus-news.net/news/2018/08/20/2558138/dzhumhuriet-gartsiya-razmrazyava-dvustrannite-pregovori-s-turtsiya-za-zasilvane-na-merkite-na-doverie-vav-voennata-oblast.html", "text": "Министерството на отбраната (МО) на Гърция оповести, че отново започва преговори с Турция за мерките на доверие във военната област, пише вестник  „Джумхуриет”.   \r\n„След последните събития и освобождаването на двамата задържани в Турция гръцки военнослужещи, министърът на отбраната Панос Каменос и началникът на ГЩ адмирал Евангелос Апостолакис дадоха нужните указания. А именно, да бъде прекратено замразяването на преговорите с Турция за засилване на мерките на доверие между въоръжените сили на двете страни.”, се посочва в официално съобщение на МО на Гърция цитирано от „Джумхуриет”.  Георги Димов", "date": "2018.08.20", "title": "„Джумхуриет”: Гърция размразява двустранните преговори с Турция за засилване на мерките на доверие във военната област"}
{"url": "http://www.focus-news.net/news/2018/08/20/2558132/gyunter-yotinger-ne-e-rabota-na-germaniya-da-pomaga-finansovo-na-turtsiya.html", "text": "Европейският комисар по бюджета Гюнтер Йотингер отхвърли идеята Германия да помага на Турция да се измъкне от икономическите си проблеми, заявявайки, че това е отговорност  на МВФ, предава  . \r\n„Това не е работа за Германия, а в случая на МВФ“, заяви Йотингер. „Фондът е създаден за това, а основната работа се пада на Анкара, а не на Берлин и не на Брюксел“.  \r\nПо-рано председателят на ГСДП Андреа Налес предложи Германия да помогне на Турция, изтъквайки, че тя е партньор по НАТО. „В наш интерес е Турция да остане икономически стабилна“, уточни тя.  Виктор Турмаков", "date": "2018.08.20", "title": "Гюнтер Йотингер: Не е работа на Германия да помага финансово на Турция"}
{"url": "http://www.focus-news.net/news/2018/08/20/2558133/dha-valiystvoto-v-ankara-dvamata-zadarzhani-si-priznaha-za-strelbata-po-posolstvoto-na-sasht-okazaha-se-kriminalni-retsidivisti.html", "text": "Валийството в Анкара оповести, че двамата заподозрени за стрелбата тази сутрин срещу сградата на посолството на САЩ, са признали, че заедно са извършили нападението, предаде информационната агенция  Догу хабер ажансъ (ДХА).  Двамата задържани – Ахмет Челиктен и Осман Гюндаш, са заловени с използвания от тях при стрелбата пистолет и автомобил с регистрационен № 06 BDP 502. \r\nЕдиният от задържаните - Ахмет Челиктен, е роден през 1979 год. и адресно е регистриран в кв. Баглум в Анкара. Има криминални регистрации за неизпълнение на задължения по социално осигуряване и за нанасяне на телесна повреда по небрежност. Издирва се като беглец от затвора. \r\nДругият задържан - Осман Гюндаш, е роден през 1980 год. и е адресно регистриран в кв. Чубук на Анкара. Също има криминални регистрации за нанасяне на телесна повреда по небрежност, наркотици, заплахи, кражба на автомобили, умишлено нанасяне на телесна повреда, заплаха за сигурността на движението по пътищата. \r\nПродължава детайлното разследване на случая; изясняване  връзките на заподозрените; уточняване на всички детайли по въоръженото нападение срещу дипломатическата мисия на САЩ, посочва още ДХА.  Георги Димов", "date": "2018.08.20", "title": "ДХА: Валийството в Анкара: Двамата задържани си признаха за стрелбата по посолството на САЩ – оказаха се криминални рецидивисти"}
