{"url": "http://www.focus-news.net/news/2018/04/28/2516203/tass-ot-darzhavniya-departament-na-sasht-prizovavat-es-da-vavede-sanktsii-sreshtu-raketnata-programa-na-iran.html", "text": "От Държавния департамент на САЩ призовават ЕС да въведе санкции срещу ракетната програма на Иран, предава TACC.\r\nСАЩ водят преговори със страните от Европейския съюз за въвеждане на санкции против ракетната програма на Иран, „застрашаваща световната сигурност“. Това съобщава в Рияд старши съветника на държавния секретар на САЩ Майк Помпео Брайън Хук.\r\n„Ние призоваваме страните по целия свят да въведат санкции по отношение на всички физически лица и организации, свързани с ракетната програма на Иран“, заявява Хук. Тази тема е обсъждана с европейските партньори на срещата на министрите на външните работи на страните-членки на НАТО в Брюксел, където е присъствал и Майк Помпео. Ракетната програма на Иран е предвидена в дневния ред на преговорите на държавния секретар на САЩ с лидерите на Саудитска Арабия и Израел по време на близкоизточната му обиколка, предава  Reuters, цитирана от ТАСС. Юлиян Марков", "date": "2018.04.28", "title": "ТАСС: От Държавния департамент на САЩ призовават ЕС да въведе санкции срещу ракетната програма на Иран"}
{"url": "http://www.focus-news.net/news/2018/04/28/2516173/nimh-utre-shte-bade-predimno-slanchevo-s-maksimalni-temperaturi-mezhdu-24-i-29.html", "text": "През нощта ще бъде предимно ясно. Към сутринта на места в низините ще се образува мъгла или ниска облачност. Минимални температури между 8° и 13°. Утре ще е предимно слънчево, още преди обяд в низините ниската облачност ще се разкъса. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология. В следобедните часове над западните райони ще има временни увеличения на облачността, но валежи не се очакват. Ще духа слаб до умерен вятър от изток-югоизток. Максимални температури между 24° и 29°. Атмосферното налягане е и ще се задържи малко по-високо от средното за април. Над Черноморието ще е предимно слънчево. В сутрешните часове на места с ниска облачност или мъгла. Ще духа до умерен вятър от изток-югоизток. Максимални температури на въздуха: 17°-19°. Температурата на морската вода е 15°-17°. Вълнението на морето ще бъде 1-2 бала. Над планините ще бъде предимно слънчево, в следобедните часове над масивите в Западна България с купеста облачност, но без валежи. Ще духа слаб до умерен вятър от юг-югоизток. Максимална температура на височина 1200 метра около 19°, на 2000 метра – около 11°.\r\n До средата на новата седмица ще се задържи предимно слънчево и в по-голямата част от страната - сухо. В следобедните часове ще се развива купеста облачност, значителна над планинските райони в Западна България. На отделни места там ще има и краткотрайни валежи с гръмотевици. В понеделник до вечерта вятърът от изток-югоизток ще отслабне и ще стихне, но към сряда отново временно ще се усили. Температурите в източните райони ще се задържат по-ниски, но в останалата част от страната дневните ще достигат 25°-30°.", "date": "2018.04.28", "title": "НИМХ: Утре ще бъде предимно слънчево, с максимални температури между 24° и 29°"}
{"url": "http://www.focus-news.net/news/2018/04/28/2516174/south-china-morning-post-kitay-i-indiya-se-sporazumyaha-za-podobryavane-na-mira-po-granitsata.html", "text": "Китай и Индия се споразумяха да подобрят военната си комуникация, за да се избегне напрежението по общата им граница от миналата година, пише South China Morning Post.\r\nТова се случи след среща на премиера на Индия Нарендра Моди и президента на Китай Си Дцинпин, в която основен акцент беше подобряването на отношенията между двете страни.\r\nМоди и Си Дзинпин изразиха мнение, че двете нации трябва да работят за задълбочаване на двустранното доверие, в серия от неформални срещи в централния китайски град Ухан.\r\nЛидерите на двете най-населени държави също така се съгласиха, че трябва да работят заедно за отворена глобална икономика и че подкрепят многостранна търговска система – прикрит намек към планираните търговски действия от страна на САЩ.\r\nТе също подчертаха нуждата от комуникация помежду си.\r\n„Китайско-индийските отношения трябва да са стабилни и развиващи се, с взаимно доверие в основата“ заяви Си Дзинпин. „Следващата стъпка трябва да е изготвянето на обширен план за съдействие и по-нататъшно засилване на стратегическото общуване по важните въпроси.“ Йонислав Дочев", "date": "2018.04.28", "title": "South China Morning Post: Китай и Индия се споразумяха за подобряване на мира по границата"}
{"url": "http://www.focus-news.net/news/2018/04/28/2516172/pernik-stoyan-stoilkov-ot-selo-yardzhilovtsi-otpraznuva-100-godishen-yubiley.html", "text": "Дядо Стоян Стоилков от пернишкото село Ярджиловци отпразнува 100-годишен юбилей, съобщиха от пресцентъра на Община Перник. Мало и голямо се беше събрало на мегдана, за да поздравят юбиляра, а той с усмивка на лице и закачки благодари на всеки, който отправяше пожелание. Празникът беше уважен и от  народния представител д-р Александър Александров и секретаря на Общината Радослава Манова. Всички се снимаха и говориха с дядо Стоян, който с много вълнение си спомняше за младостта. Разказваше весели случки, които разсмиваха всеки. Деца и младежи пък играха и пяха за негово здраве. От името на кмета на Община Перник Вяра Церовска бяха отправени специални поздрави от секретаря Радослава Манова, която не скри, че мъдростта, трудолюбието и достойнството на дядо Стоян са пример и коректив за всеки. Тя поднесе и специална торта на рожденика. „Неописуеми са емоциите, когато имам щастието да поздравя 100-годишен юбиляр. Като кмет, като лекар, но преди всичко като човек съм щастлива, че в нашия край има не един и двама дълголетници. Както се казва – Бог да даде подобно щастие на всеки, да доживее век и да се радва на деца, внуци и правнуци. Приемете моите най-сърдечни поздрави по случай Вашия празник! Желая Ви, преди всичко, крепко здраве, силен дух и все така да продължите да печелите житейските битки”, се казва в поздравителния адрес на кмета. Народният представител д-р Александър Александров, който е родом от село Ярджиловци сподели, че познава дядо Стоян от дете. „За мен ти си пример за всеотдайност, за постоянство и трудолюбие, винаги отзивчив и човечен в отношенията си с другите. Желая ти да бъдеш все така жизнен и да запазиш бодрия си дух. Нека всеки твой миг бъде изпълнен с обич и топлина, сподели народният представител и му подари бастун, за да се движи по-лесно по житейския път. С огромна  торта и празнична програма изненада 100-годишния дядо кметът на селото Данчо Данаилов. „Целият му съзнателен живот е минал в „Мини Перник” като миньор, а в почивните дни като музикант. Свирил е по сватби, кръщенета и към самодейния състав на читалището”, разказа за него Данчо Данаилов. Въпреки възрастта си дядо Стоян е в пълно съзнание и трудно може човек да го излъже. В момента за него се грижат внучките му, които живеят в столицата.", "date": "2018.04.28", "title": "Перник: Стоян Стоилков от село Ярджиловци отпразнува 100-годишен юбилей"}
{"url": "http://www.focus-news.net/news/2018/04/28/2516176/plovdiv-stotitsi-hora-se-vklyuchiha-v-otkrivaneto-na-velosezon-2018-v-grada.html", "text": "Стотици хора се включиха в откриването на Велосезон 2018 в Пловдив. Това съобщиха за Радио „Фокус“ – Пловдив от пресцентъра на Общината. Колоната стартира от площад „Съединение“ и бе поведена от кмета на Пловдив Иван Тотев, следван от олимпийски медалисти, заместник-кметове и кметове на райони. Мероприятието се проведе под надслов „Пловдив-град на велосипедиста“ и се реализира за четвърти пореден път. „Нека си пожелаем през тази година да няма произшествия с велосипедисти“, заяви кметът Иван Тотев и заостри вниманието и на шофьорите, и на пешеходците да спазват правилата и да са толерантни на пътя. „Пожелавам ви да използвате велосипеди не само в почивните дни, но и като алтернативно средство за придвижване до работа, за да пазим въздуха на Пловдив по-чист и да има по-малко трафик“, сподели още той. „Община Пловдив продължава с политиката си за допълване на велоалейната мрежа и изпълняване на стратегията „Пловдив – град на велосипедиста“, допълни заместник-кметът Георги Титюков. Маршрутът на велошествието включваше преминаване през булевард „Марица“ – юг, през северния вход на Гребна база, покрай стадион „Пловдив“, по ул. „Ясна поляна“, покрай Залата по вдигане на тежести, по бул. „Шести септември“ през южния вход на Гребна база, като шествието продължи по южния бряг на Гребния канал. Финалът беше до административната сграда на Община Пловдив. Там от 11.30 часа до 13.30 часа финалистите от велошествието и всички присъстващи ги очакваше забавна музикална програма и томбола, в която бяха раздадени много атрактивни награди, както и голямата – велосипед.", "date": "2018.04.28", "title": "Пловдив: Стотици хора се включиха в откриването на Велосезон 2018 в града"}
{"url": "http://www.focus-news.net/news/2018/04/28/2516180/georgi-timnev-ekspert-po-bezopasnost-na-dvizhenieto-kvalifikatsiyata-na-kursistite-ne-e-dostatachna-za-samostoyatelno-upravlenie-na-mps.html", "text": "Квалификацията на курсистите не е достатъчна за самостоятелно управление на моторно превозно средство. Това каза за Радио „Фокус“- Бургас инж. Георги Тимнев, експерт по безопасност на движението. „Необходимо е да има специалисти за организиране на лекции по безопасност на движението. Всяка година, еднаква с предходната остава празна, поради жертви на пътищата. Това налага по засилени мерки от страна на медии, семейство, училища“, изтъкна той. Инж. Тимнев допълни, че обучението за безопасност на движението като шофьор и пешеходец на улицата трябва да бъде през целият живот. „Редно е в детските градини, основните и в средните училища да има такова обучение. Да се показват правилни и неправилни практики за преминаване през пешеходна пътека. Водачът на превозното средство трябва да прогнозира опасността и да реагира предварително“, каза още инж. Тимнев.\r\nЯнислава КРЪСТЕВА", "date": "2018.04.28", "title": "Георги Тимнев, експерт по безопасност на движението: Квалификацията на курсистите не е достатъчна за самостоятелно управление на МПС"}
{"url": "http://www.focus-news.net/news/2018/04/28/2516175/vtoriyat-krag-ot-natsionalniya-shampionat-po-planinsko-izkachvane-blagoevgrad-2018-be-otkrit-ofitsialno-46-sastezateli-ot-balgariya-i-makedoniya-uchastvat-v-nadprevarata-obzor.html", "text": "Вторият кръг от Националния шампионат по планинско изкачване „Благоевград-2018“ бе открит официално в Благоевград. Надпреварата се провежда в два дни – 28 и 29 април. Трасето е с дължина 4 километра, като започва от квартал „Еленово“ и продължава в посока към село Делвино. Преди началото на състезанието всички участници преминаха през административна проверка и технически преглед на автомобилите, по време на които стана ясно, че 46 състезатели от България и Македония ще се състезават в Благоевград. Според организаторите на надпреварата това са едни от най-добрите състезатели по планинско изкачване. Пред присъстващите бе представен и организационния комитет на проявата, който се председателства от гл. инсп. Кирил Манов, началник „Обществен ред и сигурност“ към Община Благоевград, заместник-председател е гл. инсп. Георги Бучков от Областна дирекция на МВР – Благоевград. Член на организационния комитет е също Благой Ангов, мениджър на охранителна фирма и един от спомоществователите на състезанието, Славчо Кордев, управител на автосервиз и Георги Стоянов, мениджър на Спортен клуб „Диамо“ – Благоевград. Представени бяха и спортните комисари – Ваня Панталеева и Любомир Кордев, чийто председател е Александър Дамянов. Директор на състезанието е Диана Стоянова, която получи от името на кмета на Благоевград д-р Атанас Камбитов специален букет цветя. Такъв бе връчен и на Ива Русинова, единствената жена, която взема участие в надпреварата. Пред стотиците жители, гости на града и автомобилни състезатели бе прочетен поздравителен адрес от кметът на Община Благоевград д-р Атанас Камбитов, в който той отбелязва, че е изключително щастлив от факта, че състезанието е било превърнато в традиция и се провежда за вече 13 години. „Заедно привлякохме много нова публика, нови пилоти, хора, които чакат датите на състезанието“, се казва още в текста. В поздравителния си адрес кметът на Благоевград д-р Атанас Камбитов пожела на всички състезатели безавариен път и изрази надежда, че надпреварата и за в бъдеще ще продължи да присъства в спортния календар на общината. Според Калоян Станчев, председател на Българската федерация по автомобилен спорт (БФАС) националният шампионат по планинско изкачване „Благоевград-2018“ е прекрасно събитие. Той изрази надежда, че състезателите ще се справят добре в надпреварата, за да може публиката да остане доволна. „Дано всичко бъде в една креативна атмосфера и да се забавляваме, но преди всичко не трябва да забравяме за безопасността. Моля публиката и зрителите да  съблюдават изискванията, които ще има бъдат поставени от компетентните лица, така че всичко да премине спокойно и без инциденти“, апелира Станчев. Той пожела успех на всички състезатели.\r\nЛивия НИНОВА", "date": "2018.04.28", "title": "Вторият кръг от Националния шампионат по планинско изкачване „Благоевград-2018“ бе открит официално, 46 състезатели от България и Македония участват в надпреварата (ОБЗОР)"}
{"url": "http://www.focus-news.net/news/2018/04/28/2516171/the-jerusalem-post-izrael-dade-za-primer-yadrenoto-razorazhavane-na-koreyskiya-poluostrov-v-pregovorite-s-iran.html", "text": "Петъчното историческо обещание на лидерите на Северна и Южна Корея за ядрено разоръжаване на Корейския полуостров, трябва да даде силна ръка на американския президент Доналд Тръмп в предоговарянето на ядрената сделка с Иран, заяви израелският министърът на разузнаването Израел Кац, пише The Jerusalem Post.\r\nИзраел Кац, който ръководи министерството на разузнаването и министерството на транспорта, заяви че подобно развитие на Корейския полуостров, стига да се стигне до реализацията му, може да има огромно въздействие за минимизиране на опасността от надпреварата за ядрено въоръжение в Близкия Изток.\r\nЯдрената сделка с Иран от 2015 година, срещу която израелското правителство яростно противостоеше, е в опасност от разпадане, ако президентът Доналд Тръмп реши да спази ултиматума си за връщане на икономическите санкции върху Иран.\r\n„Той (Тръмп) ще има по-силна позиция срещу Иран сега и може би ще убеди Европейския съюз да не бъде слабото звено в коалицията“, допълни Кац.\r\n„Мисля, че ще бъде много добре за севернокорейците да приключат и да излязат от бизнеса с ядрено въоръжаване. Това ще бъде много добре и за нашия регион, защото има връзка“, уточни той.\r\nСпоред Кац, връзката между Иран и Северна Корея се състои в ракетната технология: „Да, мисля че има връзка що се отнася до развитието на балистични ракети. И ние имаме доказателствата за това.“\r\n„Мисля, че трябва да сме много твърди с Иран“, завърши Израел Кац, който има амбиции за наследяване на Бенямин Нетаняху на поста министър-председател. Йонислав Дочев", "date": "2018.04.28", "title": "The Jerusalem Post: Израел даде за пример ядреното разоръжаване на Корейския полуостров в преговорите с Иран"}
{"url": "http://www.focus-news.net/news/2018/04/28/2516178/ansambalat-ni-po-hudozhestvena-gimnastika-specheli-srebaren-medal-na-svetovnata-kupa-v-baku.html", "text": "Българският ансамбъл по художествена гимнастика спечели сребърен медал на Световната купа в столицата на Азербайджан Баку. Ансамбълът ни е в състав: Симона Дянкова, Елена Бинева, Мадлен Радуканова, Лаура Траатс и Стефани Кирякова. Кирякова влиза в състава на мястото на контузената Теодора Александрова. Гимнастичките ни допуснаха изпускане на топка извън терена, доиграха съчетанието си с резервен уред, но въпреки това получиха оценка от 17.000 точки , което бе достатъчно да спечелят среброто. Шампион в многобоя стана ансамбълът на Италия, а на трето място завърши Япония. В топ 6 са още Украйна, Израел и Беларус. Утре българските гимнастички ще участват и на двата финала на отделните уреди при ансамблите.", "date": "2018.04.28", "title": "Ансамбълът ни по художествена гимнастика спечели сребърен медал на Световната купа в Баку"}
{"url": "http://www.focus-news.net/news/2018/04/28/2516184/blagoevgrad-dramatichen-teatar-nikola-vaptsarov-shte-predstavi-postanovkata-moyata-bezgranichna-lyubov-na-3-may.html", "text": "Драматичен театър „Никола Вапцаров” – Благоевград ще представи  постановката „Моята безгранична любов … ”, по мотиви от пиесата „Пеперудите са свободни” на Леонард Герш на 3 май от 19.00 часа. Това каза за Радио „Фокус“ – Пирин Симона Спасова, експерт „Връзки с обществеността“ към културната институция. Представлението ще бъде играно на Камерна сцена „Владимир Давчев”. Спасова обясни, че в спектакълa публиката ще види двама нови актьори, дебютиращи в главните роли. „Гергана Цакова и Аладин Алиибрахим застават на границата между тъжното и смешното в ролята на Жил Тънър и Дон Бъкър. Ще предпочетат ли да са не наранени техните персонажи или ще позволят да бъдат обичани? – това ще мога да разберат зрителите, които ще дойдат, за да гледат пиесата “, коментира тя. Спасова обясни, че „Моята безгранична любов …” е вълнуваща история за любовта и страха от нея. Тя каза още, че това е една много любовна и много поставяна пиеса. „Силната любов, която пламва между Дон Бъкър – млад незрящ мъж, и странното момиче Жил поставя на изпитание житейската им зрялост, както и степента на свободата, която са способни да понесат“, коментира Симона Спасова. Тя покани всеки, които има желание да се докосне до тази вълнуваща постановка да заповяда в културната институция.\r\nКристина МИТКОВА", "date": "2018.04.28", "title": "Благоевград: Драматичен театър „Никола Вапцаров“ ще представи постановката „Моята безгранична любов“ на 3 май"}
{"url": "http://www.focus-news.net/news/2018/04/28/2516182/dimitar-kirkov-op-turizam-asenovgrad-peshterata-ahmetyova-dupka-e-krastena-na-imeto-na-turchin-koyto-e-bil-hvarlen-v-neya-zaradi-tova-che-pomagal-na-balgari.html", "text": "Пещерата „Добростански бисер“ е проучвана за първи път през 1963 година. Това каза за Радио „Фокус“ – Пловдив Димитър Кирков, директор на ОП „Туризъм“ в Асеновград. По думите му съвременната карта на пещерата е правена по време на Републиканската пещерна експедиция през 1975 година. „Благоустроена е за туристически посещения от Туристическо дружество „Безово“-Асеновград през 1990 година, но впоследствие е изоставена. Преди няколко години пещерата е възстановена по проект, финансиран по ОП „Околна среда“. Изцяло подновена е посетителската инфраструктура. Изграден е нов модерен туристически център, монтирано е осветление с фотоклетки“, посочи Димитър Кирков. Той разказа, че пещерата „Добростански бисер“ е известна още като „Ахметьова дупка“ и „Проклетата“. „Това е пропастна пещера, намираща се на 5 км югозападно от село Добростан и на 600 метра западно от хижа „Марциганица“, на десния бряг на река Сушица в местността „Гогова падина“. Пещерата е разположена в югоизточното подножие на връх Трън. До пещерата се стига от хижа „Марциганица“ за 20-30 минути. Пътеката е добре маркирана, със зелена маркировка и тръгва от самата хижа. След пещерата маркировката продължава като част от туристически маршрут – хижа „Марциганица“ – село Югово – хижа „Пашалийца“. В близост до пещерата се намира и красивия панорамен връх Попа“, каза Димитър Кирков.\r\nПещерата „Ахметьова дупка“ е кръстена на името на турчин, който е бил хвърлен в нея заради това, че помагал на местни българи по време на турското робство. Според друга легенда за пещерата, местният турски управник Ахмед ага събирал данъци в околните села. В едно от селата той поискал да му сготвят нещо вкусно и българите му приготвили свинско със зеле. Когато отишъл в следващото село агата поискал да му сготвят същото, но като разбрал, че е ял свинско толкова се ядосал, че решил да запали селото. Разбрали какво ги чака, местни момчета причакали агата и го убили, а тялото му пуснали в пещерата. Кирков посочи също, че картираните пещери на територията на Добростанския карстов район са над 250 са. По думите му районът е вторият най-богат на пещери в България след Карлуковския. „За три от всички над 250 картирани пещери е известно, че има прелетни колонии – Иванова вода, Гаргина дупка и Добростански бисер, която в момента ОП „Туризъм“ ще стопанисва. За да не се смущава зимния сън на тези малки обитатели, влизането е пещерата е забранено през периода от 31 декември до 31 март. През тези месеци пещерата е затворена за посещения. Влизането в пещерата става през туристическия център , построен на нейния вход“, каза Димитър Кирков. Той посочи, че „Добростански бисер“ е единствената социализирана и пригодена за посетители пещера. „За момента нямаме планове за социализация на други пещери в района“, коментира Кирков.\r\nТони МИХАЙЛОВ", "date": "2018.04.28", "title": "Димитър Кирков, ОП „Туризъм“ – Асеновград: Пещерата „Ахметьова дупка“ е кръстена на името на турчин, който е бил хвърлен в нея заради това, че помагал на българи"}
{"url": "http://www.focus-news.net/news/2018/04/28/2516185/predstoyashti-sabitiya-v-stranata-za-29-april-agentsiya-fokus.html", "text": "***\r\nОт 14.00 часа в читалище „Иван Вазов“ вицепрезидентът Илияна Йотова ще присъства на VI Национален младежки конкурс за популярна песен „Петнадесет лалета“.\r\n***\r\nВ 08.00 часа в зала „22 септември“ ще се състои фестивала „Здравей здраве“.\r\n***\r\nНа пътя за село Делвино през деня ще се проведе втори кръг от Национален шампионат по Планинско изкачване „Благоевград- 2018“.\r\n***\r\nВ 11.00 часа в „Акве Калиде“ ще бъде представен танцовият спектакъл „Тела и движение“. \r\n***\r\nПо повод 142 г. от избухването на Априлското въстание, ВМРО организира велопоход за отдаване на почит към загиналите в него. Началната точка е Слънчевия часовник (входа на Морска градина) – 10.30 часа. От 11.00 часа всички участници във велопохода ще потеглят към Морската градина в посока бюст-паметника на Георги Бенковски за поднасяне на цветя и венци. В 13.30 часа всички участници във велопохода ще тръгнат към начална точка на похода по пътя, по който са дошли.\r\n***\r\nОт 9.00 часа в храм „Успение Богородично“ в град Велинград в Неделята на Разслабления архиерейска света Литургия ще оглави Негово Преосвещенство Константийския епископ Яков.\r\n***\r\nОт 10.00 часа в НЧ „Развитие 1869” – Враца, над 350 танцьори и певци от 19 читалища в община Враца ще покажат своите талантливи изпълнения в XXIII издание на Общинския пролетен празник. \r\n*** \r\nВ НЧ „Напредък-1869“ продължава Първият национален танцов конкурс „Танцова въртележка”.\r\n*** \r\nОт 10.00 и от 11.30 часа на Стадион „Захарни заводи”ще се проведе среща от първенството на футбол 7 и футбол между ФК „Долна Оряховица” град Долна Оряховица – ФК „Изгрев 93“ село Царевец .\r\n***\r\nОт 11.00 часа в Държавен куклен театър „Дора Габе“ ще се играе кукленият спектакъл „Пинокио“.\r\n***\r\nОт 9.00 часа в храм „Успение Богородично“ в Ихтиман архиерейска света Литургия ще оглави Негово Преосвещенство Белоградчишкия епископ Поликарп, викарий на Софийския митрополит.\r\n***\r\nВ 08.00 часа на пл. „Централен“ ще бъде даден старт на Маратон „Пловдив“ 2018. Награждаването на победителите ще бъде от 13.00 часа на площада.\r\n***\r\nОт 13.00 часа в регионалната библиотека „Любен Каравелов“ ще се състои кръгла маса на тема „140 години от Освобождението на България от османско иго“. \r\n*** \r\nВ салона на НЧ „Възраждане – 1908“ в село Българско Сливово ще с епроведе регионален фолклорен фестивал „От Лазарица до Гергьовден“.\r\n***\r\nОт 11.00 часа в Кукления театър ще бъде представен мюзикълът „Вълкът и седемте козлета“. \r\n***\r\nОт 11.00 часа на сцената на площад \"Свобода\" в Хасково ще се проведе Концерт на НМУ \"Проф. Панчо Владигеров\".\r\n***\r\nОт 10.00 часа в Н.Ч. „Д. Войников“ ще се състои церемонията за връчването на наградите на победителите в XXVI Национален конкурс за изпълнение на унгарска и българска литература.", "date": "2018.04.28", "title": "Предстоящи събития в страната за 29 април (Агенция „Фокус“)"}
{"url": "http://www.focus-news.net/news/2018/04/28/2515969/predstoyashti-sabitiya-v-stranata-za-28-april-agentsiya-fokus.html", "text": "***\r\nОт 14.00 часа на „Дондуков“ 2 президентът Румен Радев ще проведе среща с генералния секретар на Организацията за икономическо сътрудничество и развитие Анхел Гурия. След срещата Румен Радев и Анхел Гурия ще направят изявления за медиите.\r\n***\r\nОт 13.00 часа в читалище „Яна Лъскова – 1905“ вицепрезидентът Илияна Йотова ще участва в откриването на IX Национална среща-инициатива „Завръщане към корените“ на потомците на бежанци от Одринска и Беломорска Тракия и Мала Азия. Вицепрезидентът ще връчи награди на отличените участници в конкурс за есе на тема „Завръщане към корените. Родовата памет е жива“. По-рано Илияна Йотова ще се включи в литийно шествие от пристанище Несебър до църквата „Свето Успение Богородично“. \r\n***\r\nВ 7.25 часа от Централна жп гара ще замине сутрешният пътнически влак за Драгоман, с който „БДЖ-Пътнически превози” ЕООД ще осигури безплатен превоз за велосипедите на участниците в ежегодното състезание „Байк и Рън за Чепън”. В 17.44 часа от Драгоман за София ще потегли бързият влак, който ще превози учаснтиците обратно за столицата. \r\n***\r\nОт 9.30 часа в хотел „Хилтън“ в зала „Мусала 1“ ще се проведе офицалното откриване на Съвета на Алианса на либералите и демократите в Европа (АЛДЕ). \r\n***\r\nВ 9.30 на националната футболна база в Бояна ще започне футболният турнир “Ambassadors“ League. В него ще вземе участие и отбор от 7 служители на МВнР. \r\n***\r\nОт 10.00 часа в Технологично училище „Електронни системи“ (ТУЕС) към Технически университет – София (ул. „Владимир Пашов“ №2, ж.к. „Младост“ 1, в района на МБАЛ „Св. Анна“) ще се проведе първото изложение на ученически проекти в областта на компютърните мрежи, софтуера, вградените микрокомпютърни системи и роботиката – ТУЕС Фест.\r\n***\r\nОт 10.00 часа в конферентна зала № 2 на парк-хотел „Витоша“ ще се проведе VIII Научна Конференция на Велик Приорат България.\r\n***\r\nОт 10.00-10.15 часа във Физическият факултет на Софийския университет „Св. Климент Охридски“ (бул. „Джеймс Баучър“ 5 ,) ще се състои традиционният Ден на отворените врати. \r\n***\r\nОт 10.30 часа в Южния парк ще се проведе благотворително бягане. \r\n***\r\nОт 10.30 часа в Министерството на външните работи ще бъде открит турнир по шахмат за дипломати за Купата на министъра на външните работи. Вицепремиерът Екатерина Захариева ще връчи купата на победителя в турнира в 16.00 часа. \r\n***\r\nОт 11.00 часа в Центъра за култура и дебат „Червената къща Андрей Николов” ще се проведе пърформативната дискусия „Фестивал за 1 000 и за 1 000 000 евро”.\r\n***\r\nОт 12.00 часа в района на водоема, разположен непосредствено до село Негован, Район „Нови Искър“ ще се проведе историческа възстановка „Дравска епопея-06.III.1945”. \r\n***\r\nОт 13.30 часа пред Светия синод ще се проведе протестна акция, организирана от Българския вегански съюз. \r\n***\r\nОт 15.00 часа в НДК на ет. 4 ще се проведе демонстрация с български грънчари в рамките на проект „Улицата на занаятите – Песента на колелетата“, част от културната програма на Българското председателство на Съвета на ЕС. \r\n***\r\nОт 15.00 часа в театър „Азарян“ ще се проведе движенческият пърформанс „Голем“. \r\n***\r\nОт 18.30 часа в кино „Одеон“ ще се проведе заключителната церемония на петото издание на Международен студентски филмов фестивал „Нова вълна“.\r\n***\r\nОт 19.00 часа на ул. \"Георги С. Раковски\" 44 ще се проведе благотворителен импровизиран театър с участието на публиката.\r\n***\r\nОт 19.00 часа в Театър „Азарян“ ще се проведе спектакълът „Кралят Елен“. \r\n***\r\nОт 20.00 часа в театър „Азарян“ ще се проведе съвременен танц и пърформанс “Shamebox”.\r\n***\r\nОт 21.00 часа в Planet Club Sofia ще се проведе състезанието „Challenge The Star“ („Предизвикай Звездата!“). \r\n***\r\nВ 09.30 часа в спортна зала „Асеновец” ще се проведе турнир по спортни танци за формации, солови изпълнения и двойки. Събитието е по повод Световния ден на танца – 29 април.\r\n***\r\nОт 8.00 часа в зала „22 септември“ ще се проведе фестивалът „Здравей здраве“. \r\n***\r\nОт 10.30 часа пред Ларго Мол ще се проведе официалното откриване на втория кръг от Националния шампионат по планинско изкачване „Благоевград – 2018“. \r\n***\r\nОт 17.00 часа в Драматичен театър „Адриана Будевска“ ще се състои предпремиерата на филма „Разореният Ага“, а от 19.00 часа премиерната прожекция на филма „Чинара“. Филмите са част от фестивала „Дни на Турското кино в България, организиран от Културно Информационен Отдел при Посолство на Република Турция, под патронажа на Н. Пр. Д-р. Хасан Улусой – Посланик на Република Турция в България и с изключителното съдействие на Министерство на Културата и Туризма на Република Турция. \r\n***\r\nОт 17.00 часа ще се проведе пресконференция в сградата на читалище \"Просвета -1914\" по повод СТРАНДЖА ЙЪЛДЪЗ ФЕСТ. Той ще се състои през уикендите на 2 последователни седмици: на 28 и 29 април в гр. Малко Търново, а на 5 и 6 май, 2018г. в гр. Къркларели – не отразяваме\r\n***\r\nОт 19.00 часа на открита сцена в  Експоцентър „Флора“ ще се състои концерт „Константин Костов трио“. \r\n***\r\nОт 10.00 часа в местността Речка ще се проведе Общинският пролетен спортно-туристически празник „Леденика 2018“. \r\n***\r\nОт 9.00 часа от Владишкия мост в кв. „Асенов“ ще започне поход до хижа „Божур“, който е част от кампанията „Движи се и победи“. \r\n*** \r\nОт 10.00 часа в ДКС „Васил Левски“ ще се проведе Осми национален фолклорен фестивал за любителски фолклорни клубове „Болярско надиграване“. \r\n*** \r\nОт 11.00 часа в салон на НЧ „Искра“ Театър „Весел“ ще представи „Житената питка“ – детски куклен спектакъл, представен от ДКТ град Търговище.\r\n*** \r\nОт 17.00 часа в конферентна залана  Изложбени зали „Рафаел Михайлов“ ще бъде изнесена публична дискусия на тема „Пътят на Кундалини – от Бога до човека и от човека до Бога“. \r\n*** \r\nОт 18.30 часа в НЧ „Искра“ ще бъде представена премиера на постановката на Театрално студио „Усмивка“ „Бабо Мишке“. \r\n*** \r\nОт 10.00 часа в НЧ „Нива – 1898“ в село Балван ще се проведе Общински празник на народното песенно изкуство „Сладкопойна чучулига“. \r\n***  \r\nОт 9.00 часа в НЧ „Напредък-1869“ ще се проведе Първи национален танцов конкурс „Танцова въртележка”. \r\n***\r\nОт 9.00 часа в Младежкия център в Концертна зала ще се проведе Областен фестивал на руската песен, танц и поезия „Пусть всегда будет солнце”.\r\n***\r\nОт 9.30 часа край Драгоман ще се състои Международно състезание за планинско бягане и колоездене \"Байк и Рън за Чепън\" 2018 г. \r\n***  \r\nОт 10.30 часа в градския парк \" Кирил Ракаров\" ще бъде открит Петият празник на яйцето.\r\n***\r\nОт 10.00 часа ще започне традиционната кампания за пролетно почистване на междублоковите пространства, тротоари и улични платна в населените места. Всички желаещи да се включат в мероприятието, могат да получат чували, ръкавици и маски в сградата на Община Перник, ет. 13, ст. 5 - Християн Алексов (отдел \"Екология\").\r\n***\r\nВ 11.30 часа на пл. „Кракра“ ще се проведе фолклорното надиграване за любителски клубове „Приятели чрез танца”, организирано от Общината и танцова къща “Приятели чрез танца” към сдружение „Дай, бабо, огънче!“\r\n***\r\nОт 10.30 часа от пл. „Съединение“ ще бъде даден официалният старт на „Велосезон 2018“. \r\n***\r\nОт 14.00 часа в Младежкия център-Пловдив ще се проведе лекция „Говори - запали ги“ с Веси Господинова. \r\n***\r\nОт 19.00 часа в Международна балетна гала Опера-Пловдив ще представи новите попълнения на балетната си трупа. \r\n***\r\nОт 10.30 часа в Русенски университет „Ангел Кънчев“ в зала 2Г.204 (ул. Студентска“ 8) ще се проведе третото издание на технологичната конференция MUFFIN Conference Ruse 2018.\r\n***\r\nОт 14.00 часа в зала „Русе“ на Историческия музей ще бъде открита филателната изложба „Светите Братя Кирил и Методий – Всесловенски просветители“ на Музея на македонската борба в Скопие. \r\n***  \r\nВ Свищов ще се проведе IV Национален преглед на ученическите духови  и фанфарни оркестри и мажоретни състави. \r\n***\r\nОт 10.00 часа на разклона за с. Мечкарево ще се проведе официалното откриване на най-голямото Национално изложение по животновъдство. Приветствия ще направят министърът на земеделието, храните и горите Румен Порожанов и председателят на Комисията по земеделие и храни Десислава Танева. От 11.30 часа Порожанов ще даде пресконференция. \r\n***\r\nОт 11.00 часа в хотел „РИУ Хелиос Парадайз“ ще се проведе форумът „Храни и напитки за туризма и съпътстваща индустрия“. \r\n***\r\nОт 11.00 часа в РБ „Захарий Княжески“ ще се състои галаконцерт на Кралския балет на Ковън Гардън. \r\n***\r\nОт 19.00 часа в Къщата на архитекта ще се проведе Международният ден на джаза с Музикален форум JAZZ НА ДВОРА. \r\n*** \r\nОт 10.00 часа в НЧ „Д.Войников“ в XXVI Национален конкурс за изпълнение на унгарска и българска литература от 10 ч. ще се представят учениците и непрофесионалистите, от 14.00 часа студентите от ВУЗ по изкуствата, а от 17.00 часа  артистите професионалисти. \r\n*** \r\nОт 10.00 часа в СУ „Сава Доброплодни“ близо 50 формации – клубове по интереси и групи за преодоляване на обучителни затруднения ще представят резултатите от своята работа.\r\n***\r\nОт 11.00 часа в Градския парк ще бъде представен характерният за Одринска Тракия обичай „Хъдърлез“ („Какава“).", "date": "2018.04.28", "title": "Предстоящи събития в страната за 28 април (Агенция „Фокус“)"}
{"url": "http://www.focus-news.net/news/2018/04/28/2516177/tass-rusiya-turtsiya-i-iran-iskat-barzo-razsledvane-na-predpolagaemata-himicheska-ataka-v-siriya.html", "text": "Русия, Турция и Иран поискаха от Организацията за забрана на химическите оръжия (ОЗХО) бързо разследване на слуховете за химическа атака в Сирия, се казва в съвместно изявление на външните министри на трите държави направено на среща в Москва от 28 април, цитирано от ТАСС.\r\nВ изявлението се казва, че външните министри „строго осъждат използването на химически оръжия в Сирия и настояха, всички доклади по този казус да бъдат разследвани бързо и професионално в пълно съгласие с Конвенцията за забрана на развитието, производството, съхраняването и употребата на химически оръжия от страна на ОЗХО като основната международна компетентна институция за установяване на употреба на химическия оръжия.“ Йонислав Дочев", "date": "2018.04.28", "title": "ТАСС: Русия, Турция и Иран искат бързо разследване на предполагаемата химическа атака в Сирия"}
{"url": "http://www.focus-news.net/news/2018/04/28/2515970/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп обяви, че разследването на възможните връзки между неговия предизборен щаб и Русия „трябва да бъде прекратено веднага“, след като републиканците от Конгреса публикуваха доклад, в който доказват, че не е имало подобни отношения, пише The Hill.\r\n„Пълен лов на вещици! Трябва да бъде прекратен веднага!“, написа Тръмп на профила си в социалната мрежа „Туитър“ след като конгресмените-републиканци от комисията по разузнаване публикуваха окончателния си доклад относно предполагаемата руска намеса.\r\nВ него се подчертава, че не е открито „никакво доказателство, че предизборният щаб на Тръмп е бил във връзка, координация или конспирация с руското правителство“. Но същевременно в документа предизборната кампания е критикувана за лоша прецента и за зле преценени действия по отношение на свързани с Русия личности. \r\n*** Лидерите на Северна и на Южна Корея обявиха след историческата си среща на високо равнище, че никога няма да повторят старите си грешки и че ще проведат ядрено разоръжаване на Корейския полуостров, пише японският „Майничи Шимбун“.\r\n„Това бележи началната точка на нашето движение към пълно ядрено разоръжаване на Корейския полуостров. Ние никога няма да се върнем назад“, заяви южнокорейският президент Мун Джей-ин пред репортери по време на съвместна със севернокорейския лидер Ким Чен-ун. „Ще се стремим да избягваме повтарянето на злощастната история на миналите споразумения между Севера и Юга“, на свой ред коментира севернокорейският лидер Ким Чен-ун.\r\nСлед издаването на съвместната декларация на 27 април източник, близък южнокорейското президентство заяви, че „има отговорности и роли, които трябва да изпълним в процеса на ядрено разоръжаване“. Остават още въпроси дали двете Кореи могат да убедят Съединените щати и Китай да подкрепят подписване на мирно споразумение-\r\n„Дори ако Югът и Севера изградят смислена, тя няма да има смисъл, преди провеждането на скорошната среща на Ким Чен-ун и президента на САЩ Доналд Тръмп“, смята източникът от южнокорейското президентство. \r\n*** Правителството на Китай обяви, че историческата среща на високо равнище между лидерите на двете корейски държави е важна крачка към дълготраен мир и стабилност на Корейския полуостров, пише  South China Morning Post.\r\nПрессекретарят на китайското външно министерство Хуа Чунин даде оценка след срещата между севернокорейския лидер Ким Чен-ун и президента на Южна Корея Мун-Джей ин. \r\n„Бедствията не могат да разделят истинските братя и само усмивка е необходима омразата между тях да се разпръсне“, заяви Хуа Чунин.\r\n„Това е исторически момент за лидерите от двете страни на границата и ние ги поздравяваме за политическото решение и смелостта“, допълни тя.\r\n*** Основната опозиционна Партия на свободата на Южна Корея осъди решенията на двете корейски държави след срещата на лидерите им  като „политически цирк в името на мира“, пише  Korea Herald.\r\nПо-рано президентът на Южна Корея Мун Джей-ин и лидерът на Северна Корея Ким-Чен ун обявиха, че ще постигнат пълното ядрено разоръжаване на полуострова и ще намалят напрежението. Председателят на Партията на свободата Хун Йо-пьо разкритикува това. „Тази среща не бе нищо повече от шоу на мира“, заяви той и разкритикува правителството „че не може да каже нищо относно това дали Северът ще си даде атомните бомби“.\r\nУправляващата Демократическа партия от друга страна обяви, че срещата е „историческо събитие, което полага път към мира и облекчава напрежението на Корейския полуостров“.\r\nМалката опозиционна партия „Барюнмирай“ призова към повече яснота по въпроса как точно ще се осъществи ядреното разоръжаване. „Сега е важно как ще въплътим това на практика“, заяви прессекретарят на партията Ким Чол-кун. \r\nПартията на демокрацията и мира и Партията на справедливостта приветстваха резултатите от срещата.\r\n„Приветстваме историческото споразумение и смелите действия на лидерите на двете Кореи, както и планираната среща на високо равнище между Пхенян и Вашингтон“, съобщи прессекретарят на Партията на демокрацията и мира Чой Кюн-хван. На свой ред председателят на Партията на справедливостта Чой Сьок призова президентът на САЩ Доналд Тръмп „активно да се присъедини към мира“.", "date": "2018.04.28", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/28/2515971/afp-izraelskiyat-ministar-na-otbranata-naricha-rusiya-mnogo-pragmatichen-igrach-v-siriya.html", "text": "Израелският министър на отбраната Авигдор Либерман нарича Русия „много прагматичен“ играч в Сирия по време на визитата си във Вашингтон, предава AFP.\r\nИзраел не е притеснен от руското военно присъствие в съседна Сирия, защото Москва е „прагматичен играч“, с който могат да се постигат договорености, смята Либерман.\r\n„Важното е да разберем, че руснаците са много прагматични играчи“, заявява израелският министър на отбраната по време на дискусията за съюза между Русия, Сирия и Иран във Вашингтонския институт за близкоизточна политика.\r\n„В края на краищата те са разумни хора. Възможно е да се постигат договорености с тях и ние разбираме техният интерес“, казва говорещият руски Либерман, който е израснал в бившия Съветски съюз .\r\n„Техният интерес е много различен от нашия, но ние уважаваме техните приоритети. Опитваме са да избягваме директни съприкосновения и проблеми“, продължава той.\r\nВъпреки,че Израел настоява, че не участва в гражданската война в Сирия, израелските военни са извършвали десетки удари по позиции на правителството в Сирия, като на прицел са били военни конвои, които са идвали от Иран и са били предназначени за „Хизбула“ – ливанска шиитска групировка, която често атакува Израел. Юлиян Марков", "date": "2018.04.28", "title": "AFP: Израелският министър на отбраната нарича Русия „много прагматичен“ играч в Сирия"}
{"url": "http://www.focus-news.net/news/2018/04/28/2515974/afp-mayk-pompeo-vizira-germaniya-govoreyki-za-povishavane-na-voennite-razhodi-na-stranite-chlenki.html", "text": "Новоизбраният държавен секретар на САЩ  Майк Помпео визира Германия, говорейки за повишаване на военните разходи на страните-членки на срещата на външните министри от Алианса в Брюксел, предава AFP.\r\nТвърдението, че някои съюзници, включително европейския финансов гигант Германия не работят активно за да постигнат целите за финансовите разходи за отбрана, е повтаряно многократно от американския президент Доналд Тръмп.\r\nНа въпрос дали Германия прави достатъчно за постигане на целта Помпео отговаря кратко: „Не. Те трябва да изпълнят целите, за които е постигнато съгласие“.\r\n„Европейските държави трябва да поемат своите отговорности за собствената им сигурност и да обяснят на своите граждани, защо е изключително важно да се направят финансовите разходи за отбрана“, заявява Майк Помпео пред репортери.   Юлиян Марков", "date": "2018.04.28", "title": "AFP: Майк Помпео визира Германия, говорейки за повишаване на военните разходи на страните-членки"}
{"url": "http://www.focus-news.net/news/2018/04/28/2515976/the-independent-oon-obvinyava-britanskite-politseyski-i-razsledvashti-sluzhbi-v-rasizam.html", "text": "ООН обвинява британските полицейски и разследващи служби в расизъм, пише британският The Independent.\r\nМинистерството на вътрешните работи на Великобритания е подложено на критики, след като ООН изразява сериозна загриженост на непропорционалния брой на  починали задържани чернокожи или представители на етнически малцинства.\r\n„Смъртните случаи затвърждават усещането за структурен расизъм, превишаване на полицейските права и криминализация на хората от африкански произход или други малцинства в Обединеното кралство“, заявяват експерти от панела за човешки права.\r\nТе обвиняват властите, че не разследват достатъчно  полицейските служители, замесени в смъртните случай, което води до липса на отговорност и „отказ от адекватно възмездие и обезщетение на семействата на жертвите\".  Юлиян Марков", "date": "2018.04.28", "title": "The Independent: ООН обвинява британските полицейски и разследващи служби в расизъм"}
{"url": "http://www.focus-news.net/news/2018/04/28/2515978/ministar-nikolina-angelkova-uveri-che-zabranata-za-pushene-na-obshtestveni-mesta-ne-vodi-do-namalyavane-na-turistite-obzor.html", "text": "Забраната за пушене на обществени места не води до намаляване на туристите, а напротив - те се увеличават устойчиво всяка година. Това заяви в парламента министърът на туризма Николина Ангелкова. Тя изтъкна, че всяка година туристите се увеличават устойчиво, а данните показват, че и тази година намаление няма да има. Над 25% е ръстът на чуждестранните туристи за последните 2 години. Миналата година тези туристи са над 8.9 млн. Тази година министерството очаква ръст от над 10%. Предложението да се върне старият режим и да се разреши пушенето в обособени помещения дойде от НФСБ. Коалиционните партньори на „Обединени патриоти“ ГЕРБ обаче обявиха, че няма да подкрепят връщането на старите правила. На този етап от министерството не е направен анализ как ще се отрази върху бранша евентуално връщане на пушенето на обществени места. Министър Ангелкова заяви, че забраната за пушене, действаща в момента, не влияе върху ръста на туристите или посещаемостта. По думите й ако се стигне до законодателна инициатива в тази посока, то тя трябва да се обсъди максимално широко, със всички заинтересовани лица и да се направи оценка на въздействието.\r\nПо повод мерките на министерството срещу шума по летните ни курорти, Николина Ангелкова уточни, че голяма част от работодателите вече правят необходимата реновация, за да отговарят на изискванията. „Надявам се, че това лято няма да има проблеми. Със сигурност има изключително засилени проверки, както по отношение на това, за което отговаря Министерството на туризма, така и от всички други контролни органи“, заяви тя. Както всяка година преди началото на сезона министерството ще се срещне с работодателите във Варна и Бургас. От 1 юни започват проверките на преместваемите обекти по летните курорти. Началото им съвпада и със официалния старт на летния сезон.\r\nБиляна ИВАНОВА", "date": "2018.04.28", "title": "Министър Николина Ангелкова увери, че забраната за пушене на обществени места не води до намаляване на туристите (ОБЗОР)"}
{"url": "http://www.focus-news.net/news/2018/04/28/2516181/dzhordzh-robartsan-nyama-nachin-makedoniya-da-vleze-v-nato-bez-da-bade-postignato-reshenie-za-imeto.html", "text": "Няма начин Македония да влезе в НАТО без да бъде постигнат консенсус за името, заяви бившият шеф на Алианса Джордж Робъртсън, цитиран от „24 Вести“ (Македония).\r\nПреди срещата на върха в НАТО през юли, Робъртсън припомни че изходът от преговорите зависи и от двете страни и е в интерес, както на Западните Балкани, така и на Европа. Все пак, той изрази мнение, че проблемът трябва да бъде решен между Скопие и Анкара без вмешателство отвън.\r\n„Преговорите се водят зад затворени врати, ние не сме осведомени за тях, но в интерес на Гърция е, а и на Македония разбира се, да се постигне компромис, който ще позволи на Македония да върви по пътя към членство в НАТО. Все пак, нашата задача не е да преговаряме или да се бъркаме във вътрешната или външната политика на страната“, заяви Робъртсън. Йонислав Дочев", "date": "2018.04.28", "title": "Джордж Робъртсън: Няма начин Македония да влезе в НАТО без да бъде постигнато решение за името"}
{"url": "http://www.focus-news.net/news/2018/04/28/2515977/daily-express-bivsh-amerikanski-poslanik-razkriva-istinskite-prichini-za-sreshtata-mezhdu-liderite-na-dvete-korei.html", "text": "Бившият американски посланик Бил Ричардсън разкрива истинските причини за историческата среща между лидерите на двете Кореи, пише британският Daily Express.\r\nВ интервю пред телевизионния канал  Channel  4 News, цитирано от вестника Бил Ричардсън определя севернокорейския лидер Ким Чен-ун, като „рационален“ човек, въпреки своята непредсказуемост. Според него крайната цел на Ким Чен-ун е да замени военния си арсенал за икономически субсидии от Южна Корея\r\n„Вече сме виждали това. Знам, че е имало две срещи между Северна и Южна Корея, които са завършвали разочароващо. Но аз мисля, че Ким Чен-ун има крайна цел.  Аз мисля, че той е рационален играч, въпреки своята непредсказуемост и някои варварски дела, които е вършил. Мисля, че той иска да изтъргува своя военен арсенал за икономически растеж , защото страната му е една от най-бедните в света. Аз мисля, че той ще иска това в замяна на унищожаването на своя ядрен арсенал, нещо, което аз мисля, че той все пак няма да направи. Ще струва страшно много, ако се постигне трайно дългосрочно споразумение със Северна Корея“, заявява бившият американски дипломат. Юлиян Марков", "date": "2018.04.28", "title": "Daily Express:  Бивш американски посланик разкрива  истинските причини за срещата между лидерите на двете Кореи"}
{"url": "http://www.focus-news.net/news/2018/04/28/2516183/tv21-makedoniya-napraven-e-golyam-napredak-v-pregovorite-za-imeto.html", "text": "Вярваме, че е направен голям напредък в преговорите за името и се надяваме, че този напредък ще се затвърди, но времето ще покаже, заяви посланикът на САЩ в Гърция Джефри Паят, предава „ТВ21“.\r\nВ интервю за гръцката „Атинска новинарска агенция“, посланикът на САЩ в Атина заяви, че американската страна подкрепя преговорите и усилията да се намери общо приемливо решение за двете страни. Той също така насърчава външните министри на Гърция и Македония, но и премиерите на двете съседки, да положат максимални усилия тридесетилетният спор да намери своето решение.\r\n „Ние силно вярваме, че е в интерес и на двете страни да решат този въпрос, а също така признаваме, че единственото устойчиво решение ще бъде това, което е подкрепено от демократично избраните парламенти на двете страни“, заяви Паят. Йонислав Дочев", "date": "2018.04.28", "title": "„ТВ21“ (Македония): Направен е голям напредък в преговорите за името"}
{"url": "http://www.focus-news.net/news/2018/04/28/2515980/mikrobus-s-balgarski-turisti-se-obarna-v-sarbiya-obzor.html", "text": "Микробус с български туристи се обърна в Р Сърбия на автомагистрала Ниш-Белград. Вследствие на катастрофата трима български граждани са настанени в болница, като нито един от тях не е с опасност за живота. Инцидентът стана към 9.15 часа. Микробусът е собственост на бургаската фирма „Евелин-Р“, пътуващ за Босна и Херцеговина. В него са пътували 19 души - 17 пътници и двама шофьори. Вследствие на инцидента са пострадали 13 от пътниците. Всички те са били приети в Общата болница в Чуприя и им е оказана медицинска помощ. След направени прегледи 10 от тях са изписани, а други трима остават в ортопедичното отделение. В Чуприя пристигна друг автобус на фирмата, който превози останалите 16 българи. Българският посланик в Белград Радко Влайков е посетил нашите сънародници в болницата, а консулът Георги Христов бе там и е в контакт с тях и с лекуващия ги екип. \r\nМинистерството на туризма направи проверка на фирмата-превозвач. ЕВЕЛИН Р ЕООД е с адрес на дейност Бургас, представлявана от Евелина Димитрова Пулева. Проверка на Министерството на туризма в Националния туристически регистър показа, че фирмата е лицензирана за туроператорска и турагентска дейност от юли 2006 г. и има валидна застраховка до 08.01.2019 г. Министерството на туризма е в постоянна връзка с българското МВнР и следи ситуацията с пострадалите.", "date": "2018.04.28", "title": "Микробус с български туристи се обърна в Сърбия (ОБЗОР)"}
{"url": "http://www.focus-news.net/news/2018/04/28/2515981/sport-v-mach-ot-32-ya-krag-na-germanskata-bundesliga-hofenhaym-pobedi-hanover-s-31.html", "text": "Футбол: В мач от 32-я кръг на германската Бундеслига Хофенхайм победи Хановер с 3:1. Головете отбелязаха  Андрей Крамарич за домакините, който реализира хеттрик и Кенан Караман за гостите от Хановер. След победата Хофенхайм се изкачи на четвъртото място, като измести Байер Леверкузен, но с мач повече. Гостите от Хановер запазват 13-то си място и са на 6 точки от зоната за изпадане.", "date": "2018.04.28", "title": "Спорт: В мач от 32-я кръг на германската Бундеслига Хофенхайм победи Хановер с 3:1"}
{"url": "http://www.focus-news.net/news/2018/04/28/2515983/sport-vodachat-v-svetovnata-ranglista-rafael-nadal-pobedi-slovaka-martin-klizhan-na-turnira-v-barselona.html", "text": "Тенис: Водачът в световната ранглиста Рафаел Надал победи словака Мартин Клижан, който е номер 140 в класацията на ATP, но сензационно отстрани Новак Джокович във втория кръг на турнира в Барселона.  Испанецът победи с 2:0 сета за час и 47 минути с 6:0 и 7:5. На полуфинала Надал ще срещне  десетия в ранглистата белгиец Давид Гофен, който на четвъртфиналите победи друг испанец  - Роберто Баутиста-Агут.", "date": "2018.04.28", "title": "Спорт: Водачът в световната ранглиста Рафаел Надал победи словака Мартин Клижан на турнира в Барселона"}
{"url": "http://www.focus-news.net/news/2018/04/28/2516179/reuters-blizkoiztochnata-obikolna-na-noviya-darzhaven-sekretar-mayk-pompeo-zapochna-v-riyad.html", "text": "Новият държавен секретар на САЩ Майк Помпео пристигна в Саудитска Арабия в събота, където ще бъде първата спирка от набързо уредената му обиколка в Близкия Изток, която цели уреждане на ядрената сделка с Иран и преразглеждане на ролята на САЩ в Сирия, пише Reuters.\r\nПредставител на Държавния департамент заяви, че визитите в Саудитска Арабия, Израел и Йордания са насочени и към изковаването на по-здрави връзки с важните американски съюзници в Близкия Изток.\r\nПомпео заяви в петък, че ще обсъжда бъдещето на ядрената сделка с Иран в своите разговори.\r\nВ Рияд, Майк Помпео беше посрещнат на летището от външния министър на Саудитска Арабия Адел Ал-Джубейр. Очаква се Помпео да се срещне с престолонаследника Принц Мохамед бин Салман и Крал Салман по време на визитата си. Йонислав Дочев", "date": "2018.04.28", "title": "Reuters: Близкоизточната обиколна на новия държавен секретар Майк Помпео започна в Рияд"}
{"url": "http://www.focus-news.net/news/2018/04/28/2515982/sport-v-mach-ot-35-ya-krag-na-ispanskata-liga-otborat-na-levante-pobedi-sevilya-s-21.html", "text": "Футбол:  В мач от 35-я кръг на испанската Лига отборът на Леванте победи Севиля с 2:1. Головете отбелязаха Роджър Марти и Хосе Моралес, който асистира и за първия гол. За гостите от Севиля точен бе Карлос Фернандес. След победата Леванте се придвижи с едно място напред и зае 16-то място , но  с мач повече от Еспаньол. След загубата Севиля, която заема седмото място във временното класиране,усложнява положението си  и рискува да загуби право за участие в турнира на Лига Европа.", "date": "2018.04.28", "title": "Спорт: В мач от 35-я кръг на испанската Лига отборът на Леванте победи Севиля с 2:1"}
{"url": "http://www.focus-news.net/news/2018/04/28/2515973/", "text": "Израел нанася въздушен удар по главното пристанище на Ивицата Газа, предава AFP.\r\nПо данни на палестинските власти няма жертви и ранени, унищожени са две лодки. Израелските военни заявяват, че са поразили  шест цели от флота на   терористичната групировка „ХАМАС“ в Ивицата Газа.\r\nПри днешните сблъсъци по граничната ограда между Израел и палестинските територии са убити трима палестинци, като Израел съобщава, че е имало масов опита за преминаване на границата. Повече от 300 души са пострадали от наранявания или използването на сълзотворен газ. Юлиян Марков", "date": "2018.04.28", "title": "AFP: Израел нанася въздушен удар по главното пристанище на Ивицата Газа"}
{"url": "http://www.focus-news.net/news/2018/04/28/2515987/afp-vaorazhen-s-nozh-napadatel-ubiva-devet-detsa-v-kitay.html", "text": "Въоръжен с нож нападател убива девет деца в Китай, предава AFP.\r\nПри нападението са убити седем момичета и две момчета, а още десет деца са ранени след като 28-годишен, въоръжен с нож е нападнал децата, когато са се прибирали от училище в Северен Китай, окръг Мижи. Ранените деца са настанени в болница.\r\nАрестуваният мъж е признал, че като дете е бил тормозен в същото училище, в което са учили децата, въоръжил се е с нож и е решил да убива. Юлиян Марков", "date": "2018.04.28", "title": "АFP: Въоръжен с нож нападател убива девет деца в Китай"}
{"url": "http://www.focus-news.net/news/2018/04/28/2515985/idva-krayat-na-dvoyniya-standart-pri-hranite-obzor.html", "text": "Страната ни настоява за промени в европейското законодателство, които изрично да забранят двойните стандарти при храните, както и създаването на единен европейски орган, който да осъществява контрол и да санкционира нарушителите. Това стана ясно по време на брифинг, на който омбудсманът Мая Манолова и министърът на българското Председателство на Съвета на ЕС Лиляна Павлова представиха разяснения за предстоящата конференция „Двойният стандарт при храните в ЕС – да сложим проблема на масата“, която ще се проведе на 30 април в София. „Горда съм, защото именно от София, в рамките на председателството на България ще прозвучи толкова важното послание към всички граждани на Европа – идва краят на двойния стандарт и храните“, посочи в изказването си омбудсманът Мая Манолова. Общественият посредник подчерта, че националният вкус трябва да бъде изключен като критерий за оценка, когато става дума за продукти от една и съща марка, но с различно качество. Мая Манолова подчерта, че този проблем би могъл да бъде решен единствено със законодателни промени и призова националните органи на държавите да имат достатъчно смелост, за да застанат срещу могъщите транснационални компании. Тя увери, че усилията ѝ в тази посока няма да спрат, за да не се допусне проблемът да бъде приглушен с палеативни мерки. „Всички сме наясно, че тази битка не е просто битка за поредни промени в европейското законодателство. Това е битка за справедливост, битка за доверието на гражданите в ЕС”, завърши изказването си Мая Манолова.\r\nОт своя страна министър Павлова коментира, че на предстоящия на 30 април форум страната ни ще постави този проблем на масата за преговори и ще предостави резултати от изследвания, с които да докаже сериозността му. \r\n„Всички българи сме достойни, равноправни европейци и не можем да бъдем третирани като второ качество потребители”, допълни още тя. Според министър Павлова данните показват няколко големи проблема – една и съща стока да се продава с голяма разлика в цената в различните държави, както и различното съдържание в храните. \r\nИван ЛАЗАРОВ", "date": "2018.04.28", "title": "Идва краят на двойния стандарт при храните (ОБЗОР)"}
{"url": "http://www.focus-news.net/news/2018/04/28/2515986/bsp-vnese-iskane-za-ostavkata-na-emil-hristov-kato-zam-predsedatel-na-parlamenta-ot-gerb-go-podkrepiha-obzor.html", "text": "ПГ на БСП внесе в деловодството искане за оставката на Емил Христов като зам.-председател на парламента. Казусът с оставката му започна със скандал между управляващи и опозиция в началото на четвъртата сесия на 44-тото Народно събрание на 19 април. Повод стана решението да не се допуснат в парламента протестиращи хора с увреждания с тениски с надпис „Системата ни убива“. Тогава от БСП заявиха, че ГЕРБ не допускат протестиращите в парламента, защото са против системата им на управление. Лидерът на левицата Корнелия Нинова излезе сред протестиращите, а на входа на парламента се стигна до словесни атаки между ГЕРБ и БСП. Още тогава левицата обяви, че ако Христов не подаде оставка сам, тя ще бъде официално поискана. От парламентарната трибуна Емил Христов се извини на протестиращите и уточни, че решението да не бъдат допуснати е взето от охраната, а не от него. \r\nДнес опозицията официално внесе в деловодството искането за оставката на Христов като зам.-председател на НС. Като причина зам.-председателят на ПГ на БСП Антон Кутев изтъкна, че действията на Емил Христов са поредния израз на политиката на ГЕРБ спрямо хората с увреждания. Той посочи, че БСП не е търсила подкрепата на другите партии за оставката на Христов. Внесените подписи са 80, само на депутати от левицата. Попитан как си обяснява факта, че БСП остава сама в това си искане Антон Кутев коментира: „Не мисля, че сме самотни в искането, самотни сме в подписа. А дали ще бъдем и в гласуването- ще видим тепърва“. В отговор на въпрос приема ли обяснението на Емил Христов, че не е разбрал и извинението му депутатът обясни: „Той не се извини. Приемам обяснението му, че не е разбрал, защото аз водих разговора с него. Видях, че не разбра, но няколко пъти му казах, че греши и че това, което прави е политическа грешка“.\r\nВ отговор ПГ на ГЕРБ изрази подкрепата си за Емил Христов като зам.-председател на парламента. Според депутата Тома Биков искането на оставката на Христов е пореден опит на БСП да превърне един технически проблем в политически. „Емил Христов поднесе извиненията си на хората, на които беше причинено неудобство. На БСП няма защо да се извиняваме“, коментира Тома Биков. Въпросът за оставката на Христов не е коментиран в коалицията с „Обединени патриоти“. В отговор на въпрос изразил ли е готовност Емил Христов да подаде оставка той уточни: „Няма защо да изразява готовност. Това е политическо решение на ПГ, както издигането му за зам.-председател на парламента“. По думите на Биков провокациите на БСП в деня на протеста на хората с увреждания са организирани след рожден ден, а част от тях току що бяха станали от масата. \r\nБиляна ИВАНОВА", "date": "2018.04.28", "title": "БСП внесе искане за оставката на Емил Христов като зам.-председател на парламента - от ГЕРБ го подкрепиха (ОБЗОР)"}
{"url": "http://www.focus-news.net/news/2018/04/28/2515984/angela-merkel-nikoy-ne-e-zainteresovan-ot-loshi-otnosheniya-s-rusiya-no-za-problemite-tryabva-da-se-govori.html", "text": "Никой не е заинтересован от лоши отношения с Русия, но за проблемите трябва да се говори, заявява германският канцлер Ангела Меркел на общата пресконференция с американския президент Доналд Тръмп, предава TACC.\r\n„Нито един човек не е заинтересован от това да има лоши отношения с Русия, но там където се появяват конфликти и се вършат такива неща като в Украйна, те трябва да се назовават с истинските имена“, казва Меркел.\r\nТя съобщава, че е обсъдила с Тръмп политиката на Русия, ролята й в Сирия, ситуацията в Украйна, а също и възможните последствия от американските санкции срещу Русия за Германия.   Юлиян Марков", "date": "2018.04.28", "title": "Ангела Меркел: Никой не е заинтересован от лоши отношения с Русия, но за проблемите трябва да се говори"}
{"url": "http://www.focus-news.net/news/2018/04/28/2515979/the-guardian-donald-tramp-i-angela-merkel-se-opitvat-i-ne-uspyavat-da-skriyat-razlichiyata-po-mezhdu-si.html", "text": "Американският президент Доналд Тръмп и германският канцлер Ангела Меркел се опитват и не успяват да скрият различията по между си, пише британският The Guardian.\r\nВъпреки, че двамата лидери подчертават тесните връзки между САЩ и Германия, нивото на тяхната среща рязко контрастира с разточителството по време на срещата между Доналд Тръмп и Енманюел Макрон  и езикът на тялото показва студенината между двамата.\r\nНа съвместната пресконференция Доналд Тръмп се оплака от търговския дефицит на САЩ с Европейския съюз в размер на 151 милиарда долара . \r\nВъв вторник изтича срока на временното изключване на ЕС от митата върху стоманата и алуминия, които Доналд Тръмп наложи миналия месец.\r\nПо този въпрос Ангела Меркел казва: „Президентът ще реши – това е много ясно. Ние разменихме гледни точки по сегашното състояние на отношенията и преговорите. Решението е в ръцете на президента“.\r\nВ отговор Доналд Тръмп казва: „Ние се нуждаем от реципрочни отношения, които нямаме. Работим по това и искаме да ги направим по-честни и канцлерът иска да ги направи по-честни.“  Юлиян Марков", "date": "2018.04.28", "title": "The Guardian: Доналд Тръмп и Ангела Меркел се опитват и не успяват да скрият различията по между си"}
{"url": "http://www.focus-news.net/news/2018/04/28/2515975/reuters-kandidatat-za-direktor-na-tsru-obeshta-da-ne-podnovyava-programite-za-razpiti.html", "text": "Кандидатът за директор на ЦРУ Джина Хаспъл обеща да не подновява програмите за разпити и задържане в лични разговори със сенатори преди да направи публично изявление на 9 май, предава Reuters.\r\nТези изявления идват след като Хаспъл бе обвинявана за ролята й във вече нефункциониращата програма за задържане и разпити на лица, заподозрени за връзки с „Ал Кайда“ в тайни затвори в чужбина, в които са използвани техники на разпит, определяни като мъчения.\r\nСпоред Даниел Хофман, бивш високопоставен служител на ЦРУ, който познава Хаспъл добре, смята, че тя е научила ценни уроци от критикуваната програма.\r\n„Тя има изключително ниво на познания по контратерористичните програми, включително и тази глава в нашата история. Тя е усвоила добре уроците, които е научила“, казва Хофман. Юлиян Марков", "date": "2018.04.28", "title": "Reuters: Кандидатът за директор на ЦРУ обеща да не подновява програмите за разпити"}
{"url": "http://www.focus-news.net/news/2018/04/28/2515972/voice-of-america-mayk-pompeo-razgovarya-s-turskiya-vanshen-ministar-nastoyava-za-osvobozhdavaneto-na-amerikanski-pastor.html", "text": "Новоизбраният държавен секретар на САЩ  Майк Помпео разговаря с турския външен министър, настоява за освобождаването на американски пастор, предава радио Voice of America.\r\nСъдбата на американски пастор, подсъдим в Турция е първостепенен въпрос в разговорите между Майк Помпео и турския външен министър Мевлют Чавушоглу в Брюксел по време на срещата на външните министри на страните-членки на НАТО. Пастор Ендрю Брънсън е задържан в Турция от 18 месеца по обвинения в тероризъм и шпионаж, като прокуратурата настоява за 35 години затвор.\r\nДвамата външни министри са обсъдили ситуацията в Сирия и са подчертали важността на американско-турското партньорство в района и поддържането на тесни връзки, заявява говорителят на държавния департамент Хедър Науърт.\r\n„Надграждайки върху предишните дискусии за Манбидж, двете страни потвърдиха подкрепата си за двустранния процес за намиране на общ път напред. Те също така обсъдиха решимостта на САЩ в подкрепа на турската национална сигурност“, се казва в изявлението на Науърт.  Юлиян Марков", "date": "2018.04.28", "title": "Voice of America:  Майк Помпео разговаря с турския външен министър, настоява за освобождаването на американски пастор"}
{"url": "http://www.focus-news.net/news/2018/04/28/2515988/afp-bivshiyat-prezident-na-gvatemala-koyto-slaga-kray-na-grazhdanskata-voyna-umira-na-72-godini.html", "text": "Бившият президент на Гватемала Алваро Арзу , който слага край на гражданската война умира на 72 години,предава AFP.\r\nАрзу е кмет на столицата Гватемала сити до смъртта си. Бившият президент е починал в болница след сърдечен инфаркт, който е получил, докато е играел голф.\r\nПрез декември 1996 ръководеното от него правителство и партизаните от Гватемалското национално революционно обединение подписват мирно споразумение, слагащо край на 36-годишния конфликт отнел живота на 200 хиляди души. Споразумението довежда до признаване на пълните граждански права на коренното население, което представлява 60 процента от населението на страната. Юлиян Марков", "date": "2018.04.28", "title": "AFP:  Бившият президент на Гватемала, който слага край на гражданската война умира на 72 години"}
{"url": "http://www.focus-news.net/news/2018/04/28/2515991/pregled-na-mezhdunarodnite-novini-do-6-chasa-agentsiya-fokus.html", "text": "Румънският президент Клаус  Йоханис  настоява премиерът Виорика Данчила да подаде оставка заради скандала, който се разрази около спорното решение на управляващата партия да премести румънското посолство в Израел от Тел Авив в Ерусалим.\r\n„Данчила е неподходяща за работата на премиер на Румъния, в резултат на което правителството се превръща в пасив за Румъния. За това аз публично призовавам за оставката на Данчила“, заявява Йоханис в кратко изявление.\r\nВиорика Данчила категорично отхвърля искането на президента, като казва, че „няма причина да го направи“.\r\nВ рамките на двудневната визита в Израел тази седмица премиерът на Румъния, признава, че „няма подкрепата на всички партии, както би искала“, за да премести посолството. \r\n***Словенският президент Борут Пахор заявява на срещата в Бърдо, че Брюксел не може да вкара страните от Западните Балкани в Европейския съюз, ако местните политици не го желаят.\r\n„Решението на Еврокомисията да поддържа реформите в Югоизточна Европа e с цел държавите от този регион да станат членове на ЕС. Ясно е,ч е Брюксел не може да направи повече, отколкото лидерите на държавите – кандидатки“, заявява Пахор, като добавя, че не може да се пренебрегне нито един инцидент, но с добра политическа воля могат да се решат всичките проблеми и на бъдещето да се гледа с оптимизъм.\r\n***Американският президент Доналд Тръмп може да пътува другия месец до Ерусалим , за да открие американското посолство там.\r\nПо време на пресконференцията си с германския канцлер Ангела Меркел президентът заявява: „Аз може да отида. Много съм горд от това. Ще бъде красиво. Макар да е временно, може да е за доста години“ .\r\nДоналд Тръмп има предвид решението да се извърши ремонт за 300-400 хиляди долара на съществуващото консулство в Ерусалим вместо да се похарчи един милиард за чисто нова сграда.\r\nРешението на американския президент да премести посолството на САЩ от Тел Авив в Ерусалим през февруари тази година предизвика гнева на арабите по света и най-вече на палестинците, които смятат Източен Ерусалим за столица на тяхната бъдеща държава.\r\n***Израелският министър на отбраната Авигдор Либерман нарича Русия „много прагматичен“ играч в Сирия по време на визитата си във Вашингтон.\r\nИзраел не е притеснен от руското военно присъствие в съседна Сирия, защото Москва е „прагматичен играч“, с който могат да се постигат договорености, смята Либерман.\r\n„Важното е да разберем, че руснаците са много прагматични играчи“, заявява израелският министър на отбраната по време на дискусията за съюза между Русия, Сирия и Иран във Вашингтонския институт за близкоизточна политика.\r\n„В края на краищата те са разумни хора. Възможно е да се постигат договорености с тях и ние разбираме техният интерес“, казва говорещият руски Либерман, който е израснал в бившия Съветски съюз .\r\n„Техният интерес е много различен от нашия, но ние уважаваме техните приоритети. Опитваме са да избягваме директни съприкосновения и проблеми“, продължава той.\r\nВъпреки,че Израел настоява, че не участва в гражданската война в Сирия, израелските военни са извършвали десетки удари по позиции на правителството в Сирия, като на прицел са били военни конвои, които са идвали от Иран и са били предназначени за „Хизбула“ – ливанска шиитска групировка, която често атакува Израел.\r\n***Новоизбраният държавен секретар на САЩ  Майк Помпео разговаря с турския външен министър, настоява за освобождаването на американски пастор.\r\nСъдбата на американски пастор, подсъдим в Турция е първостепенен въпрос в разговорите между Майк Помпео и турския външен министър Мевлют Чавушоглу в Брюксел по време на срещата на външните министри на страните-членки на НАТО. Пастор Ендрю Брънсън е задържан в Турция от 18 месеца по обвинения в тероризъм и шпионаж, като прокуратурата настоява за 35 години затвор.\r\nДвамата външни министри са обсъдили ситуацията в Сирия и са подчертали важността на американско-турското партньорство в района и поддържането на тесни връзки, заявява говорителят на държавния департамент Хедър Науърт.\r\n„Надграждайки върху предишните дискусии за Манбидж, двете страни потвърдиха подкрепата си за двустранния процес за намиране на общ път напред. Те също така обсъдиха решимостта на САЩ в подкрепа на турската национална сигурност“, се казва в изявлението на Науърт. \r\n***Новоизбраният държавен секретар на САЩ Майк Помпео визира Германия, говорейки за повишаване на военните разходи на страните-членки на срещата на външните министри от Алианса в Брюксел.\r\nТвърдението, че някои съюзници, включително европейския финансов гигант Германия не работят активно за да постигнат целите за финансовите разходи за отбрана, е повтаряно многократно от американския президент Доналд Тръмп.\r\nНа въпрос дали Германия прави достатъчно за постигане на целта Помпео отговаря кратко: „Не. Те трябва да изпълнят целите, за които е постигнато съгласие“.\r\n„Европейските държави трябва да поемат своите отговорности за собствената им сигурност и да обяснят на своите граждани, защо е изключително важно да се направят финансовите разходи за отбрана“, заявява Майк Помпео пред репортери. \r\n***Кандидатът за директор на ЦРУ Джина Хаспъл обеща да не подновява програмите за разпити и задържане в лични разговори със сенатори преди да направи публично изявление на 9 май.\r\nТези изявления идват след като Хаспъл бе обвинявана за ролята й във вече нефункциониращата програма за задържане и разпити на лица, заподозрени за връзки с „Ал Кайда“ в тайни затвори в чужбина, в които са използвани техники на разпит, определяни като мъчения.\r\nСпоред Даниел Хофман, бивш високопоставен служител на ЦРУ, който познава Хаспъл добре, смята, че тя е научила ценни уроци от критикуваната програма.\r\n„Тя има изключително ниво на познания по контратерористичните програми, включително и тази глава в нашата история. Тя е усвоила добре уроците, които е научила“, казва Хофман.\r\n***Американският президент Доналд Тръмп и германският канцлер Ангела Меркел се опитват и не успяват да скрият различията по между си.\r\nВъпреки, че двамата лидери подчертават тесните връзки между САЩ и Германия, нивото на тяхната среща рязко контрастира с разточителството по време на срещата между Доналд Тръмп и Енманюел Макрон  и езикът на тялото показва студенината между двамата.\r\nНа съвместната пресконференция Доналд Тръмп се оплака от търговския дефицит на САЩ с Европейския съюз в размер на 151 милиарда долара . \r\nВъв вторник изтича срока на временното изключване на ЕС от митата върху стоманата и алуминия, които Доналд Тръмп наложи миналия месец.\r\nПо този въпрос Ангела Меркел казва: „Президентът ще реши – това е много ясно. Ние разменихме гледни точки по сегашното състояние на отношенията и преговорите. Решението е в ръцете на президента“.\r\nВ отговор Доналд Тръмп казва: „Ние се нуждаем от реципрочни отношения, които нямаме. Работим по това и искаме да ги направим по-честни и канцлерът иска да ги направи по-честни.“ \r\n***Никой не е заинтересован от лоши отношения с Русия, но за проблемите трябва да се говори, заявява германският канцлер Ангела Меркел на общата пресконференция с американския президент Доналд Тръмп.\r\n„Нито един човек не е заинтересован от това да има лоши отношения с Русия, но там където се появяват конфликти и се вършат такива неща като в Украйна, те трябва да се назовават с истинските имена“, казва Меркел.\r\nТя съобщава, че е обсъдила с Тръмп политиката на Русия, ролята й в Сирия, ситуацията в Украйна, а също и възможните последствия от американските санкции срещу Русия за Германия.  \r\n***Въоръжен с нож нападател убива девет деца в Китай.\r\nПри нападението са убити седем момичета и две момчета, а още десет деца са ранени след като 28-годишен, въоръжен с нож е нападнал децата, когато са се прибирали от училище в Северен Китай, окръг Мижи. Ранените деца са настанени в болница.\r\nАрестуваният мъж е признал, че като дете е бил тормозен в същото училище, в което са учили децата, въоръжил се е с нож и е решил да убива.", "date": "2018.04.28", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/28/2515994/aktualna-patna-obstanovka.html", "text": "През нощта ще преобладава ясно време. До сутринта в отделни котловини ще се образува мъгла. Ще духа слаб източен вятър. Минималните температури ще са между 9° и 14°. На 28 април 2018 г. ще бъде предимно слънчево. Това съобщиха от пресцентъра на Агенция „Пътна инфраструктура”. В следобедните часове ще се развива купеста облачност, значителна над планините и планинските райони в Западна и Централна България. Само на отделни места ще превали и прегърми. Ще духа слаб, в източните райони до умерен вятър от изток-югоизток. Максималните температури ще са от 17-19° по морския бряг, до 30° на места в Дунавската равнина.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- \tВсички автомагистрали; \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- \tпът I-1 Благоевград-ГКПП „Кулата“;\r\n- \tпът I-4 п. в. „Коритна“-Велико Търново-Шумен;\r\n- \tпът I-5 Русе-Велико Търново;\r\n- \tпът I-8 ГКПП „Калотина“-София;\r\n- \tпът I-9 Варна-Бургас;\r\n- \tпът II-18 Околовръстен път София;\r\n- \tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пазарджик: Движение в една лента на АМ \"Тракия\" от км 92+300 до км 92+500, посока София, поради частични ремонтни дейности на пътната настилка. Затворени за движение са активната и аварийната ленти. Движението се извършва в изпреварващата лента. Срок до 28.04.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус“ от км 407+000 /Повеляново/ до км 425+500 /Варна/ се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04. 05.2018 г.\r\nАМ „Струма“: \r\nОбласти Перник и Кюстендил:\r\n- Движението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n- Движението по АМ \"Струма\" от км 30+353 до км 33+252 посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nАМ „Марица“: \r\nОбласт Хасково: Движението в участъка Любимец – Харманли от км 73+000 до км км 89+500 в посока Пловдив се осъществява в една лента поради частични ремонтни дейности на асфалтовата настилка. Движението се осъществява само в скоростната лента с повишено внимание. Да се съблюдават указанията на временната сигнализация. Срок до 17:00 часа на 30.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460  в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nВъведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\n- Движение в една лента по път Монтана – Враца в района на с. Сумер от км 120+920 до км 125+450 поради машинно подравняване на банкети и почистване на земни окопи над. Движението се регулира от сигналисти. Срок до 30.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.05.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 02.05.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nОбласт Благоевград: Движението по път I-1 /E-79/ София – Кулата в участъка от отклонение за с. Ощава до с. Ново Делчево от км 392+500 до км 426+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 29.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен: \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 04.05.2018 г.\r\nОбласт Хасково: \r\n- На път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 03.05.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Сливен: \r\n- Движението по път І-6 София-Бургас в участъка от с.Оризари до гр.Шивачево от км 355+500 до км 364+800 се осъществява с повишено внимание поради частични ремонтни дейности на асфалтовата настилка. Срок до 30. 04.18 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\nобласт Кюстендил: Движението по път І-6 Ябълково – Драгомирово в участъка от км 29+000 до км 40+860 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 30.04.2018 г.; Движението по път І-6 ГКПП Гюешево - Кюстендил от км 0+375 до км 18+000 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: \r\n- На път І-8 между разклона на с. Брягово и разклона за с. Поляново в посока Харманли от км 321+000 до км 323+700 се извършва почистване на растителност и ремонт на банкети. Движението се осъществява с повишено внимание. Да се спазват ограниченията на временната сигнализация. Срок до 01.05.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- Движението по път I-9 Варна-Сл.бряг-Бургас участък на Обход на Ахелой от км 207+726,37 до км 212+233,06 се осъществява с повишено внимание и ограничение на скоростта на движение до 50км/ч. Движението се регулира от пътни знаци. Срока до 29.04.2018 г.\r\nДвижението по път I-9 „Варна-Сл.бряг-Бургас” от км 210+862.10 до км 215+629.05 в участъка „Ахелой-Поморие“ във връзка с изпълнение на СМР на обект: „Реконструкция на път I-9 „Варна-Сл.бряг-Бургас” с изграждане на второ платно от км 212+233.06 до км 217+000 /километраж по проект/ от км 210+862.10 до км 215+629.05 /километраж по съществуващ път/“, ще се осъществява съгласно Временна организация на движението:\r\nВОБД предвижда движението да се отклонява по алтернативен маршрут:\r\n-\tПосока Бургас- Варна и обратно: Път I-9 /км 229+700 Пътен възел Бургас „Север“/ - път III-906-път III-906/км 52+500 Каблешково, пътно кръстовище с път III-6009/ -път III-6009– път I-9/км 209+900 пътно кръстовище след Ахелой/ и обратно.\r\n-\tПосока Ахелой-Поморие и обратно:Път I-9 /км 209+900 пътно кръстовище след Ахелой/ -път –III6009 – път III-906 от км 52+500 /гр.Каблешково пътно кръстовище с път III-6009 / до км 57+700/ пътно кръстовище с общински път GBS1149 с III-906, Каблешково-Бургас – Каменар-Поморие/ - общински път GBS1149 – път I-9 /км 217+800 гр. Поморие/ и обратно\r\nДвижението се регулира от пътни знаци. Срока на продължителността на действие на ВОБД ще е до 18.06.2018 г.\r\nСъстояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІIІ-1972: Движението по път IIІ-1972 с. Дъбница – с. Фъргово от км 0+000 до км 28+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 28.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 30.04.2018 г.;\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-99: Движението по път II-99 от км 49+000 до км 58+000 в участъка Караагач - Царево се осъществява в една лента на определени участъци поради частични ремонтни дейности на асфалтовата настилка, почистване на окопи и попълване на банкети. Организацията на движение е сигнализирана с пътни знаци.Срок до 02.05.2018 г.\r\nПът III-906: Движението по път III-906 от км 43+000 до км 61+200 в участъка Оризаре – пътен възел с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.;\r\nПът III-6009: Движението по път III-6009 в участъка Каблешково – Ахелой от км 22+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-9008:  Движението по път III-9008 Полски Извор-Братово от км 6+650 до км 7+400 - изграждане на водопровод и канализация в обхвата на път III-9008“. Скоростта на движение се ограничава на 30 км/ч. Движението се регулира от пътни знаци. Срока на продължителността на действие на Срок до 05.05.2018 г.\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движение с повишено внимание по път II-53 Поликраище – Елена в участък от км 16+800 до км 17+570 поради изграждане на пътна връзка. Срок до 12.06.2018 г.\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: \r\nПът II-11: Движението по път II-11 в участъка с. Арчар – с. Добри дол от км 15+000 до 18+000 се осъществява с повишено внимание поради локален ремонт на асфалтовата настилка. Движението в района се регулира от сигналисти и пътни знаци. Срок до 04.05.2018 г.;\r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 04.05.2018 г.\r\n  Път III-112: Движението по път III-112  Видин – Добри дол – Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 04.05.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-103: Стесняване на една от лентите за движение по път III-103 Г. Брешовица ¬– Роман от км 22+000 до км 33+000  поради частични ремонти на асфалтовата настилка. Ограничението е сигнализирано с пътни знаци. Срок 05.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301:Стесняване на една от лентите за движение по път III-1301 Криводол – Галатин от км 5+200 до км 5+450, поради ремонт на водосток и почистване на канавка. Ограничението е сигнализирано с пътни знаци. Срок 28.04.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница Велико Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36  и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-404: Движението по път III-404 Богатово – Севлиево в участъка от км 2+000 до км 4+777 се осъществява с повишено внимание поради изсичане на храсти, оформяне на окопи и подравняване на банкети. Срок до 04.05.2018 г.;\r\nПът II-4041: Движението по път III-4041 Севлиево –  Янтра в участъка от км 0+000 до км 13+701 се осъществява в едната лента поради извършване на частични ремонтни дейности по асфалтовата настилка. Срок до 04.05.1018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-29: Движението по път  II-29 Г.Тошево – Кардам в участъка от км 65+000 до км 75+400 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.04.2018 г.\r\nПът II-71: Движението по път II-71 Бранище – Славеево в участъка от км 81+950 до км 90+880 се осъществява с повишено внимание поради ремонтни дейности на асфалтовата настилка. Движението се регулира с пътни знаци . Срок до 28.04.2018 г.;\r\nПът II-71: Движението по път II-71 Славеево – Одърци в участъка от км 91+700 до км 95+440 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 28.04.2018г.;\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nПът III-296: Движението по път III-296 Вранино – Каварна от км 31+000 до км 42+000 се осъществява с повишено внимание поради ремонтни дейности на асфалтовата настилка. Организацията на движението е сигнализирано с пътни знаци. Срок 28.04.2018 г. \r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-103: Движението по път III-103 Роман – Златна Панега в участъка от км 35+065 до км 58+919 се осъществява с повишено внимание поради частичен ремонт на асфалтовата настилка. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя – Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 30.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 30.04.2018 г.\r\nПът III-162: Движение в една лента по път III-162 Горна Бела речка – Долно Озирово от км 11+900 до км 28+000 поради машинно подравняване на банкети и почистване на окопи. Движението се регулира от сигналисти. Срок до 30.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-84: Движението по път ІІ-84 Велинград - Юндола   се осъществява в една лента, от км 40+000 до км 49+000, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 28.04.2018 г. \r\nПът ІІ-37: Движението по път ІІ-37 Пазарджик - Радилово се осъществява в една лента, от км 132+000 до км 140+000, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 28.04.2018 г. \r\nПът ІІ-37: Движението по път ІІ-37 Пазарджик- Гелеменово се осъществява в една лента, от км117+400 до км118+600, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 28.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІ-63: Движението по път II-63 Брезник –Трън от км 35+000 до км 39+000 в участъка от разклон за Лялинци посока Филиповци се осъществява в една лента поради ремонтни дейности на асфалтовата настилка. Организацията на движението е сигнализирана с пътни знаци. Срок до 30.04.2018 г.\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок: 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-303: Движението по път ІІІ-303  Българене-Бутово в района на Левски-Бутово от км 14+000 до км 19+0000 е с повишено внимание  поради асфалтиране. Срок: до 30.04.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 30.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът ІІІ-863: Движението по път ІІІ-863 Соколовци – Момчиловци – Баните, от км 0+000 до км 33+493, се осъществява с повишено внимание в свободната лента, съобразно създадената организация на движение, поради извършване на частични ремонти на асфалтовата настилка. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 02.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец - Самоков от км 27+030 до км 34+715 се осъществява с повишено внимание поради превантивен ремонт. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Движението на МПС се осъществява с повишено внимание. по път Път II-56 Турия - Брезово от км 28+000 до км 35+000 поради ремонтни дейности на асфалтова настилка. Срок до 30.04.2018 г.\r\nПът II-66: Движението на МПС се осъществява в една лента и се регулира от сигналисти.по път II-66 в района на гр.Чирпан от км 93+000 до км 100+000 поради ремонтни дейности на асфалтова настилка. Срок до 30.04.2018 г.\r\nПът III-5504: Движение в една лента по път – Мъдрец – Обручище от км 0+000 до км 15+700 поради извършване на частични ремонтни действия на асфалтова настилка. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.04.2018 г.\r\nРемонтни дейности:\r\nПът III-202:Движение с повишено внимание по път III-202 Опака – Попово от км 52+553 до км 66+144 поради ремонт на пътната настилка. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.1018 г.;\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.28", "title": "Актуална пътна обстановка"}
{"url": "http://www.focus-news.net/news/2018/04/28/2515990/knigata-kaymaka-chalana-na-krasimir-uzunov-be-predstavena-v-grad-vetren-oblast-padardzhik-obzor.html", "text": "При засилен интерес премина представянето на книгата „Каймакъ-Чаланъ“ на Красимир Узунов в град Ветрен, област Пазарджик. В залата на един от клубовете в града присъстваха десетки жители на Ветрен, временно изпълняващият длъжността кмет на Община Септември инж. Явор Митев, председателят на Общинския съвет в Септември Крил Тодорин, кметът на Ветрен Радослав Лютаков, както и депутатът от ГЕРБ Даниела Малешкова, по чиято покана се представя книгата в града. Бригаден генерал Явор Матеев започна представянето на книгата, като подчерта, че в нея по един изключително увлекателен начин авторът Красимир Узунов е пресъздал историята на голямото сражение на едноименния връх, историята на една от най-големите битки в нашата история. направим е да говорим за тези събития, да пазим жив спомена за тях. Авторът е събрал парченцата от историята на нашата войска, на нашата родина, разказал е историята на обикновения войник. Вярвам в думите на Красимир Узунов, че книгата е дълбок поклон пред историята на България\", каза също генерал Матеев, като допълни, че според него битката на Каймак-Чалан е съизмерима с Шипченските боеве. Авторът Красимир Узунов описа върха и гледката, която се вижда от него - безкрайна плетеница от други коти и върхове. \"Каймакъ-Чаланъ\" е едно чудо“, каза той. \"На върха има 8 000 души, душите на загиналите наши и чужди войници. Българските войници може би са имали по-малко неща от нас, но със сигурност са обичали повече от всичко родината си. Ние наистина сме били страховит народ. Каймакъ-Чаланъ е една частица, защото ние трябва да знаем къде е и Лерин, и Дойран, и Кубадин, за да не изчезнем като народ. Посланието на книгата \"Каймакъ-Чаланъ\" е да си върнем отечеството\", заяви соще Узунов. Той разказа, че преди две седмици е успял да получи от Белград оригинален албум, в който са снимките на загинали български войници. Узунов разказа също, че един от сръбските командири е описал сражението на Каймакъ-Чаланъ по следния начин: \"отсреща има българи, които не разбираме, взривяваме земята под краката им, а те стоят\". За това той определи Каймакъ-Чалан като една частица от героичната ни история и разказа за войник от Сливенско, чийто ръце целува цар Борис ІІІ, след като чува разказа за сражението на върха. \"Каймакъ-Чаланъ\" трябва да се прочете, защото ще ни направи малко повече хора\", допълни Узунов. След представянето на книгата много от присъстващите я получиха като подарък по инициатива на депутата от ГЕРБ Даниела Малешкова. Генерал Матеев я връчи лично на 95-годишния жител на града, участвал в голяма част от сраженията по време на войната. Всички присъствали на представянето бяха впечатлени от труда на автора на книгата и от възкресените моменти от нашата история, които са свидетелство за героизма на български войник.", "date": "2018.04.28", "title": "Книгата „Каймакъ-Чаланъ“ на Красимир Узунов бе представена в град Ветрен, област Падарджик (ОБЗОР)"}
{"url": "http://www.focus-news.net/news/2018/04/28/2515989/pregled-na-osnovnite-temi-v-britanskiya-pechat-agentsiya-fokus.html", "text": "ООН обвинява британските полицейски и разследващи служби в расизъм, пише британският The Independent.\r\nМинистерството на вътрешните работи на Великобритания е подложено на критики, след като ООН изразява сериозна загриженост на непропорционалния брой на  починали задържани чернокожи или представители на етнически малцинства.\r\n„Смъртните случаи затвърждават усещането за структурен расизъм, превишаване на полицейските права и криминализация на хората от африкански произход или други малцинства в Обединеното кралство“, заявяват експерти от панела за човешки права.\r\nТе обвиняват властите, че не разследват достатъчно  полицейските служители, замесени в смъртните случай, което води до липса на отговорност и „отказ от адекватно възмездие и обезщетение на семействата на жертвите\". \r\n***Бившият американски посланик Бил Ричардсън разкрива истинските причини за историческата среща между лидерите на двете Кореи, пише британският Daily Express.\r\nВ интервю пред телевизионния канал  Channel  4 News, цитирано от вестника Бил Ричардсън определя севернокорейския лидер Ким Чен-ун, като „рационален“ човек, въпреки своята непредсказуемост. Според него крайната цел на Ким Чен-ун е да замени военния си арсенал за икономически субсидии от Южна Корея\r\n„Вече сме виждали това. Знам, че е имало две срещи между Северна и Южна Корея, които са завършвали разочароващо. Но аз мисля, че Ким Чен-ун има крайна цел.  Аз мисля, че той е рационален играч, въпреки своята непредсказуемост и някои варварски дела, които е вършил. Мисля, че той иска да изтъргува своя военен арсенал за икономически растеж , защото страната му е една от най-бедните в света. Аз мисля, че той ще иска това в замяна на унищожаването на своя ядрен арсенал, нещо, което аз мисля, че той все пак няма да направи. Ще струва страшно много, ако се постигне трайно дългосрочно споразумение със Северна Корея“, заявява бившият американски дипломат.\r\n***Американският президент Доналд Тръмп и германският канцлер Ангела Меркел се опитват и не успяват да скрият различията по между си, пише британският The Guardian.\r\nВъпреки, че двамата лидери подчертават тесните връзки между САЩ и Германия, нивото на тяхната среща рязко контрастира с разточителството по време на срещата между Доналд Тръмп и Енманюел Макрон  и езикът на тялото показва студенината между двамата.\r\nНа съвместната пресконференция Доналд Тръмп се оплака от търговския дефицит на САЩ с Европейския съюз в размер на 151 милиарда долара . \r\nВъв вторник изтича срока на временното изключване на ЕС от митата върху стоманата и алуминия, които Доналд Тръмп наложи миналия месец.\r\nПо този въпрос Ангела Меркел казва: „Президентът ще реши – това е много ясно. Ние разменихме гледни точки по сегашното състояние на отношенията и преговорите. Решението е в ръцете на президента“.\r\nВ отговор Доналд Тръмп казва: „Ние се нуждаем от реципрочни отношения, които нямаме. Работим по това и искаме да ги направим по-честни и канцлерът иска да ги направи по-честни.“", "date": "2018.04.28", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/28/2515996/predstoyashti-sabitiya-v-stranata-za-28-april-agentsiya-fokus.html", "text": "***\r\nОт 14.00 часа на „Дондуков“ 2 президентът Румен Радев ще проведе среща с генералния секретар на Организацията за икономическо сътрудничество и развитие Анхел Гурия. След срещата Румен Радев и Анхел Гурия ще направят изявления за медиите.\r\n***\r\nОт 13.00 часа в читалище „Яна Лъскова – 1905“ вицепрезидентът Илияна Йотова ще участва в откриването на IX Национална среща-инициатива „Завръщане към корените“ на потомците на бежанци от Одринска и Беломорска Тракия и Мала Азия. Вицепрезидентът ще връчи награди на отличените участници в конкурс за есе на тема „Завръщане към корените. Родовата памет е жива“. По-рано Илияна Йотова ще се включи в литийно шествие от пристанище Несебър до църквата „Свето Успение Богородично“. \r\n***\r\nВ 7.25 часа от Централна жп гара ще замине сутрешният пътнически влак за Драгоман, с който „БДЖ-Пътнически превози” ЕООД ще осигури безплатен превоз за велосипедите на участниците в ежегодното състезание „Байк и Рън за Чепън”. В 17.44 часа от Драгоман за София ще потегли бързият влак, който ще превози учаснтиците обратно за столицата. \r\n***\r\nОт 9.30 часа в хотел „Хилтън“ в зала „Мусала 1“ ще се проведе офицалното откриване на Съвета на Алианса на либералите и демократите в Европа (АЛДЕ). \r\n***\r\nВ 9.30 на националната футболна база в Бояна ще започне футболният турнир “Ambassadors“ League. В него ще вземе участие и отбор от 7 служители на МВнР. \r\n***\r\nОт 10.00 часа в Технологично училище „Електронни системи“ (ТУЕС) към Технически университет – София (ул. „Владимир Пашов“ №2, ж.к. „Младост“ 1, в района на МБАЛ „Св. Анна“) ще се проведе първото изложение на ученически проекти в областта на компютърните мрежи, софтуера, вградените микрокомпютърни системи и роботиката – ТУЕС Фест.\r\n***\r\nОт 10.00 часа в конферентна зала № 2 на парк-хотел „Витоша“ ще се проведе VIII Научна Конференция на Велик Приорат България.\r\n***\r\nОт 10.00-10.15 часа във Физическият факултет на Софийския университет „Св. Климент Охридски“ (бул. „Джеймс Баучър“ 5 ,) ще се състои традиционният Ден на отворените врати. \r\n***\r\nОт 10.30 часа в Южния парк ще се проведе благотворително бягане. \r\n***\r\nОт 10.30 часа в Министерството на външните работи ще бъде открит турнир по шахмат за дипломати за Купата на министъра на външните работи. Вицепремиерът Екатерина Захариева ще връчи купата на победителя в турнира в 16.00 часа. \r\n***\r\nОт 11.00 часа в Центъра за култура и дебат „Червената къща Андрей Николов” ще се проведе пърформативната дискусия „Фестивал за 1 000 и за 1 000 000 евро”.\r\n***\r\nОт 12.00 часа в района на водоема, разположен непосредствено до село Негован, Район „Нови Искър“ ще се проведе историческа възстановка „Дравска епопея-06.III.1945”. \r\n***\r\nОт 13.30 часа пред Светия синод ще се проведе протестна акция, организирана от Българския вегански съюз. \r\n***\r\nОт 15.00 часа в НДК на ет. 4 ще се проведе демонстрация с български грънчари в рамките на проект „Улицата на занаятите – Песента на колелетата“, част от културната програма на Българското председателство на Съвета на ЕС. \r\n***\r\nОт 15.00 часа в театър „Азарян“ ще се проведе движенческият пърформанс „Голем“. \r\n***\r\nОт 18.30 часа в кино „Одеон“ ще се проведе заключителната церемония на петото издание на Международен студентски филмов фестивал „Нова вълна“.\r\n***\r\nОт 19.00 часа на ул. \"Георги С. Раковски\" 44 ще се проведе благотворителен импровизиран театър с участието на публиката.\r\n***\r\nОт 19.00 часа в Театър „Азарян“ ще се проведе спектакълът „Кралят Елен“. \r\n***\r\nОт 20.00 часа в театър „Азарян“ ще се проведе съвременен танц и пърформанс “Shamebox”.\r\n***\r\nОт 21.00 часа в Planet Club Sofia ще се проведе състезанието „Challenge The Star“ („Предизвикай Звездата!“). \r\n***\r\nВ 09.30 часа в спортна зала „Асеновец” ще се проведе турнир по спортни танци за формации, солови изпълнения и двойки. Събитието е по повод Световния ден на танца – 29 април.\r\n***\r\nОт 8.00 часа в зала „22 септември“ ще се проведе фестивалът „Здравей здраве“. \r\n***\r\nОт 10.30 часа пред Ларго Мол ще се проведе официалното откриване на втория кръг от Националния шампионат по планинско изкачване „Благоевград – 2018“. \r\n***\r\nОт 17.00 часа в Драматичен театър „Адриана Будевска“ ще се състои предпремиерата на филма „Разореният Ага“, а от 19.00 часа премиерната прожекция на филма „Чинара“. Филмите са част от фестивала „Дни на Турското кино в България, организиран от Културно Информационен Отдел при Посолство на Република Турция, под патронажа на Н. Пр. Д-р. Хасан Улусой – Посланик на Република Турция в България и с изключителното съдействие на Министерство на Културата и Туризма на Република Турция. \r\n***\r\nОт 17.00 часа ще се проведе пресконференция в сградата на читалище \"Просвета -1914\" по повод СТРАНДЖА ЙЪЛДЪЗ ФЕСТ. Той ще се състои през уикендите на 2 последователни седмици: на 28 и 29 април в гр. Малко Търново, а на 5 и 6 май, 2018г. в гр. Къркларели – не отразяваме\r\n***\r\nОт 19.00 часа на открита сцена в  Експоцентър „Флора“ ще се състои концерт „Константин Костов трио“. \r\n***\r\nОт 10.00 часа в местността Речка ще се проведе Общинският пролетен спортно-туристически празник „Леденика 2018“. \r\n***\r\nОт 9.00 часа от Владишкия мост в кв. „Асенов“ ще започне поход до хижа „Божур“, който е част от кампанията „Движи се и победи“. \r\n*** \r\nОт 10.00 часа в ДКС „Васил Левски“ ще се проведе Осми национален фолклорен фестивал за любителски фолклорни клубове „Болярско надиграване“. \r\n*** \r\nОт 11.00 часа в салон на НЧ „Искра“ Театър „Весел“ ще представи „Житената питка“ – детски куклен спектакъл, представен от ДКТ град Търговище.\r\n*** \r\nОт 17.00 часа в конферентна залана  Изложбени зали „Рафаел Михайлов“ ще бъде изнесена публична дискусия на тема „Пътят на Кундалини – от Бога до човека и от човека до Бога“. \r\n*** \r\nОт 18.30 часа в НЧ „Искра“ ще бъде представена премиера на постановката на Театрално студио „Усмивка“ „Бабо Мишке“. \r\n*** \r\nОт 10.00 часа в НЧ „Нива – 1898“ в село Балван ще се проведе Общински празник на народното песенно изкуство „Сладкопойна чучулига“. \r\n***  \r\nОт 9.00 часа в НЧ „Напредък-1869“ ще се проведе Първи национален танцов конкурс „Танцова въртележка”. \r\n***\r\nОт 9.00 часа в Младежкия център в Концертна зала ще се проведе Областен фестивал на руската песен, танц и поезия „Пусть всегда будет солнце”.\r\n***\r\nОт 9.30 часа край Драгоман ще се състои Международно състезание за планинско бягане и колоездене \"Байк и Рън за Чепън\" 2018 г. \r\n***  \r\nОт 10.30 часа в градския парк \" Кирил Ракаров\" ще бъде открит Петият празник на яйцето.\r\n***\r\nОт 10.00 часа ще започне традиционната кампания за пролетно почистване на междублоковите пространства, тротоари и улични платна в населените места. Всички желаещи да се включат в мероприятието, могат да получат чували, ръкавици и маски в сградата на Община Перник, ет. 13, ст. 5 - Християн Алексов (отдел \"Екология\").\r\n***\r\nВ 11.30 часа на пл. „Кракра“ ще се проведе фолклорното надиграване за любителски клубове „Приятели чрез танца”, организирано от Общината и танцова къща “Приятели чрез танца” към сдружение „Дай, бабо, огънче!“\r\n***\r\nОт 10.30 часа от пл. „Съединение“ ще бъде даден официалният старт на „Велосезон 2018“. \r\n***\r\nОт 14.00 часа в Младежкия център-Пловдив ще се проведе лекция „Говори - запали ги“ с Веси Господинова. \r\n***\r\nОт 19.00 часа в Международна балетна гала Опера-Пловдив ще представи новите попълнения на балетната си трупа. \r\n***\r\nОт 10.30 часа в Русенски университет „Ангел Кънчев“ в зала 2Г.204 (ул. Студентска“ 8) ще се проведе третото издание на технологичната конференция MUFFIN Conference Ruse 2018.\r\n***\r\nОт 14.00 часа в зала „Русе“ на Историческия музей ще бъде открита филателната изложба „Светите Братя Кирил и Методий – Всесловенски просветители“ на Музея на македонската борба в Скопие. \r\n***  \r\nВ Свищов ще се проведе IV Национален преглед на ученическите духови  и фанфарни оркестри и мажоретни състави. \r\n***\r\nОт 10.00 часа на разклона за с. Мечкарево ще се проведе официалното откриване на най-голямото Национално изложение по животновъдство. Приветствия ще направят министърът на земеделието, храните и горите Румен Порожанов и председателят на Комисията по земеделие и храни Десислава Танева. От 11.30 часа Порожанов ще даде пресконференция. \r\n***\r\nОт 11.00 часа в хотел „РИУ Хелиос Парадайз“ ще се проведе форумът „Храни и напитки за туризма и съпътстваща индустрия“. \r\n***\r\nОт 11.00 часа в РБ „Захарий Княжески“ ще се състои галаконцерт на Кралския балет на Ковън Гардън. \r\n***\r\nОт 19.00 часа в Къщата на архитекта ще се проведе Международният ден на джаза с Музикален форум JAZZ НА ДВОРА. \r\n*** \r\nОт 10.00 часа в НЧ „Д.Войников“ в XXVI Национален конкурс за изпълнение на унгарска и българска литература от 10 ч. ще се представят учениците и непрофесионалистите, от 14.00 часа студентите от ВУЗ по изкуствата, а от 17.00 часа  артистите професионалисти. \r\n*** \r\nОт 10.00 часа в СУ „Сава Доброплодни“ близо 50 формации – клубове по интереси и групи за преодоляване на обучителни затруднения ще представят резултатите от своята работа.\r\n***\r\nОт 11.00 часа в Градския парк ще бъде представен характерният за Одринска Тракия обичай „Хъдърлез“ („Какава“).", "date": "2018.04.28", "title": "Предстоящи събития в страната за 28 април (Агенция „Фокус“)"}
{"url": "http://www.focus-news.net/news/2018/04/28/2515997/nimh-dnes-shte-preobladava-slanchevo-vreme-v-sledobednite-chasove-na-mesta-shte-se-razvie-kupesta-oblachnost.html", "text": "Днес ще преобладава слънчево време. Преди обяд в низините ще има ниска облачност или мъгла. В следобедните часове ще се развива купеста облачност, значителна над планините и планинските райони в Западна и Централна България. Само на отделни места ще превали и прегърми. Ще духа слаб, в източните райони до умерен вятър от изток-югоизток. Максималните температури ще са от 17-19° по морския бряг, до 30° на места в Дунавската равнина. Това съобщи за Агенция „Фокус” дежурният синоптик  Евгения Егова от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще бъде предимно слънчево. Ще духа слаб до умерен вятър от изток-североизток. Максималните температури ще са 16-19°. Температурата на морската вода е 14-17°. Вълнението на морето ще е 2 бала.\r\nНад планините ще бъде предимно слънчево. Ще се развива купеста и купесто-дъждовна облачност и на места в масивите от Западна България след обяд ще има краткотрайни валежи, с гръмотевици. Ще духа до умерен вятър от източната четвърт. Максималната температура на височина 1200 метра ще е около 18°, на 2000 метра – около 11°.\r\nАтмосферното налягане ще се задържи малко над средното за април", "date": "2018.04.28", "title": "НИМХ: Днес ще преобладава слънчево време, в следобедните часове на места ще се развие купеста облачност"}
{"url": "http://www.focus-news.net/news/2018/04/28/2516001/dva-sportni-turnira-shte-se-provedat-pod-patronazha-na-ministara-na-vanshnite-raboti-ekaterina-zaharieva.html", "text": "Днес ще се проведат два спортни турнира под патронажа на министъра на външните работи Екатерина Захариева - по шахмат и по футбол. Това съобщиха от пресцентъра на министерството.\r\nТурнирът по шахмат за дипломати за Купата на министъра на външните работи ще бъде открит в 10:30 ч в МВнР. Той се организира със съдействието на Министерството на младежта и спорта и Българската федерация по шахмат 1928. \r\nУчастие ще вземат представители на дипломатическите мисии и международните организации, акредитирани в Република България, както и служители на МВнР. Първият символичен ход ще направи гросмайсторът Антоанета Стефанова, световен шампион по шахмат. \r\nВицепремиерът Екатерина Захариева ще връчи купата на победителя в турнира. \r\nВ 9:30 започва и футболният турнир “Ambassadors“ League. В него ще вземе участие и отбор от 7 служители на МВнР. Събитието се организира от Дружеството за ООН в България, със съдействието на Българския футболен съюз. Срещите ще се играят на националната футболна база в Бояна.", "date": "2018.04.28", "title": "Два спортни турнира ще се проведат под патронажа на министъра на външните работи Екатерина Захариева"}
{"url": "http://www.focus-news.net/news/2018/04/28/2515999/interfaks-ruskiyat-patriarh-e-na-poseshtenie-v-albaniya.html", "text": "Руският патриарх Кирил е на посещение в Албания, което ще продължи между 28 и 30 април, предава Интерфакс.\r\n„По покана на блажения архиепископ Анастасий Албански ще се състои първото официално посещение на руския патриарх в Албания“, съобщи прессекретарят на руската патриаршия свещеник Александър Волков. Той допълни, че и двете църкви поддържат добри отношения в течение на дълги години, за което способства и сходният опит в гонения през ХХ век и в момента се придържат към общи позиции в отговорите на предизвикателствата на съвремието.\r\nАнастасий и Кирил ще извършат литургия в главния православен храм на Албания. Планирано е посещение на манастира „Св. Влас“ и на академия „Възкресение Христово“. Очакват се и срещи с представителите на държавната власт. Виктор Турмаков", "date": "2018.04.28", "title": "Интерфакс: Руският патриарх е на посещение в Албания"}
{"url": "http://www.focus-news.net/news/2018/04/28/2516000/vitseprezidentat-iliyana-yotova-shte-uchastva-v-otkrivaneto-na-ix-natsionalna-sreshta-initsiativa-zavrashtane-kam-korenite-v-nesebar.html", "text": "Днес в Несебър вицепрезидентът Илияна Йотова ще участва в откриването на IX Национална среща-инициатива „Завръщане към корените“ на потомците на бежанци от Одринска и Беломорска Тракия и Мала Азия. Това съобщиха от прессекретариата на държавния глава. Срещата започва в 13.00 часа и ще се проведе в читалище „Яна Лъскова – 1905“. Вицепрезидентът ще връчи награди на отличените участници в конкурс за есе на тема „Завръщане към корените. Родовата памет е жива“. По-рано Илияна Йотова ще се включи в литийно шествие от пристанище Несебър до църквата „Свето Успение Богородично“.", "date": "2018.04.28", "title": "Вицепрезидентът Илияна Йотова ще участва в откриването на IX Национална среща-инициатива „Завръщане към корените“ в Несебър"}
{"url": "http://www.focus-news.net/news/2018/04/28/2515998/prezidentat-rumen-radev-shte-se-sreshtne-s-generalniya-sekretar-na-oisr-anhel-guriya.html", "text": "Днес от 14.00 часа на „Дондуков“ 2 президентът Румен Радев ще проведе среща с генералния секретар на Организацията за икономическо сътрудничество и развитие Анхел Гурия. Това съобщиха от прессекретариата на държавния глава\r\nСлед срещата Румен Радев и Анхел Гурия ще направят изявления за медиите.", "date": "2018.04.28", "title": "Президентът Румен Радев ще се срещне с генералния секретар на ОИСР Анхел Гурия"}
{"url": "http://www.focus-news.net/news/2018/04/28/2515995/reuters-severna-koreya-saobshti-che-mezhdukoreyskata-sreshta-na-visoko-ravnishte-e-krayagalen-kamak.html", "text": "Държавната информационна агенция на Северна Корея съобщи, че междукорейската среща на високо равнище ще бъде нов „крайъгълен камък“ в довеждането до общ просперитет и точка на обрат за Корейския полуостров, предава  Reuters.\r\nСевернокорейската централна информационна агенция съобщи, че лидерът на Северна Корея Ким Чен-ун и южнокорейският президент Мун Джей-ин са се съгласили по общата цел за „освободен от ядрено оръжие“, полуостров. Виктор Турмаков", "date": "2018.04.28", "title": "Reuters: Северна Корея съобщи, че междукорейската среща на високо равнище е „крайъгълен камък“"}
{"url": "http://www.focus-news.net/news/2018/04/28/2516002/gd-granichna-politsiya-intenziven-e-trafikat-na-granitsata-sas-sarbiya-turtsiya-i-rumaniya.html", "text": "Интензивен е трафикът на българо-сръбската граница за автобуси на вход на ГКПП „Калотина“, на българо-турската граница за товарни автомобили на изход на ГКПП „Капитан Андреево“ и за леки автомобили на границата с Румъния на ГКПП „Дунав мост Русе“. Това съобщиха от пресцентъра на ГД „Гранична полиция“. Данните са към 6.00 часа. Нормално се извършва движението на всички гранични контролно-пропускателни пунктове на границата с Македония и Гърция.\r\nНа 26.04.2018 г. на ГКПП-Кардам служители на Митница - Варна са започнали ремонт на кантарното съоръжение. Трасето за товарни МПС на изход няма да работи. Те ще се пренасочват през друго трасе. Алтернативен маршрут за движение на товарни автомобили - през  ГКПП-Силистра.", "date": "2018.04.28", "title": "ГД „Гранична полиция“: Интензивен е трафикът на границата със Сърбия, Турция и Румъния"}
{"url": "http://www.focus-news.net/news/2018/04/28/2515993/tass-posolstvoto-na-rusiya-v-london-obvinyava-britanskiya-predstavitel-v-ozho-v-bezgranichno-litsemerie.html", "text": "Посолството на Русия в Лондон обвинява британския представител в Организацията за забрана на химическите оръжия (ОЗХО) в „безгранично лицемерие“, предава TACC.\r\nПосолството на Руската федерация в Лондон направи следното изявление: „Лицемерието на британския представител няма граници. Веднага след инцидента с използване на химическо вещество в Дума (в Сирия) Русия поиска на ОЗХО да проведат бързо разследване. Москва  винаги е настоявала , че ОЗХО трябва да играе централна роля в разследване на случаите на използване на химически оръжия. Ние сме убедени, че само независимо разследване ще даде отговори на въпроса какво точно се е случило в сирийския град (Дума).\r\n„Великобритания избра друг път. Лондон игнорира позицията на ОЗХО. Въз основа на повече от съмнителни доказателства, основно съобщения от социалните мрежи, неподдаващи се проверка, Великобритания, САЩ и Франция обвиниха сирийските власти в използване на химически оръжия против собствения си народ. Още повече тези три страни нанесоха военни удари по суверенна държава, нарушавайки основните принципи на международното право“, продължават от посолството. Юлиян Марков", "date": "2018.04.28", "title": "ТАСС: Посолството на Русия в Лондон обвинява британския представител в ОЗХО в „безгранично лицемерие“"}
{"url": "http://www.focus-news.net/news/2018/04/28/2516008/gd-granichna-politsiya-dvizhenieto-prez-dunav-most-ruse-se-izvarshva-v-edna-lenta-zaradi-remont-na-saorazhenieto.html", "text": "Днес е последният ден от ремонта на мостовото съоръжение на ГКПП \"Дунав мост Русе\". Това съобщиха от ГД „Гранична полиция“. Ремонтните работи ще продължат от 8.30 до 17.00 часа. В този интервал преминаването на автомобили през моста ще се извършва в една лента.\r\nНа 26 април започна ремонт на кантарното съоръжение на ГКПП-Кардам. То се намира на трасе товарни \"изход\" от страната. Ремонтът се извършва от Митница Варна- МФ. Трасето за товарни МПС на изход няма да работи. Същите ще се пренасочват през трасе леки МПС. Алтернативен маршрут за движение на товарни МПС през  ГКПП-Силистра.", "date": "2018.04.28", "title": "ГД „Гранична полиция“: Движението през „Дунав мост Русе“ се извършва в една лента заради ремонт на съоръжението"}
{"url": "http://www.focus-news.net/news/2018/04/28/2516005/vratsa-vrachanskiyat-mitropolit-grigoriy-osveti-nov-pravoslaven-hram-sv-duh-v-selo-ohoden.html", "text": "Нeгово високопреосвещенство Врачанският митрополит Григорий освети нов  православен храм „Св. Дух“  в село Оходен, Врачанска епархия.  Владиката бе в съслужение със свещеници от епархията, предаде репортер на Агенция „Фокус“. След това митрополит Григорий оглави първа архиерейска света Литургия. \r\nНа събитието присъстваха кметът на Враца Калин Каменов, областният управител Малина Николова, заместник областният управител Мирослав Комитски, кметът на село Оходен Тодор Тодоров, кметове на населени места, жители на селото и гости. По-късно бе осветен курбан за здраве и благоденствие. \r\nПравославният храм „Св. Дух“ в село Оходен е изграден предимно със средства от бюджета на Община Враца.  \r\nНикола ПETKOВ", "date": "2018.04.28", "title": "Враца: Врачанският митрополит Григорий освети нов православен храм „Св. Дух“ в село Оходен"}
{"url": "http://www.focus-news.net/news/2018/04/28/2515992/afp-yuzhnokoreyskata-presa-e-predpazliva-v-privetstviyata-za-sreshtata-mezhdu-dvamata-lideri-na-koreyskiya-poluostrov.html", "text": "Южнокорейската преса е предпазлива в приветствията за срещата между двамата лидери на Корейския полуостров, предава  AFP.\r\nЖурналистите от водещите издания приветстват срещата между лидерите на двете корейски държави, но отчитат липсата на потвърждение за премахването на севернокорейския ядрен арсенал.\r\nКонсервативният Chosun daily пише, че срещата е позитивна от гледна точка размразяване на отношенията, но остава още много да се прави за денуклеаризацията на Пхенян.\r\nВестник Joongang Daily пише, че сегашната ситуация е „драстично различна“ от няколко месеца по-рано, когато лидерите на САЩ и Северна Корея се състезавали чий ядрен бутон е по-голям.  Юлиян Марков", "date": "2018.04.28", "title": "AFP: Южнокорейската преса е предпазлива в приветствията за срещата между двамата лидери на Корейския полуостров"}
{"url": "http://www.focus-news.net/news/2018/04/28/2516009/pravoslavnata-tsarkva-otbelyazva-nedelyata-na-razslableniya-na-29-april.html", "text": "На 29 април  2018 г. Православната църква отбелязва 4 Неделя след Пасха – на Разслабления. По този повод с благословението на Негово Светейшество Българския патриарх и Софийски митрополит Неофит в храм „Успение Богородично“ в гр. Ихтиман архиерейска света Литургия ще оглави Негово Преосвещенство Белоградчишкия епископ Поликарп, викарий на Софийския митрополит, предаде репортер на Агенция „Фокус“. Началото на св. Литургия е в 9:00 часа. \r\nНикола ПЕТКОВ", "date": "2018.04.28", "title": "Православната църква отбелязва Неделята на Разслабления на 29 април"}
{"url": "http://www.focus-news.net/news/2018/04/28/2516011/the-hill-amerikanski-bombardirovachi-b-52-sa-preleteli-nad-yuzhnokitaysko-more.html", "text": "Два броя стратегически бомбардировачи Б-52 на американската армия са прелетели в рамките на тренировъчна мисия над Южнокитайско море, предава  The Hill.\r\nБомбардировачите са излетели от база „Андерсен“ на остров Гуам и са прелетели във вторник над Южнокитайско море според заявление на тихоокеанското командване на ВВС на САЩ. След това са прелетели над островите Окинава.\r\n„Постоянното бомбардировъчно присъствие цели да поддържа готовността на американските сили. Ученията са в рамките на международното право“,  съобщава командването на тихоокеанската авиация на САЩ.\r\nПо време на мисията бомбардировачите са прелетели край островите Спратли, които влизат в териториалните претенции на Китай в региона. Виктор Турмаков", "date": "2018.04.28", "title": "The Hill: Американски бомбардировачи Б-52 са прелетели над Южнокитайско море"}
{"url": "http://www.focus-news.net/news/2018/04/28/2516004/vazstanovka-na-dravskata-epopeya-shte-se-provede-v-s-negovan.html", "text": "Днес в с. Негован, община Нови Искър, ще се проведе мащабна възстановка „Дравска епопея – 6 март 1945“, посветена на Дравската отбранителна операция на Българската армия през Заключителния етап на Втората световна война, съобщават от пресцентъра на Министерство на отбраната. Възстановката се провежда от Клуба за военноисторически реконструкции „Братя по оръжие“, съвместно с Министерството на отбраната и Националната гвардейска част. В нея ще участват членове на клуба с автентични униформи и въоръжение. Ще бъде показана оригинална и много рядка техника, като триосния камион „Щаер“, модел 1936 г., мотоциклети „Цюндап“ и БМВ. За първи път във възстановка ще бъде използвана тежката артилерия – 122 мм. гаубица от Втората световна война. Началото е от 12.00 часа.", "date": "2018.04.28", "title": "Възстановка на Дравската епопея ще се проведе в с. Негован"}
{"url": "http://www.focus-news.net/news/2018/04/28/2516006/denyat-28-april-v-balgarskata-istoriya.html", "text": "На този ден през 1867 г. четата на Панайот Хитов, състояща се от 30 души, се прехвърля на българския бряг край Тутракан. Четата е съставена по инициатива на Върховното началство на Георги Раковски. Материалното й обезпечаване е осигурено със средства на Добродетелната дружина. Планът на Хитов предвижда четата да се придвижи до Сливенския Балкан, където да изчака четата на Филип Тотю, след което да се пристъпи към организиране на въстанически действия в цялата страна. На този ден през 1901 г. е дадена амнистия за престъпленията по закона за десятъка и по закона за печата. 70 г. по-късно са установени дипломатически отношения с Еквадор. През 2001 г. е създадена коалицията Национално движение “Симеон Втори”. На 28 април са родени: Веселин Бранев, сценарист и режисьор, журналист; Стоян Райнов, художник. На този ден умират: проф. д-р Петър Христов Бърнев, математик и информатик; Димитър Драганов, художник; Парашкев Хаджиев, композитор; Тодор Влайков (псевдоним на Веселин Здравков), писател и общественик.\r\n2017 г.\r\nПрезидентът на България връчва орден „Св. св. Кирил и Методий“ първа степен на монсеньор Жозе Авелино Бетанкур, директор на Протокола на Светия престол „за неговия принос за укрепването и развитието на отношенията на приятелство и сътрудничество между Република България и Светия престол“.\r\n2002 г.\r\nПриключват частичните местни избори в Русе. Печели подкрепената от СДС Елеонора Николова. Елеонора Николаева Николова е родена на 30 август 1950 г. в гр. Русе. Основното и средното си образование получава в Русе. От 1968 г. до 1972 г. следва право в СУ “Св. Климент Охридски” в гр.София. Започва кариерата си в Русенския окръжен съд като стажант и младши съдия. По-късно става съдия в Русенския районен съд. До 1989 г. е Председател на районния съд. В периода 1989 г. - 1992 г. е член съдия на Русенския окръжен съд. Окръжен прокурор на Русенска окръжна прокуратура е от 1992 г. до 1994 г. След като си подава оставката като окръжен прокурор, работи като адвокат по граждански, наказателни и търговски дела. Участвала е в редица комисии за работа с малолетни и непълнолетни правонарушители и с освободени от местата за изтърпяване на наказания. Активен участник е в обществени органи и множество форуми по проблемите на престъпността, превенцията и обществения ред. Завежда първите дела за раздаване на необезпечени кредити и източване на предприятия. Елеонора Николова е бивш председател на дамския Лайънс-клуб в Русе. Кмет е на Община Русе от 30 април 2002 г. На местните избори през 2003 година е избрана на първи тур за кмет на община Русе. От 11 юли 2005 г. е народен представител в XL Народно събрание от ОДС.\r\n2001 г.\r\nСъздадена е коалицията Национално движение “Симеон Втори”. Политическата формация е учредена на 8 април от цар Симеон II. Тя изгражда коалиция с Партията на българските жени и Движението за национално възраждане \"Оборище\" под същото име за участие в парламентарните избори през юни 2001 г. Въпреки пречките от формално естество - отказът на съдебните органи да регистрират политическата му формация и др. Симеон Сакскобургготски печели огромно мнозинство от гласовете и вкарва в парламента 120 депутати, т. е. половината от общия им брой. На 24 юли 2001 г. новосформираният парламент го избира за министър-председател на България. На 6 април 2002 г. НДСВ е преобразувано в политическа партия с лидер Симеон Сакскобургготски.\r\n1971 г.\r\nБългария установява дипломатически отношения с Еквадор.\r\n1966 г.\r\nВ България за първи път пристига министър на външните работи на Франция – Морис Кув дьо Мюрвил.\r\n1965 г.\r\nОткрит е Заводът за полупроводници в Ботевград.\r\n1901 г.\r\nВ България е дадена амнистия за престъпленията по закона за десятъка и по закона за печата.\r\n1879 г.\r\nРаботници от печатницата на Янко Ковачев в София основават първото работническо взаимоспомагателно дружество.\r\n1867 г.\r\nЧетата на Панайот Хитов, състояща се от 30 души, се прехвърля на българския бряг край Тутракан. Четата е съставена по инициатива на Върховното началство на Георги Раковски. Материалното й обезпечаване е осигурено със средства на Добродетелната дружина. Планът на П. Хитов предвижда четата да се придвижи до Сливенския Балкан, където да изчака четата на Филип Тотю, след което да се пристъпи към организиране на въстанически действия в цялата страна. Панайот Иванов Хитов е български революционер. През 1858 г. се присъединява към хайдушката дружина на Г. Трънкин, като след смъртта на войводата сам я оглавява. Под въздействието на Г. С. Раковски възприема четническата тактика. През 1864 г. заедно с Коста войвода организира чета в Сърбия. Преминава в България, но близо до Пирот четата е разгромена от турските власти. Успява да се прехвърли в Сърбия, където е арестуван. След като е освободен, заминава за Румъния. Там е избран за първостепенен войвода в образуваното от Г. С. Раковски Върховно народно българско тайно гражданско началство. През 1869 г. се установява в Румъния, където поддържа тесни връзки с Васил Левски и Любен Каравелов. На Общото събрание на БРЦК, през пролетта на 1872 г. , е избран за член на комитета. Участва активно в дейността на БРЦК и след смъртта на Васил Левски. Председател е на Общото събрание на комитета през август 1875 г., когато се взема решение за подготовка на въстание в България. По време на Сръбско-турската война 1876 г. ръководи голяма чета. През Руско-турската освободителна война 1877–1878 г. организира чета в Еленско. След Освобождението се връща за кратко в родния си град, а от 1881 г. до 1883 г. е околийски началник на гр. Кула. Включва се в движението за обединяване на Източна Румелия и Княжество България. Провъзгласява Съединението 1885 г. в Сливен. Участва в Сръбско-българската война 1885 г. След войната се установява да живее в Русе. В периода 1890-1892 г. е депутат в VI ОНС. Панайот Хитов е председател на Русенското поборническо–опълченско дружество и на Македоно-одринското дружество в Русе. Публикува спомените си \"Моето пътуване по Стара планина и животоописание на некои български стари и нови войводи\".На тази дата са родени:\r\n1932 г.\r\nРоден е Веселин Бранев - популярен български сценарист и режисьор, журналист. Завършва право в СУ ”Св.Климент Охридски” през 1956 г. Известен е със сценария за филма на В. Радев \"Най-дългата нощ\" (1967 г.). Благодарение на Б. Шаралиев, освен като съавтор на сценария, дебютира и като режисьор в \"Записки по българските въстания\" (1976-1981 г.) съвместно с Мария Русева. Постановчик е на филмите \"Хотел “Централ\" (1983 г.), \"Убийства\" (1987 г.), \"Здрачаване\" (1989 г.). Награди: \"Златната роза\" за филма \"Най-дългата нощ\" (Варна, 1967 г.); за \"Хотел “Централ\" (Авелино, Италия).\r\n1894 г.\r\nРоден е Стоян Райнов - български художник. Учи графично и декоративно изкуство в Държавната художествена академия, където завършва керамичния отдел при Ст. Димитров. Учи в Чехия, в Дрезденската художествена академия, в Австрия. От 1932 г. е ръководител на Отдела по керамика в Държавната художествена академия. От 1937 г. е професор. Предпочита декоративните техники. Един от основателите е на дружеството на художниците-приложници (1930 г.). Носител е на много международни награди.На тази дата умират:\r\n2010 г.\r\nУмира българският математик и информатик проф. д-р Петър Христов Бърнев. Роден е през 1935 г.През 1963 г. към Института по математика на БАН е създадена секция „Числени методи“ с ръководител Благовест Сендов. През юли същата година към секцията е сформирана група „Автоматизация на програмирането“, а за неин ръководител е назначен Петър Бърнев.\r\nПрез 1982 г. Бърнев основава „Лаборатория по приложения на математиката“ в същия институт, който по това време вече се казва „Институт по математика и информатика“. Дългогодишен ръководител е на секция „Информационни системи“ в същия институт. През 1997 г. Бърнев основава асоциацията „Развитие на информационното общество“ и е неин председател до смъртта си.\r\n1996 г.\r\nУмира Димитър Драганов - български художник. Завършва Художествената академия в София през 1932 г. (живопис при проф. Цено Тодоров и графика при проф. В. Захариев). Излага свои картини в бившия СССР , Полша, бившата ГДР , Швейцария, Индия, Мексико, Италия. Самостоятелни изложби представя в София (1938 г.), Бургас (1939 г.), Пловдив, Перник (1940 г.) и др. Негови творби се съхраняват в НХГ - София и в частни сбирки в Швейцария.\r\n1992 г.\r\nУмира Парашкев Хаджиев - български композитор. Един от първите български диригенти, оставил дълбоки следи като организатор в създаването и издигането на художествено ниво на българския оперен театър. Завършва Музикалната академия в София, ученик е на проф. Панчо Владигеров. Специализира в Прага, Виена и Берлин. Преподавател, а от 1947 г. професор по хармония и композиция в Българската държавна консерватория. Първите си големи творчески успехи постига в камерните и песенните жанрове, работи успешно в областта на детската песен, прави обработки на народни песни. Създава редица произведения за оркестър: Концертино за флейта, Концертино за цигулка, Младежка танцова сюита и други, както и струнни квартети, сонати, филмова и театрална музика. През 1952 г. пише първото си музикално-сценично произведение - операта “Деляна”. Работи в областта на музикално-сценичните жанрове и успява да създаде неоценимо духовно богатство в областта на операта, оперетата, мюзикъла, балета, детската оперета, радио оперетата. Жанровото разнообразие на оперите му е голямо. Могат условно да се разграничат на: битово-комични (“Имало едно време” и “Луд гидия”), битово-психологични драми (“Албена” и “Майстори”), драматично-психологични (“Юлска нощ”), комично-сатирични (“Милионерът” и “Рицарят”), исторически (“Лето 893-то”, “Мария-Десислава” и “Йоанис-рекс, или Кучето Йоан”) и приказни (“Златната ябълка”).\r\n1943 г.\r\nУмира Тодор Влайков (псевдоним на Веселин Здравков) - български писател и общественик, редовен член на БАН от 1900 г. Завършва гимназия в София през 1885 г., следва в Историко-филологическия факултет на Московския университет (1885-1888 г.). Възприема и прилага в България народническите идеи. Съставя читанки за I, II, III и IV отделение, оценени твърде високо и преиздавани многократно. Един от основателите и председател (1898 г.) на Българския учителски съюз. От 1900 г. е член на Демократическата партия . Заедно с Н. Цанов през 1905 г. създава Радикалдемократическа партия. В периода 1902-1928 г. е главен редактор на нейния орган сп. \"Демократически преглед\" . Депутат в ХI и ХVIII Народно събрание . Председател е на Съюза на българските писатели. Окончателно се оттегля от политическия живот през 1931 г. Негови съчинения са \"Леля Гена\" (1890 г.), \"Разкази и повести\" (1897 г.), \"Дядовата Славчова унука\" (2 изд. 1928 г.), \"Преживяното\" (1934 г., 1939 г., 1942 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.28", "title": "Денят 28 април в българската история"}
{"url": "http://www.focus-news.net/news/2018/04/28/2516010/burgas-ednoto-platno-po-patya-vetren-burgas-shte-bade-zatvoreno-za-dvizhenie.html", "text": "Платното за движение в посока Бургас на пътя кв. „Ветрен“ – Бургас ще бъде затворено в участъка от км 487+500 до км 490+700″ (района на магазин „Джъмбо“). Това съобщиха от пресцентъра на Община Бургас. Автомобилите ще се придвижват двупосочно в платното за движение в посока кв. „Ветрен“. Временната организация ще бъде въведена днес и ще продължи до 13 май.\r\nОграничението се въвежда заради извършването на ремонтни дейности на асфалтовата настилка.", "date": "2018.04.28", "title": "Бургас: Едното платно по пътя „Ветрен“ - Бургас ще бъде затворено за движение"}
{"url": "http://www.focus-news.net/news/2018/04/28/2516013/denyat-28-april-v-svetovnata-istoriya.html", "text": "На този ден през 1770 г. капитан Джеймс Кук на борда на „Индевър“ акостира в Австралия. През 1814 г. Наполеон е изпратен на заточение на остров Елба. През 1932 г. официално е обявено откриването на ваксина против жълтата треска. През 1923 г. стадион „Уембли” е открит с мач за купата на Англия между “Болтън” и “Уест Хям”. СССР започва строителството на космодрум през 1955 г. През 1999 г. Конгресът на САЩ одобрява нанасянето на въздушни удари по Югославия. На 28 април са родени: Саддам Хюсеин, бивш президент на Ирак; Карл Краус, австрийски писател, публицист и филолог; Джеймс Монро, американски политик, дипломат, пети президент на САЩ; Едуард IV - английски крал. На тази дата умират: Бенито Мусолини (наричан Дуче), фашистки диктатор; Климент Аркадиевич Тимирязев, руски естествоизпитател дарвинист; Джозая Гибс, американски физик теоретик; Михаил Иларионович Кутузов, руски военачалник, генерал-фелдмаршал.\r\n2016 г.\r\nПекин прие нова версия на оспорван проектозакон, предвиждащ засилени мерки за контрол върху чуждестранните неправителствени организации (НПО).\r\n2015 г.\r\nАвстралия отзовава посланика си от Индонезия след като двама австралийци, бразилец, индонезиец и четирима нигерийци са екзекутирани. \r\n2014 г.\r\nСъдът в Египет осъжда на смърт 683 члена на организацията Мюсюлманско братство включително настоящият лидер Мохамед Бади. Те са обвинени в подстрекаване към насилие и убийство. Движението Мюсюлмански братя е забранено в Египет.\r\n2013 г.\r\nНад 8 човека са убити и десетки ранени в предизборен щаб в град Кохат в Пакистан.\r\n2012 г.\r\nСаудитска Арабия отзовава посланика си в Египет.\r\n2001 г.\r\nМилионерът Денис Тито става първият космически турист.\r\n2001 г.\r\nСписание “People” обявява Джулия Робъртс за най-красивата жена на планетата. Тя е американска киноактриса. Става звезда след премиерата на романтичната комедия \"Хубава жена\". Снима се и в съвременни трилъри и исторически драми. Участва във филмите - \"Врагът в моето легло\", \"Обичам неприятности\", \"Ерин Брокович\" (\"Оскар\", 2001 г.) и др.\r\n2000 г.\r\nВ старата унгарска столица Секешфехервар се срещат 11 държавни глави на страните от Централна Европа, сред които е и Петър Стоянов. Това е седмата подобна среща на държавните глави, като всяка година форматът и се увеличава. България участва за трети път. \r\n1999 г.\r\nКонгресът на САЩ одобрява нанасянето на въздушни удари по Югославия.\r\nБългария и НАТО сключват споразумение за транзитно преминаване през въздушното пространство на страната на самолети на НАТО в рамките на операция \"Съюзна сила\".\r\n1996 г.\r\nМартин Браян убива 35 души и ранява още 18 в Танзания, Австралия.\r\n1990 г.\r\nСлед 6137 представления, Бродуейския мюзикъл “Куайъръс лайн” е свален от сцената.\r\n1980 г.\r\n“Нинтендо” пускат на пазара своята първа игра “Ball”(Топка).\r\n1969 г.\r\nШарл де Гол подава оставка от поста президент на Франция, след като с референдум е отхвърлено неговото становище за конституционната реформа.\r\nШарл де Гол е бивш президент на Франция, генерал. В периода 1944 – 1946 г. е председател на Временното правителство. От юни до декември 1958 г. е министър-председател. Участва като офицер в Първата световна война, във Втората световна война - като бригаден генерал в битката за Франция (май 1940 г.). След капитулацията през юни 1940 г. възглавява комитета \"Свободна Франция\" в Лондон. През 1943 г. създава в Алжир Френския комитет за национално освобождение. Съставя нова конституция и поставя начало на Петата република. През 1962 г. Шарл де Гол ликвидира алжирската криза. През 1969 г. подава оставка след референдум, гласувал недоверие към реформите на Де Гол. Той е автор на трудове по въпроси на политиката, военната стратегия; мемоари.\r\n1955 г.\r\nСССР започва строителството на космодрума в Байконур. Байконур е руски (бивш Съветски) космодрум разположен в Казахстан и е най-големия космодрум в света. От Байконур е стартирал първия в историята изкуствен спътник на Земята (Спутник-1 през 1957 г.) и е излетял първия комонавт (Юрий Гагарин през 1961). От Байконур са излитали корабите \"Восток\", \"Восход\", \"Союз\" и орбиталните станции от серията \"Салют\" и \"Мир\", първата руска совалка Буран, както и много изкуствени спътници и междупланетни космически апарати. Байконур е единствения руски космодрум, предназначен за изстрелване на всякакви типове ракети-носители. Само от него са изстрелвали пилотирани космически кораби и спътници на геостационарна орбита.\r\n1947 г.\r\nТур Хейердал се отправя към Полинезия със своя сал “Кон-Тики”. Норвежецът и още пет негови спътници отплават от Каляо, Перу. За 101 дни изминават 8000 км, стигайки до Туамоту в Полинезия на 7 август 1947. Салът е копие на използвания в древността сал от балсови трупи.\r\n1932 г.\r\nОфициално е обявено откриването на ваксина против жълтата треска. Жълтата треска е остра вирусна заразна болест у човека, някои маймуни и гризачи.Тя е разпространена в Африка, Средна и Южна Америка. Пренася се от вид комари. Проявява се с висока температура, жълтеница, кръвоизливи, чернодробни и бъбречни увреждания; висока смъртност.\r\n1930 г.\r\nДжон Гилгуд за първи път изпълнява ролята на Хамлет на сцената на лондонския театър “Олд Вик” и впоследствие придобива славата на един от най-добрите изпълнители на шекспирови герои. Джон Гилгуд е английски актьор и режисьор. На сцената е от 1921 г. Дългогодишен водещ актьор е в Шекспировия мемориален театър. Справя се блестящо като изпълнител на Шекспиров и Чехов репертоар. В киното дебютира през 1924 г. - \"Кой е този човек?\". През 30-те години се снима по-рядко, предимно във филми на големи режисьори - \"Добрите приятелки\" (1932 г.), \"Тайният агент\" (1936 г.), \"Света Йоанна\" (1957 г.), \"Баретите от Уимпоул стрийт\" (1957 г.), \"Томас Бекет\" (1964 г.). Режисьор е на филмовия спектакъл \"Хамлет\" (1964 г.). От края на 60-те и началото на 70-те години участва в едни от най-добрите англо-американски филми: \"Бъни Лейк го няма\" (1965 г.), \"О, каква прекрасна война!\" (1970 г.), \"Убийство в “Ориент експрес\" (1974 г.), \"Далечните шатри\" (1984 г.), \"Ловна стръв\" (1985 г.), \"Книгата на Просперо\" (1991 г.), \"Стопанинът на къщата\" (1992), \"Последният рицар\" (1995), \"Преследван\" (1995) г., \"Блясък\" (1996 г.), \"Портрет на дама\" (1996 г.), \"Елизабет\" (1997 г.), \"The Ticchborne Claiment\" (1998 г.), \"Катастрофа\" (2000 г.).\r\n1923 г.\r\nВ Лондон е открит стадион “Уембли”. Той е построен през 1913 г. Открит е с мач за купата на страната между “Болтън” и “Уест Хям”. Има капацитет 100 000 места. Наричан е “футболна светиня”, защото се счита, че е въпрос на чест за всеки футболист да стъпи на “Уембли”. До 1953 е и символ на английската непобедимост - тогава Англия губи от Унгария с 3:6 в т. нар. “мач на века”.\r\n1920 г.\r\nАзербейджан влиза в състава на СССР. Създадена е Азербайджанска ССР.\r\n1914 г.\r\nСъздадена е Лигата на нациите.\r\n1814 г.\r\nНаполеон е изпратен на заточение на остров Елба. Наполеон I (Наполеон Бонапарт) е френски император (1804-1814 г. и 1815 г.). Той е пръв консул на Френската република (1799-1804 г.). Издига се във френската армия по време на Великата френска революция и във войните на Директорията. Чрез държавен преврат на Осемнадесети брюмер, на 9 ноември 1799 г. ликвидира Директорията. Като пръв консул съсредоточава в ръцете си цялата власт. През 1804 г. се обявява за император и установява абсолютистки режим. Води непрекъснати завоевателни войни и подчинява почти цяла Западна и Централна Европа. През 1812 г. нахлува в Русия, но е разгромен. Претърпява поражение в решителната Лайпцигска битка 1813 г. През април 1814 г. е принуден да се отрече от престола и е заточен на остров Елба. На 1 март 1815 г. отново поема властта във Франция, но след поражението при Ватерло (18 юни 1815 г.) повторно се отрича от престола. Заточен е на остров Света Елена, където умира.\r\n1788 г.\r\nМериленд става седмия щат на САЩ.\r\n1784 г.\r\nИзобретателите Б. Лонуа и Ж. Бенвеню демонстрират във Франция първият официално признат самозадвижващ се модел на вертолет.\r\n1770 г.\r\nКапитан Джеймс Кук на борда на „Индевър“ акостира в Австралия. Джеймс Кук е английски мореплавател. Ръководи три околосветски експедиции и открива много нови земи в Тихия океан. По време на първата си експедиция (1768-1771 г.) посещава о-в Таити, изследва Нова Зеландия, открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви, Юж. Джорджия. Третата му експедиция има за цел да открие нови земи в северните райони на Тихия океан; завършва с откриването на Хавайските о-ви, след което се отправя на север, стига до Аляска, Камчатка, Берингово море. Завръща се на Хаваите, където е убит от местното население през 1779 г.На тази дата са родени:\r\n1937 г.\r\nРоден е Саддам Хюсеин – бивш президент на Ирак, управлявал страната от 1979 до 2003. Още на младини Саддам желае властта и взема сериозно участие в мирния преврат през 1968, чрез който партията Баас идва на власт. Той е вицепрезидент по времето на Ахмед Хасан Ал-Бакър, и през 1979 заема поста му, след като възрастният Ал-Бакър се оттегля поради здравословни проблеми. Саддам започва да създава култ към личността си и чрез брутални издевателства над кюрдите на север, убийства на водещи политически фигури и елиминация на всички други партии успява да контролира държавата. Той е и инициатор на Ирано-иракската война, започнала през 1980 и продължила до 1988, без да излъчи ясен победител. Тази война изтощава и почти унищожава дотогава стабилната иракска икономика. Няколко години суша довеждат Ирак до ръба на хуманитарна криза, която взима своя връх по време на войната в Персийския залив. Саддам Хюсеин е свален от власт на 9 април 2003 година, когато американските войски превземат Багдад. Той е в неизвестност до 13 декември същата година, когато е заловен близо до родния си град Тикрит. На 5 ноември 2006 г. Върховният иракски наказателен трибунал признава Садам Хюсеин за виновен в извършването на престъпления срещу човечеството, за нареждането на убийството на 148 шиити през 1982 г. в град Дуджейл, и e осъден на смърт чрез обесване. Месец по-късно,на 26 декември, апелативната камара на Върховния иракски трибунал потвърждава присъдата. Смъртната присъда е изпълнена на 30 декември 2006 г.\r\n1874 г.\r\nРоден е Карл Краус - австрийски писател, публицист и филолог. В литературата влиза със сатиричния памфлет “Разрушената литература” (1897 г.), с който се обявява против виенските декаденти. Издава и редактира сп. “Факел” (“Die Fackel”, 1899-1936 г.). Публикува многобройни есета и статии по въпросите на литературата и езика, сборници със сатирични фейлетони и афоризми на теми от международния и австрийския живот. Връх в творчеството му е философската антивоенна драма “Последните дни на човечеството” (1918-1919 г.). Лириката, която публикува, е в духа на философската лирика на Й. В. Гьоте, често стиховете са близки до импресионистичната поезия на Х. Моргенщерн и Д. Ф. Лилиенкрон. Стилът му е метафоричен, с контрастни съпоставки. На български език е преведена книгата му “Кутията на Пандора”.\r\n1758 г.\r\nРоден е Джеймс Монро - американски политик, дипломат, пети президент на САЩ. Завършва колежа “Уилям и Мери” през 1776 г. Участва във Войната за независимост (1775-1783 г.). Ранен е и излиза в оставка с чин “майор”. През 1780-1783 г. учи право при Т. Джеферсън. През 1782-1783 г. е член на легислатурата на Вирджиния. През 1783-1786 г. е в Континенталния конгрес. До 1790 г. е практикуващ юрист. През 1790-1794 г. е сенатор от Вирджиния. През 1794-1796 г. е посланик на САЩ във Франция. В периода 1799-1802 г. е губернатор на щат Вирджиния. В края на 1802 г. президентът Т. Джеферсън го изпраща в Париж, за да помага на американския посланик Р. Ливингстън в преговорите за собствеността върху Нови Орлеан (с Франция) и върху Западна Флорида (с Испания). На 30 април 1803 г. е подписан договор за получаване на цяла Луизиана от САЩ. През 1803-1807 г. Джеймс Монро е посланик във Великобритания; през януари 1811 г. отново е избран за губернатор на Вирджиния, но през март президентът Дж. Медисън го назначава за държавен секретар. По време на рейда на англичаните срещу Вашингтон през август 1814 г. той евакуира целия архив на Държавния департамент, от септември 1814 г. е и военен министър. Печели убедително президентските избори през 1816 г. и 1820 г. Периодът на неговия мандат е известен като “ерата на съгласието” в историята на САЩ, а името му се свързва с “доктрината Монро” - външнополитическа концепция, оповестена в Конгреса на 2 декември 1823 г., която декларира принципа за взаимната ненамеса във вътрешните дела на държавите от американския и европейския континент (особено популярен е лозунгът “Америка за американците”). Доктрината става основа за външната политика на САЩ, модифицирана е и получава по-широка интерпретация. След като се оттегля от активната политика живее в имението Оукхил и в Ню Йорк, където умира от сърдечна недостатъчност. Погребан е в Ню Йорк, а през 1858 г. е погребан отново в Ричмънд. Съчиненията му са издадени в 7 тома (1898-1903 г.), оставя недовършени мемоари.\r\n1442 г.\r\nРоден е Едуард IV - английски крал (1461-1483 г., с прекъсване 1470 - април 1471 г.). Пръв представител е на Йоркската династия. Заема престола по време на войната между Червената и Бялата роза, като сваля Хенри IV Ланкастер. Опитите му да намали политическото влияние на феодалната върхушка предизвиква преминаването на привържениците му от бароните (начело с граф Уоруик) към ланкастерската партия и е свален от престола (октомври 1470 г.) Разгромява ланкастерците в битките при Барнет и Тюксбери (май 1471 г.). Устойчивата кралска хазна, попълвана от доброволни вноски на населението, принудителните заеми от градовете и митническите такси позволяват на Едуард IV да управлява без да свиква парламента. Поощрява промишлеността и търговията.На тази дата умират:\r\n1945 г.\r\nУмира Бенито Мусолини (наричан Дуче) - фашистки диктатор (дуче) (1922-1943 г.), създател (1919 г.) и идеолог на фашизма. Инициатор е за създаването на корпорации по професионален и обществен принцип в Италия, бивш член на Социалистическата партия. От 1914 г. пропагандира политика на национализъм и милитаризъм. Получава властта през октомври 1922 г. Води агресивна външна политика. През 1936 г. завладява Етиопия. През същата година създава оста \"Берлин-Рим\" , участва в Антикоминтернския пакт. По време на Втората световна война Италия воюва в съюз с нацистка Германия. Арестуван е по заповед на краля, освободен от германците, Мусолини управлява основаната от него в Северна Италия Италианска социална република (1943-1945 г.). На 28 април 1945 г. е заловен при бягството му за Швейцария, на брега на езеро Комо. Осъден е на разстрел от импровизиран съд, с председател партизанския командир. Трупът му е окачен с главата надолу на една бензиностанция на Пиаца Лорето, Милано.\r\n1920 г.\r\nУмира Климент Аркадиевич Тимирязев - руски естествоизпитател дарвинист, член-кореспондент на Петербургската академия на науките (1890 г.). Роден е на 3 юни 1843 г. През 1865 г. завършва Петербургския университет. Светогледът му се изгражда под влиянието на философските материалистически възгледи на А. И. Херцен, Н. Г. Чернишевски и др. революционни демократи, трудовете на Д. И. Менделеев, В. О. Ковалевски и А. О. Ковалевски, И. И. Мечников и особено на И. М. Сеченов и Ч. Дарвин. През 1868 г. по предложение на А. Н. Бекетов е командирован от Петербургския университет за професорска специализация в Германия и Франция; работи в лабораториите на големи учени от областта на физиката, химията, физиологията и ботаниката (Г. Кирхоф, Хелмхолц, Р. Бунзен, П. Бертло, Ж. Бусен, К. Бернар, В. Хофмайстер). През 1870-1892 г. е преподавател в Петровската земеделска и горска академия (дн. Московска селскостопанска академия “К. А. Тимирязев”). През 1871 г. защитава магистърска дисертация на тема “Спектралният анализ на хлорофила”, а през 1875 г. - докторска дисертация за усвояването на светлината от растенията. От 1878 г. е професор в Московския университет. През 1911 г. напуска университета в знак на протест срещу действията на министъра на просветата Касо. След 1911 г. са възстановени професорските му права в Московския университет. Занимава се и с литературнопублицистична дейност. Изследва физиологията на растенията и изучава процеса фотосинтеза. В цикъл лекции, изнесени в Лондонското кралско дружество (“Космическата роля на растенията”, 1903 г.), Тимирязев обобщава своите многогодишни изследвания в областта на фотосинтезата. Статиите му, посветени на дарвинизма, са събрани в кн. “Кратък очерк върху теорията на Дарвин” (1865 г.) и “Чарлз Дарвин и неговото учение” (1882 г.). Опитва се да приложи теоретичните си изследвания в практиката (през 1872 г. по негова инициатива на територията на Петровската селскостопанска академия е построен първият в Русия вегетационен дом). Тимирязев е почетен член на Лондонското кралско дружество (1911 г.), почетен доктор на университетите в Глазгоу (1901 г.), Кеймбридж (1909 г.) и Женева (1909 г.), член кореспондент е на Единбургското ботаническо дружество (1911 г.), почетен член е на много руски университети и научни дружества.\r\n1903 г.\r\nУмира Джозая Гибс - американски физик теоретик, един от създателите на термодинамиката и статистическата механика. Професор е от 1871 г. Систематизира постиженията на термодинамиката и статиката, като завършва тяхното теоретично обосноваване. Въвежда и развива графичните методи за изследване на термодинамичните системи, внася триизмерни диаграми и получава аналитични формули, свързващи обема, енергията и ентропията на веществото. Доказва правилото за общото условие за равновесие в хетерогенните системи, създава термодинамиката на повърхностните явления и електрохимичните процеси. Обобщава принципа на ентропията, като прилага втория закон на термодинамиката към широк клас процеси и извежда фундаментални уравнения, позволяващи да се определят направлението на реакциите и условията за равновесие в смеси с различна степен на сложност. Той е един от създателите на векторното смятане в неговата съвременна форма. (\"Елементи на векторния анализ\", 1881-1884 г.).\r\n1813 г.\r\nУмира Михаил Иларионович Кутузов - руски военачалник, генерал-фелдмаршал (31 август 1812 г.). Завършва с отличие Дворянското артилерийско училище през 1759 г. и работи в него като преподавател по математика. Получава първо офицерско звание - прапоршчик през 1761 г., и е назначен за командир на рота в Астраханския пехотен полк. През 1762 г. е назначен за адютант на естландския (естонския) генерал-губернатор. В периода 1764-1765 г. като командир на малки отряди участва в потушаването на въстанията на полските бунтовници. По време на Руско-турската война (1768-1774 г.) участва в боевете при Ларга, Кагул и други. През 1774 г. получава рана в слепоочието и загубва лявото си око. Десет години по-късно е произведен в чин генерал-майор. Михаил Кутузов формира егерски корпус, с който участва в Руско-турската война (1787-1791 г.). Като командир на колона участва в щурма на Измаил (декември 1790 г.) и в сраженията при Бабадаг и Мачин. Ръководител е на руска дипломатическа мисия в Истанбул (1792-1794 г.), проявява се като способен дипломат и спечелва за Русия редица политически и търговски предимства. От 1795-1799 г. е инспектор и командващ войските във Финландия и изпълнява дипломатически задачи в Прусия и Швеция. Получава званието генерал на пехотата през 1798 г. През 1799-1801 г. е литовски , а след това и петербургски военен губернатор. Изпада в немилост през 1802 г. и напуска армията, като се пенсионира. По време на Руско-австро-френската война (1805 г.) е назначен за командващ руската армия, изпратена да помага на Австрия. След капитулацията на австрийската армия при Улм чрез знаменития марш-маньовър от Браунац до Оломнец успява да спаси руските войски от удара на император Наполеон I. В хода на отстъплението спечелва две сражения при Алщетен и Кремс. След разгрома на руската армия при Аустерлиц (2 декември 1805 г.) Кутузов успява да спаси остатъците от войските. В периода 1806-1807 г. е киевски губернатор, година след това е назначен за командир на корпус в молдовската армия , а от 1809-1811 г. – за литовски военен губернатор. Назначен е за командващ молдовската армия и успява с активни действия с една кампания (1811 г.) да завърши войната. На 29 октомври 1811 г. получава титлата граф. Той е носител на ордена “Св. Георги” II степен. Като опитен дипломат сключва изгодния Букурещки мирен договор. В началото на войната (1812 г.) е началник на Петербургското, а след това на Московското опълчение. Назначен е за главнокомандващ на 26 август 1812 г. Чрез успешни и ловки маневри дава генерално сражение на Наполеон при Бородино, но не му позволява да спечели стратегическата победа. За да запази армията, Кутузов отстъпва Москва и по-късно принуждава Наполеон да се оттегли по опожарения и разрушен път през Смоленск. След няколко сражения френската армия е победена и напуска Русия. На 6 декември 1812 г. получава звание княз на Смоленск. Ръководи действията на руската армия в началото на Европейския поход. Умира в Полша.За изготвянето на историческата справка на Агенция “Фокус” са използвани следните източници:\r\n Енциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.28", "title": "Денят 28 април в световната история"}
{"url": "http://www.focus-news.net/news/2018/04/28/2516016/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница. Преминаването през пунктове между България и Македония също е обичайно натоварено.\r\nЛивия НИНОВА", "date": "2018.04.28", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/04/28/2516012/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението в София във връзка със заснемане на филм. Това съобщиха от пресцентъра на Столична община. От 16.30 до 21.30 часа днес и от 07.00 часа до 12.00 часа на 29 април се забраняват престоят и паркирането на пътни превозни средства на ул. „Калиманци“ между ул. „Аатанас Узунов“ и ул. „Георги Обретенов“.", "date": "2018.04.28", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2018/04/28/2516017/pazardzhik-v-nedelyata-na-razslableniya-29-april-arhiereyska-sveta-liturgiya-vav-velingrad-shte-oglavi-konstantiyskiyat-episkop-yakov.html", "text": "На 29 април, 4 Неделя след Пасха – на Разслабления, с благословението на Негово високопреосвещенство Пловдивския митрополит Николай, в храм „Успение Богородично“ в гр. Велинград архиерейска света Литургия ще оглави Негово Преосвещенство Константийския епископ Яков, викарий на Пловдивския митрополит, предаде репортер на Агенция \"Фокус\".\r\nНачалото на св. Литургия е от 9:00 часа. \r\nНикола ПЕТКОВ", "date": "2018.04.28", "title": "Пазарджик: В Неделята на Разслабления - 29 април, архиерейска света Литургия във Велинград ще оглави Константийският епископ Яков"}
{"url": "http://www.focus-news.net/news/2018/04/28/2516014/burgas-kontsert-na-konstantin-kostov-trio-shte-se-sastoi-v-grada.html", "text": "Концерт на „Константин Костов трио“ ще се състои днес от 19:00 часа, на открита сцена в  Експоцентър „Флора“. Това съобщиха от пресцентъра на Община Бургас.\r\nПоканените изпълнители в проекта Jazz Migration са сред българските музиканти, които редовно участват в престижни форуми. Пиано трио форматът е предизвикателство за всеки джаз пианист, но и тримата музиканти като лидери по собствен начин откриват своя индивидуален глас в симбиозата от джаз, фолклор и други музикални стилове.\r\nJazz Migration е проект, имащ за цел да фокусира вниманието върху процесите на обратен „внос“ на артистичен потенциал от Европа към България.\r\nЦикълът от концерти ще представи приноса, който българската музикална традиция има в развитието на съвременните джазови форми.\r\nИнициативата се организира от Фондация „Арт Офис“ в партньорство с „Изкуство в движение“, Фондация „Америка за България“ и Община Бургас.\r\nВходът е свободен.", "date": "2018.04.28", "title": "Бургас: Концерт на „Константин Костов трио“ ще се състои в града"}
{"url": "http://www.focus-news.net/news/2018/04/28/2516018/blagoevgrad-spokoen-e-trafikat-po-osnovnite-ulitsi-i-bulevardi-v-grada.html", "text": "Спокоен е трафикът по основните улици и булеварди в Благоевград, предаде репортер на Радио „Фокус“ – Пирин. Пътните настилки са сухи и нормално проходими. В началото на деня по-натоварено е движението на вход-изход от града при квартал „Струмско“. Натоварен трафик, но бе образуването на задръствания или колони от автомобили има по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През изминалата нощ няма регистрирани тежки пътни инциденти в града. Градският транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.04.28", "title": "Благоевград: Спокоен е трафикът по основните улици и булеварди в града"}
{"url": "http://www.focus-news.net/news/2018/04/28/2516020/plovdiv-ofitsialniyat-start-na-velosezon-2018-v-grada-shte-bade-daden-ot-pl-saedinenie.html", "text": "Официалният старт на Велосезон 2018 в Пловдив ще бъде даден на 28 април от пл. „Съединение“. Това съобщиха за Радио „Фокус“ – Пловдив от пресцентъра на Общината. Колоната с велосипедисти ще бъде водена от кмета на Пловдив инж. Иван Тотев, заместник-кмета Георги Титюков, олимпийските медалисти Николай Бухалов, Асен Златев и други изявени спортисти. И тази година се очаква да се включат много участници в мероприятието, което се организира от Община Пловдив за четвърти пореден път. Записването на желаещите ще става на място на площада от 9.00 часа, като всеки ще получи свой уникален номер, с който ще участва в томбола с награди. Велошествието ще стартира в 10.30 часа, като ще премине по маршрут бул. „Марица Юг“, влизане в района на Гребна база, обиколка на Гребен канал от северния през южния бряг и финал на паркинга пред Финален комплекс на Гребната база. \r\nОт 11.00 до 13.00 часа  ще се проведе детско велосипедно състезание на алеята зад старите трибуни в три възрастови групи – деца до 6 години, до 8 години и до 10 години. В същия интервал от време ще има и празнична програма на сцена, ситуирана на паркинга на Финален комплекс при Гребна база.„Фокус“ припомня, че началото на Велосезон 2018 в Пловдив бе отложено заради Деня на траур, обявен след тежката катастрофа с автобус на автомагистрала „Тракия“.", "date": "2018.04.28", "title": "Пловдив: Официалният старт на Велосезон 2018 в града ще бъде даден от пл. „Съединение“"}
{"url": "http://www.focus-news.net/news/2018/04/28/2516021/burgas-dni-na-turskoto-kino-v-balgariya-se-provezhdat-za-parvi-pat-v-grada.html", "text": "„Дни на Турското кино в България“ се провежда за първи път в Бургас днес и утре - емблематични кино ленти на класическото и съвременното турско кино се представят в рамките на фестивала, организиран от Културно Информационен Отдел при Посолство на Република Турция, под патронажа на Н. Пр. Д-р. Хасан Улусой – Посланик на Република Турция в България и с изключителното съдействие на Министерство на Културата и Туризма на Република Турция. Това съобщиха от пресцентъра на Община Бургас.\r\nТази година, освен жителите на столицата, безплатно на фестивалните филми ще могат да се насладят и любителите на турското киноизкуство в Пловдив, Кърджали и Бургас.\r\nВ пролетните дни, посветени на турското кино, българските зрители ще се докоснат до многообразната тематика на турската кинематография, пресъздадена в запомнящи се образи, интригуващи съдби и колорит от емоции. Предпремиерата в Бургас е днес от 17:00 часа в Драматичен театър „Адриана Будевска“ с филма „Разореният Ага“ /Züğürt Ağa/, а от 19:00 часа премиерната прожекция представя филма „Чинара“ /Çinar Ağaci/, в който режисьорът и сценарист Хандан Ипекчи по неповторим начин е разкрил силата на семейните отношения като връзка с нашето минало и мост към нашето бъдеще.\r\nОстаналите три заглавия са „Братко мой“ /Kardeşim Benim/, „Планината 2“ /Dağ 2/ и „ХЛЕБАРЯТ Тайната на любовта“ /SOMUNCU BABA Aşkin sirri/. Всички те сюжетно са изпълнени от непреходните човешки ценности – любов, семейство, вяра, прошка, достойнство, свобода, преплетени с философските прозрения и душевни вълнения на героите и вечните въпроси за смисъла на живота и смъртта. Мистика и красиви природни картини, допълват майсторската актьорска игра в лентите и увличат зрителите в неповторимо пътуване из необятния свят на седмото изкуство, пресъздаден от талантливите режисьори и сценаристи.", "date": "2018.04.28", "title": "Бургас: „Дни на Турското кино в България“ се провеждат за първи път в града"}
{"url": "http://www.focus-news.net/news/2018/04/28/2516019/predstoyashti-mezhdunarodni-sabitiya-za-28-april-agentsiya-fokus.html", "text": "Ще се проведе среща на високо равнище между президента на Китай Си Дзинпин и индийския министър-председател Нарендра Моди.\r\n*** Външните министри на Русия, Иран и Турция Сергей Лавров, Мохамад Джавад-Зариф и Мевлют Чавушоглу ще проведат среща, посветена на Сирия.\r\n*** Президентът на Турция Реджеп Тайип Ердоган започва предизборната си кампания за изборите на 24 юни.\r\n*** Руският патриарх Кирил е на посещение в Албания.\r\n*** Държавният секретар на САЩ Майк Помпео започва първата си обиколка в Близкия изток с посещение в Саудитска Арабия.\r\n***", "date": "2018.04.28", "title": "Предстоящи международни събития за 28 април (Агенция \"Фокус\")"}
{"url": "http://www.focus-news.net/news/2018/04/28/2516022/blagoevgrad-chastichni-remontni-deynosti-se-izvarshvat-po-glaven-pat-e-79-v-uchastaka-ot-otklonenieto-za-selo-oshtava-do-selo-novo-delchevo.html", "text": "Движението по път главен път Е-79 София – Кулата в участъка от отклонение за село Ощава до село Ново Делчево от км 392+500 до км 426+000 се осъществява в една лента за движение, поради частични ремонтни дейности на асфалтовата настилка. Това съобщиха за Радио „Фокус“ – Пирин от Областно пътно управление – Благоевград. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение до 29 април. Същата организация на движението е в сила и за третокласен път – 1972 село Дъбница – село Фъргово от км 0+000 до км 28+000 поради частични ремонтни дейности по асфалтовата настилка. Участъкът е сигнализиран с пътни знаци. Към този час трафикът по автомагистрала „Струма“, главен път Е-79 и второкласен път – 19 Симитли – Гоце Делчев е интензивен.\r\nЛивия НИНОВА", "date": "2018.04.28", "title": "Благоевград: Частични ремонтни дейности се извършват по главен път Е-79 в участъка от отклонението за село Ощава до село Ново Делчево"}
{"url": "http://www.focus-news.net/news/2018/04/28/2516023/pernik-za-peti-poreden-pat-gradat-shte-bade-domakin-na-folklornoto-nadigravane-za-lyubitelski-klubove-priyateli-chrez-tantsa.html", "text": "За пети пореден път Перник ще бъде домакин на фолклорното надиграване за любителски клубове „Приятели чрез танца”, организирано от Общината и танцова къща “Приятели чрез танца” към сдружение „Дай, бабо, огънче!“. Това съобщиха от пресцентъра на Община Перник. \r\nТрадиционното вече събитие тази година ще започне в 11.30 ч. с дефиле до площад „Кракра”, където в 12.00 ч. ще стане и откриването. Фестивалната и Конкурсната програма ще стартират в 14.00 ч. в зала „Борис Гюдеров”.\r\nВ раздел „Фестивална програма” клубовете ще изпълняват две автентични хора, а в раздел „Конкурсна програма” – обработка на хоро, като хореографското решение трябва да започва с автентичния му образец. И в двата раздела участниците са разделени на три възрастови групи – детска, младежка и смесена. \r\nЗадължително условие за участие е съставите да могат да играят характерните за Граово хора - Граовско, Четворно и Сватбарско, които ще се танцуват от всички групи при откриването на площад „Кракра“.\r\nКакто всяка година, така и тази за голямата награда на кмета на Община Перник – тъпан, ще се борят 26 любителски фолклорни състава с 540 участници от Перник, София – град, София - област, Варна, Козлодуй, Ботевград, Самоков и Дупница. \r\nИнициативата е част от Общинския годишен план за младежта 2018 и е включена в Годишния план на Консултативния съвет за младежка политика към кмета на Перник.", "date": "2018.04.28", "title": "Перник: За пети пореден път градът ще бъде домакин на фолклорното надиграване за любителски клубове „Приятели чрез танца”"}
{"url": "http://www.focus-news.net/news/2018/04/28/2516025/sofiya-vavezhda-se-organizatsiya-na-dvizhenieto-za-izvarshvane-na-remont-po-relsoviya-pat-na-tramvayni-linii-10-i-11.html", "text": "СВъвежда се организация на движението за извършване на ремонт по релсовия път на трамвайни линии №10 и 11 в София. Това съобщиха от пресцентъра на Столична община.  \r\nНа 28 април 2018 г. (събота) от 08:00 до 16:00 часа – в участъка от площад „Журналист” до площад „Велчова завера” по маршрута на трамвайна линия № 10 ще бъде извършен текущ ремонт. Във връзка с това се предвижда временна организация на движението: \r\nОт 05:00 до 16:00 часа на 28 април 2018 г. (събота): \r\nТрамвайна линия № 10 скъсява маршрута си и ще се движи от ж.к. „Западен парк“ до площад „Журналист”. \r\nРазкрива се временна автобусна линия № 10-ТМ с маршрут: от крайна станция „Зоопарка“ по ул. „Сребърна”, надясно по бул. „Черни връх”, надясно по бул. „Джеймс Баучър”до крайна спирка с код 1572 „Семинарията” за трамвайна линия № 10. След спирката автобусите завиват надясно по западното пътно платно на ул. „Стоян Михайловски”, обратен завой след разделителната ивица, източно пътно платно, наляво по бул. „Джеймс Баучър” до спирка с код 1571 „Семинарията” за трамвайна линия № 10 – начална, бул. „Джеймз Баучер”, бул. „Черни връх” и по ул. „Сребърна” до Зоопарка. \r\nОт 05:00 до 16:00 часа на 29 април 2018 г. (неделя) \r\nТрамвайна линия № 11 ще се движи (в посока кв. „Илиянци“): от кв. „Княжево“ по маршрута си до кръстовище бул. „Александър Стамболийски” – бул. „Константин Величков”, надясно по бул. „Александър Стамболийски”, през площад „Възраждане” по маршрута на трамвайна линия № 3, бул. „Христо Ботев”, Централна жп гара София, бул. „Княгиня Мария Луиза” и през транспортен подлез „Надежда” по маршрута си до кв. „Илиянци“ двупосочно. След 16:00 часа движението да се възстанови по постоянния маршрут.", "date": "2018.04.28", "title": "София: Въвежда се организация на движението за извършване на ремонт по релсовия път на трамвайни линии №10 и 11"}
{"url": "http://www.focus-news.net/news/2018/04/28/2516026/burgas-vremenno-sa-vavedeni-ogranicheniya-v-otsechkite-varovnik-valchanovo-hanche-i-chernitsa-sungurlare-chubra.html", "text": "С нормална интензивност се осъществява движението на автомобили в областта, съобщи за Радио „Фокус“ – Бургас дежурният в Областно пътно управление. Пътищата са сухи и нормално проходими. Видимостта е отлична. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018г. Натоварено е движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“. По-интензивен е автомобилният трафик в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nЯнислава КРЪСТЕВА", "date": "2018.04.28", "title": "Бургас: Временно са въведени ограничения в отсечките Варовник – Вълчаново ханче и Черница – Сунгурларе – Чубра"}
{"url": "http://www.focus-news.net/news/2018/04/28/2516007/mkd-makedoniya-spored-boyko-borisov-e-vreme-balkanite-da-pokazhat-na-es-che-mogat-da-razreshat-sami-problemi.html", "text": "Българският министър-председател Бойко Борисов заяви по време на срещата от процеса „Бърдо-Бриони“ в Скопие, че след 60 години историците ще оценят случващите се в момента процеси. Той изрази надежда, че Македония и Гърция ще разрешат бързо спора за името, защото „сега има историческа възможност за това“, предава македонското електронно издание „МКД“.\r\nБорисов направи паралел със Северна и Южна Корея, като отбеляза, че след като тези две страни са успели да постигнат споразумение, страните от региона със сигурност биха могли да преодолеят различията.\r\n„Имаме исторически шанс да преместим страните в ЕС. Днес проблемът е решен между двете Кореи, защо да не можем да решим нашите балкански проблеми. Надявам се, че лидерите ще разберат какво ни предстои на срещата на върха в София. Крайно време е да покажем на ЕС, че можем сами да разрешим нашите отворени въпроси“, добави Борисов. Виктор Турмаков", "date": "2018.04.28", "title": "„МКД“ (Македония): Според Бойко Борисов е време Балканите да покажат на ЕС, че могат да разрешат сами проблеми"}
{"url": "http://www.focus-news.net/news/2018/04/28/2516028/veliko-tarnovo-intenziven-e-trafikat-po-ul-magistralna-v-grada-koyato-e-chast-ot-glaven-pat-sofiya-varna.html", "text": "Спокоен е трафикът във Велико Търново в почивния ден, предаде репортер на Радио „Фокус” – Велико Търново. Времето е слънчево. Температурата на въздуха е 15 градуса. Пътните настилки са сухи. По-интензивно е движението на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Автобусите от градския транспорт се движат по график за почивен ден. Извършват се ремонти на водопроводна мрежа в старата градска част на Велико Търново. На места движението се осъществява в едната лента.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.04.28", "title": "Велико Търново: Интензивен е трафикът по ул. „Магистрална“ в града, която е част от главен път София – Варна"}
{"url": "http://www.focus-news.net/news/2018/04/28/2516029/stara-zagora-gradat-e-domakin-na-vtoriya-mezhdunaroden-horov-festival-avgusta-trayana.html", "text": "От 26 до 29 април 2018 г. в Стара Загора за втора поредна година си дават среща 13 хорови формации от България и чужбина, с над 320 участници, съобщиха от Общината. Гостите са от Мъжкия хор при Музикална асоциация в гр. Лариса, Гърция. Общо 12 са хоровите състави от България - от Стара Загора, Шумен, София, Варна, Дупница, Казанлък и Димитровград. Културен обмен и сътрудничество, приобщаване към българските и европейски ценности на хоровото изкуство и тяхното популяризиране, както и обогатяването на музикалната традиция на Стара Загора – това са част от целите, които си поставя Международният хоров фестивал „Августа Траяна“.\r\nОрганизатори на форума са Община Стара Загора и Народно читалище „Родина-1860”. Според регламента на фестивала в него могат да участват непрофесионални: младежки хорови състави, еднородни хорови състави, смесени хорови състави, вокални ансамбли и фолклорни хорове. Те се представят с програма по избор – предкласическа, класическа, фолклорна, църковна, популярна и съвременна музика с продължителност не повече от 15 минути. Всички участници във фестивала получават диплом и плакет „Августа Траяна”.", "date": "2018.04.28", "title": "Стара Загора: Градът е домакин на Втория международен хоров фестивал „Августа Траяна“"}
{"url": "http://www.focus-news.net/news/2018/04/28/2516032/veliko-tarnovo-dvizhenieto-v-uchastak-ot-pat-sevlievo-yantra-se-osashtestvyava-v-ednata-lenta-poradi-izvarshvane-na-chastichni-remontni-deynosti.html", "text": "Габрово. Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е 16°. Пътните настилки са сухи. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Богатово – Севлиево се осъществява с повишено внимание поради изсичане на храсти, оформяне на окопи и подравняване на банкети.\r\nДвижението в участък от път Севлиево –  Янтра се осъществява в едната лента поради извършване на частични ремонтни дейности по асфалтовата настилка.\r\nНадежда КРЪСТЕВА", "date": "2018.04.28", "title": "Велико Търново: Движението в участък от път Севлиево –  Янтра се осъществява в едната лента поради извършване на частични ремонтни дейности"}
{"url": "http://www.focus-news.net/news/2018/04/28/2516024/ekathimerini-liderat-na-gratskata-opozitsiya-prizova-aleksis-tsipras-da-svika-predsrochni-izbori-prez-septemvri.html", "text": "Хвърляйки ръкавицата към министър-председателя Алексис Ципрас, председателят на основната гръцка опозиционна партия „Нова демокрация“ Кирякос Мицотакис заяви, че, ако правителството не е сигурно дали ще успее да излезе от международната спасителна програма през август, тогава трябва да свика предсрочни парламентарни избори през септември, за да може хората да отсъдят, пише  Ekathimerini.\r\n„Ако партньорите в управляващата коалиция казват това, което смятат, те трябва да бъдат поставени на изпитание. Ако виждат растеж, трябва да видят какво мислят и хората“, заяви той и допълни, че, ако правителството не се страхува от „Нова демокрация“, тогава „най-накрая трябва да се запъти към урните“.\r\nСъщевременно опозиционерът заяви, че правителството е опасно и не се справя с външната политика, давайки като пример двамата гръцки войници задържани в Турция и объркването около наемането на двете фрегати от Франция.  Виктор Турмаков", "date": "2018.04.28", "title": "Ekathimerini: Лидерът на гръцката опозиция призова Алексис Ципрас да свика предсрочни избори през септември"}
{"url": "http://www.focus-news.net/news/2018/04/28/2516030/sport-anet-kontaveyt-se-klasira-na-polufinala-na-tenis-turnira-v-shtutgart.html", "text": "Естонската тенисиста Анет Контавейт победи рускинята Анастасия  Павлюченкова с 7:5, 6:7 , 6:4 на четвъртфинала на турнира на WTA в Щутгарт.\r\nНа полуфинала естонката ще се срещне с победителя от двубоя между чехкинята Каролина Плишкова и латвийката Елена Остапенко. Виктор Турмаков", "date": "2018.04.28", "title": "Спорт: Анет Контавейт се класира на полуфинала на тенис-турнира в Щутгарт"}
{"url": "http://www.focus-news.net/news/2018/04/28/2516003/sitel-makedoniya-7-balkanski-prezidenti-predsedatelyat-na-evropeyskiya-savet-i-balgarskiyat-ministar-predsedatel-na-sreshtata-ot-protsesa-bardo-brioni-v-skopie.html", "text": "Председателят на Европейския съвет Доналд Туск изрази задоволство, че решението за спора с името е близо до решение. Той заяви това по време на срещата на високо равнище от процеса „Бърдо-Бриони“, което бе посетено и от седем балкански президенти, както и от министър-председателя на България Бойко Борисов, предава скопският телевизионен канал  „Сител“.\r\nТуск потвърди ангажимента си за европейска интеграция на всички страни от Западните Балкани и изрази надежда, че историята на региона, която прилича на филм на ужасите, който никога не свършва, все още може да има щастлив край.\r\nПрезидентът на Македония Георге Иванов заяви, че страната остава ангажирана с членството в НАТО и ЕС и призова Съюза да не дава лъжлива надежда на страната.\r\n„Ако успеете да разрешите проблема с името , това ще бъде стимул за вашите партньори в Атина за всички ваши граждани. Това ще бъде най-добрият символ на успеха в региона“, смята Туск.\r\n „Това е моментът за разрешаване на спора за името“, посочиха президентите на Хърватия и Словения Колинда Грабар-Китарович и Борут Пахор и българският премиер Бойко Борисов. „Хърватия на свой ред ще направи всичко възможно, за да ускори този процес за Македония и Албания. Хърватия твърдо подкрепя политиката на разширяване, която се основава на принципа на собствените заслуги, който се основава на строги правила и оценка“, заяви Китарович.\r\n„ Въз основа на моя политически опит е ясно, че Брюксел не може да направи нищо, освен ако лидерите на държавите не го сторят. Убеден съм, че с добра политическа воля всички проблеми могат да бъдат решени и аз гледам с оптимизъм към бъдещето“, заяви Пахор.\r\n„Сега има историческа възможност за това. В следващите 60 години историците ще оценят този момент и ще напишат имената ни“ , допълни Борисов.\r\nЧаст от процеса на „Бърдо-Бриони“ бяха и президентите на Сърбия, Черна гора, Албания, Косово и Босна и Херцеговина. След срещата, която продължи повече от 2 часа, страните от региона потвърдиха решимостта за прилагане на необходимите реформи за членство в Европейския съюз и заключиха, че откритите въпроси и спорове трябва да се решават в дух на добросъседство и в съответствие с международното право. Водещ на следващата среща на върха през 2019 г. ще бъде Албания. Виктор Турмаков", "date": "2018.04.28", "title": "„Сител“ (Македония): 7 балкански президенти, председателят на Европейския съвет и българският министър-председател на срещата от процеса „Бърдо-Бриони“ в Скопие"}
{"url": "http://www.focus-news.net/news/2018/04/28/2516027/blagoevgrad-v-grada-shte-se-provede-krag-ot-natsionalniya-shampionat-po-planinsko-izkachvane-blagoevgrad-2018.html", "text": "За поредна година в Благоевград ще се проведе втори кръг от Национален шампионат по Планинско изкачване „Благоевград - 2018“. Това съобщиха от пресцентъра на Общината. Днес и утре пътят към Делвино ще се превърне в състезателно трасе на високите скорости и спортните коли. Официалното откриване на състезанието ще бъде днес от 10.30 часа пред Ларго Мол, след което състезателните коли ще потеглят към пътя за Делвино. Вторият ден от състезанието ще започне в 11.00 часа. \r\nТрасето е с дължина 4 километра, като започва от кв. \"Еленово\" и продължава в посока към село Делвино. Най-добрите професионални отбори започнаха да подават заявките си за състезанието. Традиция на СК \"Диамо\" е да посреща всяка година международни участници от съседните ни държави. Дрифт пилотите от екипа на Мирафиори ще забавляват зрителите по най-добрия начин и също ще се включат в състезанието, като допълнително ще допринесат за адреналина сред публиката.", "date": "2018.04.28", "title": "Благоевград: В града ще се проведе кръг от Националния шампионат по планинско изкачване „Благоевград-2018“"}
{"url": "http://www.focus-news.net/news/2018/04/28/2516031/burgas-4-patnotransportni-proizshestviya-sa-registrirani-prez-izminaloto-denonoshtie-v-grada.html", "text": "4 пътнотранспортни произшествия са регистрирани през изминалото денонощие в Бургас, съобщи за Радио „Фокус“ - Бургас дежурният в ОДМВР-Бургас. При едната катастрофа 6 души са ранени, от които единият от пострадалите е починал. При вторият инцидент е пострадала пешеходка. Другите две пътнотранспортни произшествия са със нанесени материални щети. „Не са подавани сигнали за нарушения на обществения ред, пожари или аварии“, съобщи дежурният в Община Бургас.\r\nЯнислава КРЪСТЕВА", "date": "2018.04.28", "title": "Бургас: 4 пътнотранспортни произшествия са регистрирани през изминалото денонощие в града"}
{"url": "http://www.focus-news.net/news/2018/04/28/2516033/plovdiv-opasnost-ot-padashti-kamani-ima-po-napravleniyata-asenovgrad-smolyan-yugovsko-hanche-yugovo-laki-zdravets-i-krichim-stamboliyski.html", "text": "Трафикът по всички основни направления на територията на Пловдивска област се осъществява с нормална интензивност и без затруднения. Това съобщиха за Радио „Фокус“ – Пловдив от Областното пътно управление. По-засилено движение се отчита по пловдивския участък на АМ „Тракия“. Пътните настилки в областта са сухи и нормално проходими. Опасност от падащи камъни има по направленията Асеновград - Смолян, Юговско ханче - Югово - Лъки - Здравец и Кричим - Стамболийски, както и в района на проходите „Козница“ и „Стражата“. От Областното пътно управление призовават водачите да преминават с повишено внимание и съобразена скорост по посочените участъци. Движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май. До 20 май преминаването по пътя Шишманци – Белозем, в района на пътния възел при АМ „Тракия“, ще се осъществява в една лента, поради ремонтни дейности на надлез. Движението в участъка се контролира от светофарна уредба. До 30 юни движението по АМ „Тракия“ в участъка от Пловдив до Стара Загора се извършва с максимална скорост до 90 км/ч и повишено внимание, поради ремонтни дейности.\r\nТрафикът на територията на град Пловдив също се осъществява с нормална интензивност. Няма струпване на автомобили по главните булеварди и по входно-изходните артерии. Пътните настилки са сухи и нормално проходими.\r\nТони МИХАЙЛОВ", "date": "2018.04.28", "title": "Пловдив: Опасност от падащи камъни има по направленията Асеновград - Смолян, Юговско ханче - Югово - Лъки - Здравец и Кричим - Стамболийски"}
{"url": "http://www.focus-news.net/news/2018/04/28/2516034/pazardzhik-remontni-deynosti-se-izvarshvat-po-chetiri-patni-otsechki-v-oblastta.html", "text": "Спокойно е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. По направлението Юндола - Белово се извършва ремонт на асфалтовата настилка от 1 км до 21 км. Ограничение поради ремонт е въведено и по пътя Пазарджик-село Радилово от 132 км до 140 км. Движението по пътя Пазарджик- село Гелеменово се осъществява в една лента от 117км до 118 км чрез поетапно затваряне на лява и дясна ленти за движение, поради частични ремонтни дейности на асфалтовата настилка. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.28", "title": "Пазарджик: Ремонтни дейности се извършват по четири пътни отсечки в областта"}
{"url": "http://www.focus-news.net/news/2018/04/28/2516035/sitel-makedoniya-ministarat-na-otbranata-na-makedoniya-zayavi-che-chlenstvoto-v-nato-e-vazhno-i-predstavlyava-nova-nadezhda-na-balkanite.html", "text": "Македонският министър на отбраната Радмила Шекеринска заяви по време на посещението си в САЩ, че членството на страната ѝ в НАТО е важно и ще има положително въздействие за създаването на нова надежда на Балканите, предава скопският телевизионен канал   „Сител“.\r\nНа кръгла маса във Вашингтон, организирана от американския Атлантически съвет, Шекеринска говори за предизвикателствата, пред които са били изправени в миналото Балканите, за политическата криза в Македония и за новите процеси на реформи, както и за връщането на страната по пътя към евроатлантическата интеграция.\r\nШекеринска посочи, че правителството инвестира сериозно в добросъседски отношения и резултатът е споразумението с България. Виктор Турмаков", "date": "2018.04.28", "title": "„Сител“ (Македония): Министърът на отбраната на Македония заяви, че членството в НАТО е важно и представлява нова надежда на Балканите"}
{"url": "http://www.focus-news.net/news/2018/04/28/2516036/veliko-tarnovo-xiii-festival-na-detsko-yunosheskoto-teatralno-tvorchestvo-malkiyat-prints-shte-se-provede-v-grada.html", "text": "От 27 до 30 април 2018 г. в Музикално-драматичен театър „Константин Кисимов“ – Велико Търново ще се проведе поредното XIII издание на Националния фестивал за детско-юношеско театрално творчество „Малкият принц“, организиран от Община Велико Търново и Народно читалище “Извор – 1873” с. Самоводене. Това съобщиха от пресцентъра на Община Велико Търново.\r\nТазгодишното издание се очертава като особено разнообразно и интересно: ще участват 33 детски и юношески театрални състава с общо над 415 млади актьори. Те ще представят 34 спектакъла, по 17 във всяка от двете категории (детски и юношески театри). Най-малките участници са талантливите деца от театралния състав при детска градина „Радост“ - София, родени през 2012 и 2013 г., които ще представят „Цветята на малката Ида“ от Х. Кр. Андерсен, а най-големи са зрелостниците на 19 години от утвърдени на сцената състави от Бургас, Стара Загора, Пловдив, Варна, Разград и още много градове и села, които ще превърнат фестивала в наистина значимо национално събитие. Велико Търново ще бъде представено от ученическия театър при ОУ „П.Р. Славейков“, които ще открият фестивала на 27 април с пиесата „Мадам Ваше Въображение“, а сред другите представители на търновския край са състави от Горна Оряховица, Самоводене, Дебелец, Лясковец, Церова кория и Шемшево. \r\nКонкурсната програма се провежда в две категории: първа група – театрални формации с участници до 14 години и втора група – от 14 до 19 години, като съставите от първа група се представят днес през деня, а тези от втора – днес вечерта и на 29 и 30 април.\r\nАвторитетно жури, председателствано от известния български актьор, театрален режисьор и телевизионен водещ Николай Априлов, ще присъди общо 16 награди, осигурени от Община Велико Търново. \r\nНаградите за спектакли са следните:\r\nГолямата награда на Община Велико Търново – статуетка, грамота и парична награда от 350 лв. – за всяка от категориите.\r\nI НАГРАДА –  плакет, грамота и парична награда от 300 лв.\r\nII НАГРАДА – плакет, грамота и парична награда от 250 лв.\r\nIII НАГРАДА –  плакет, грамота и парична награда от 200 лв.\r\nИндивидуалните награди се присъждат за всяка от категориите и са следните:\r\nЗа най-добра мъжка роля: плакет, грамота и парична награда от 80 лв.\r\nЗа най-добра женска роля: плакет, грамота и парична награда от 80 лв.\r\nЗа поддържаща мъжка роля: плакет, грамота и парична награда от 50 лв.\r\nЗа поддържаща женска роля: плакет, грамота и парична награда от 50 лв.\t\r\nМладите участници във фестивала ще имат възможност безплатно да посетят крепостта Царевец, като подарък от Община Велико Търново.\r\nВходът за всички спектакли в голямата зала на МДТ „Константин Кисимов“ е свободен. Богатата програма на фестивала започва от 8:30 на 27 април (петък) и продължава до 21:00 часа на 30 април (понеделник). Подробна програма можете да намерите на http://festivalmalkiyatprints.info и във фейсбук на https://www.facebook.com/events/2013792275546919/.", "date": "2018.04.28", "title": "Велико Търново: XIII Фестивал на детско-юношеското театрално творчество „Малкият принц“ ще се проведе в града"}
{"url": "http://www.focus-news.net/news/2018/04/28/2516037/blagoevgrad-festivalat-zdravey-zdrave-gostuva-v-grada.html", "text": "Фестивалът „Здравей, здраве“ ще бъде представен за първи път пред жители и гости на Благоевград. Това съобщиха от пресцентъра на Общината. Днес и утре зала „22 септември“ ще се превърне в здравен център. Дискусиите и практиките започват в 08:00 часа и всеки заинтересован ще може да чуе и види някои от най- интересните техники и начини за здравословния начин на живот. \r\n„Здравей здраве“ е разделен на два компонента. Първият се състои от лекции, а вторият от практики. През двата дни ще бъдат разгледани и практикувани  различни теми и начини за здравословния начин на живот и това, как да се предпазим от боледуване.  \r\nПред благоевградската аудитория ще бъдат обсъдени теми като „Здрав дух в здраво тяло“, „Холистични методи за терапия в традиционната китайска медицина“, „Здравето на човека в условията на променящата се планета“, „Работа с предците и родовата карма. Медитация за свързване с рода“. Лекторите ще се погрижат да разясняват въпроси и по теми като „Здравето на човека в условията на променящата се планета“, „Мир, любов и светлина чрез енергийни практики и здраве от природата“. \r\nС практическите задачи ще се заемат Наталия Първанова, Славина Георгиева, Ива Петкова, Мариянка Лулчева, Величка Гошева, Цветанка Бръндева, Камен Филипов и други, които ще покажат на практика „Бебеносене с любов“, „Тай Дзи Цюан“, „Женска практика Мандала танц“, „Виняса йога“ и още много други. \r\nТова е само част от богатата програма, която включва фестивала. Дейностите са разнообразни и по различни теми. Входът до фестивала е свободен и всеки може да посети зала „22 септември“ в Благоевград. \r\nФестивалът популяризира здравословния начин на живот във всички негови аспекти: физическо, емоционално, ментално и духовно здраве, да създаде информираност и да провокира интереса на хората към здравословния начин на живот, да представи широка гама от естествени начини за възстановяване на здравето и за предотвратяване на заболявания, да стимулира използването на здравословни стоки и услуги, както и да насърчи специалисти и експерти да представят методи с доказана ефективност, безопасност и простота на приложение. \r\nВъв фестивала участие взимат холистични лекари, консултанти, лектори, терапевти,хора, занимаващи се с психологична помощ, треньори на лечебни двигателни техники, които представят един впечатляващ свят в полза за здравето.", "date": "2018.04.28", "title": "Благоевград: Фестивалът „Здравей, здраве“ гостува в града"}
{"url": "http://www.focus-news.net/news/2018/04/28/2516039/veliko-tarnovo-proletniyat-dyal-na-kampaniyata-dvizhi-se-i-pobedi-zapochva-s-obshtogradski-truisticheski-pohod-ot-grada-do-hizha-bozhur.html", "text": "Пролетният дял на кампанията „Движи се и победи“ започва с общоградски труистически поход от Велико Търново до хижа „Божур“. Това съобщи за Радио „Фокус“ – Велико Търново Георги Димитров, секретар на Туристическо дружество „Трапезица 1902“. От Владишки мост към разклона за село Арбанаси и манастир „Света Троица” ще се тръгне в посока манастира. Подминава се отклонение на маркирана с кафяво пътека, продължава се по синята маркировка и след около 1,3 км се тръгва на североизток по пътека с червена маркировка. Тя води до билото, по което се стига до хижата. Връщането може да стане по пътека с червена маркировка в посока запад от хижа „Божур“, преминаваща през манастир „Света Троица” и от него – към квартал „Асенов” по синя маркировка или по обратния път. Георги Димитров отбеляза, че за незапознатите с маршрута ще бъдат осигурени водачи от ТД „Трапезица - 1902” от Владишкия мост в 9.00 и 9.30 часа. Регистрация на преминалите маршрута ще се извърши в района на хижата до 14.00 часа. Преминалите по туристическите маршрути ще получат награди чрез томбола.\r\nКампанията „Движи се и победи“ се организира за осемнадесета поредна година. И през настоящата година са подготвени три маршрута. Първият ще е до хижа Божур, вторият ще е до Конната база на село Арбанаси, а третият – традиционно до парк Ксилифор. Последният ще завърши със спорно туристическия празник в началото на месец юни. В рамките му ще има много игри и забавления с много награди и поощрения.\r\nЗа последните 18 години в кампанията са участвали над 17 648 участници, в това число деца, ученици, възрастни хора и 379 семейства.\r\nОрганизатори на инициативата са РЗИ – Велико Търново, Община Велико Търново, ТД „Трапезица 1902“ и Младежки дом – Велико Търново.\r\nНадежда КРЪСТЕВА", "date": "2018.04.28", "title": "Велико Търново: Пролетният дял на кампанията „Движи се и победи“ започва с общоградски труистически поход от града до хижа „Божур“"}
{"url": "http://www.focus-news.net/news/2018/04/28/2516038/pernik-obshtinata-startira-traditsionnata-si-kampaniya-za-proletno-pochistvane-na-mezhdublokovite-prostranstva.html", "text": "Община Перник стартира традиционната си кампания за пролетно почистване на междублоковите пространства (зелени площи, площадки, алеи), тротоари и улични платна в населените места. Тази година тя ще се проведе днес от 10.00 часа и в нея ще се включи и общинската администрация. Това съобщиха от Община Перник.\r\n„Инициативата обединява нашето желание да живеем и работим в среда по-добра от вчерашната. Моят апел е, всеки от нас да осъзнае своята гражданска отговорност“, посочи кметът Вяра Церовска. \r\nПо думите й това ще помогне на жителите да осъществят по-лесно пролетното почистване, което е характерно за сезона. \r\n„Кампанията е ориентирана и към всички организации и институции на територията на града.Тя ще обхване районите „Западен парк“, хижа „Славей“ и крепостта „Кракра“. Сборните пунктове на акцията ще бъдат подходът при стълбището на „Западен парк“, паркингът при местността „Мечката“ и спирката при крепостта „Кракра“ /ул. „Средец“/“, обясни кметът. \r\nВъв връзка с предстоящата ежегодна кампания за пролетно почистване ще вземат участие и почистващите фирми в града. \r\nОт Община Перник приканват и жителите на града да вземат активно участие, като молят събраните отпадъци да се складират на площадките за сметоизвозване.\r\nВсички граждани, кметове на населени места, директори на държавни и общински учреждения, желаещи да се включат в мероприятието, могат да получат чували, ръкавици и маски в сградата на Община Перник, ет. 13, ст. 5 - Християн Алексов (отдел \"Екология\").", "date": "2018.04.28", "title": "Перник: Общината стартира традиционната си кампания за пролетно почистване на междублоковите пространства"}
{"url": "http://www.focus-news.net/news/2018/04/28/2516041/blagoevgrad-obshtinata-zapochva-dezakarizatsiya-na-zelenite-ploshti-proletno-pochistvane-i-kampaniya-za-razdelno-sabirane-na-otpadatsite.html", "text": "Общината започва дезакаризация на зелените площи, пролетно почистване и кампания за разделно събиране на отпадъците. Това съобщиха от пресцентъра на Община Благоевград. Днес и утре ще се извърши дезакаризация на зелените площи против влечуги и кърлежи, а на 12 и 13 май ще започне пролетно почистване и кампания за разделно събиране на отпадъците в града. Целта на третирането на зелените площи в Благоевград е да бъде ограничено разпространението на инфекциозни заболявания. То ще се извършва в малките и ранните часове на денонощието, като карантинният срок е 24 часа. С цел информираност на гражданите, във всеки обработен терен или обект ще бъдат поставени указателни табели, потвърждаващи третирането, с точно фиксирана дата, час на извършване и карантинен период. За предстоящата дезакаризация общинска администрация Благоевград е уведомила директорите на учебните заведения, социалните домове и детските заведения.\r\nС настъпването на активния сезон за развитие на кърлежите всяка година се извършва обезпаразитяване на училища, социални домове, детски заведения и най-посещаваните тревни площи.\r\nНа 12 и 13 май всеки желаещ може да се включи в пролетното почистване и кампанията за разделно събиране на отпадъците в районите около домовете си. Събраните отпадъци може да бъдат изнесени до най- близките съдове за разделно събиране. Ангажиментът за извозване на разделно събрания боклук е на  Екопартнърс АД.  Община Благоевград ще осигури цветни чували за смет и ръкавици, за да улесни работата на доброволците.   \r\nОбщина Благоевград призовава жителите да бъдат отговорни към опазване на околната среда и да подкрепят активно кампанията за разделно събиране.", "date": "2018.04.28", "title": "Благоевград: Общината започва дезакаризация на зелените площи, пролетно почистване и кампания за разделно събиране на отпадъците"}
{"url": "http://www.focus-news.net/news/2018/04/28/2516015/tv21-makedoniya-kmetat-na-atina-prizova-pri-razreshavaneto-na-vaprosite-mezhdu-makedoniya-i-gartsiya-pametnitsite-da-badat-ostaveni-a-da-se-obsazhdat-tekushtite-problemi.html", "text": "Кметът на Атина Георгиос Каминис заяви, че при обсъждането на спора за името между Гърция и Македония фокусът трябва да бъде поставен върху настоящите проблеми, предава скопският телевизионен канал  „ТВ21“ .\r\n„Паметниците принадлежат на музеите. Не казвам на кмета на Скопие да постави паметниците в музей. Но ние живеем в 21-ви век, оставяйки паметниците на историята и музеите. Нека да поговорим за настоящите проблеми“,  каза Каминис.\r\nТой  добави, че не е дошъл в Скопие, за да обсъжда спора за името между двете страни - тема, която също беше заобиколена по време на посещението на кмета на Скопие Петре Шилегов в Атина, а за това кметовете най-много могат да помогнат за обединяването на хората, за да се подобри взаимното разбирателство.\r\n„Двустранните отношения не трябва да бъдат пречка за отношенията между двата града. Трябва да работим в полза на нашите граждани, които чакат да служат. Можем да постигнем това само чрез сътрудничество“,  добави Каминис.\r\nШилегов и Каменис подписаха споразумение за сътрудничество за двете столици, което включва обмен на практики и информация по въпроси като опазване на околната среда и гражданско участие.\r\nТова е първото официално посещение на кмета на Атина в Скопие, което се завръща след престоя на Шилегов в Атина. Комуникацията на местно ниво се осъществява паралелно с преговорите за разрешаване на спора за името, които се провеждат главно на министерско равнище. Виктор Турмаков", "date": "2018.04.28", "title": "„ТВ21“ (Македония): Кметът на Атина призова при разрешаването на въпросите между Македония и Гърция „паметниците да бъдат оставени, а да се обсъждат текущите проблеми“"}
{"url": "http://www.focus-news.net/news/2018/04/28/2516043/ria-novosti-ministrite-na-otbranata-na-rusiya-i-na-frantsiya-sa-obsadili-osiguryavaneto-na-mezhdunarodnata-sigurnost.html", "text": "Министерството на отбраната на Русия съобщи, че министър Сергей Шойгу е обсъдил по телефона със своя френски колега Флоранс Парли въпросите за осигуряването на регионалната и глобалната сигурност, предаваРИА Новости.\r\n„Обсъдени са актуалните въпроси за осигуряването на регионалната и глобалната сигурност“, пише в официално заявление на руското министерство. Разговорът се е провел в събота сутринта по френска инициатива. Виктор Турмаков", "date": "2018.04.28", "title": "РИА Новости: Министрите на отбраната на Русия и на Франция са обсъдили осигуряването на международната сигурност"}
{"url": "http://www.focus-news.net/news/2018/04/28/2516044/sofiya-lek-avtomobil-e-katastrofiral-v-rayona-na-17-i-km-ot-avtomagistrala-hemus-v-posoka-stolitsata.html", "text": "Лек автомобил е катастрофирал в района на 17-и км от автомагистрала „Хемус” в посока София, предаде репортер на Агенция „Фокус”. При инцидента няма пострадали. Щетите са само материални. Лекият автомобил се е ударил в дясната мантинела. Катастрофата не затруднява движението. На мястото все още няма полиция и екип на Спешна помощ.", "date": "2018.04.28", "title": "София: Лек автомобил е катастрофирал в района на 17-и км от автомагистрала „Хемус” в посока столицата"}
{"url": "http://www.focus-news.net/news/2018/04/28/2516042/burgas-nad-90-firmi-shte-vzemat-uchastie-v-traditsionnoto-tsvetno-izlozhenie-flora-na-tema-s-pogled-v-badeshteto.html", "text": "Над 90 фирми ще вземат участие в традиционното  за Бургас цветно изложение \"Флора\" на тема \"С поглед в бъдещето\". Това съобщиха от пресцентъра на Община Бургас. 28 от заявилите участие фирми са производители и търговци на цветя, с четири повече от миналата година. Новото издание на изложението ще се проведе в периода 28 април - 7 май и ще се разгърне в три зони:\r\n- Алеите около експоцентъра ще бъдат изпълнени с търговци и производители на цветя и паркова мебел. Посетителите ще имат възможността не само да купят цветя за своите градини и домове, но и да получат професионални съвети за тяхното отглеждане. Вече традиционна част от изложението са БИО и АРТ зоните, където се предлагат красиви и полезни предмети и продукти, съобразени с тематиката.\r\n- Залите на \"Флора\" ще се превърнат в изложбена площ за разгръщане на темата \"С поглед в бъдещето\". Своето въображение и талант ще демонстрират всички заявили участие фирми, флористи и творци. Очакваме от тях атрактивни футуристични аранжировки и инсталации.\r\n- Десетдневният цветен празник ще бъде допълнен от демонстрации, презентации, семинари, музика и куклен театър. Цялата съпътстваща програма ще се развива на специално изградена сцена на открито.\r\nТемата и идеята на цветното изложение бе вдъхновение и за млади творци на визуалното изкуство. Специално за \"Флора Бургас'2018\" студенти от Национална художествена академия нарисуваха модели за плакати, посветени на събитието. Стилната разработката на студентката Ивона Пейчева е избрана да стане част от рекламата на изложението.\r\nПодробности за участниците, информация за съпътстващата програма с демонстрации и всичко, свързано с Национална изложба на цветя \"Флора Бургас'2018\", във фейсбук страницата на експоцентър \"Флора\": https://www.facebook.com/floraburgas/, както и на специално създаденото за изложението събитие: https://www.facebook.com/events/287515925067177/?active_tab=discussion.", "date": "2018.04.28", "title": "Бургас: Над 90 фирми ще вземат участие в традиционното цветно изложение \"Флора\" на тема \"С поглед в бъдещето\""}
{"url": "http://www.focus-news.net/news/2018/04/28/2516048/ukrinform-balgariya-shte-se-zaeme-s-proizvodstvoto-na-voenna-tehnika-po-standartite-na-nato.html", "text": "Българският министър-председател Бойко Борисов заяви, че модернизацията на старата и производството на новата военна техника за нуждите на армията на страната ще се осъществи на едно от военните предприятия на страната, предава Укринформ.\r\n„Именно на това предприятие ще бъде възложена задачата по модернизацията и производството на бронираната военна техника по стандартите на НАТО. В близко време съответният проект ще бъде внесен за обсъждане на заседанието на правителството“, заяви Борисов. \r\nСпоред него, началото на производството на военна техника в собственото предприятие ще позволи не само спестяването на огромни парични средства, но и ще създаде нови високоплатени работни места.\r\nБорисов също така подчерта, че към работата на военното предприятие ще се привличат американски, френски и германски експерти. Виктор Турмаков", "date": "2018.04.28", "title": "Укринформ: България ще се заеме с производството на военна техника по стандартите на НАТО"}
{"url": "http://www.focus-news.net/news/2018/04/28/2516045/nimh-subsidiyata-na-nimh-da-bade-korigirana-na-13-855-700-lv-kakto-se-tvardi-v-saobshtenieto-na-rakovodstvoto-na-ban.html", "text": "Очевидно в писмо № 72-00-44 от 20.04.2018 г., подписано от Председателя на БАН, е допусната грешка в Приложение 1, в което общата утвърдена по елементи субсидия на НИМХ е 8 791 143 лв. от 90 043 968 лв. Настоятелно молим, това число да бъде коригирано на 13 855 700 лв., както се твърди в публично обявеното пред българската общественост „Съобщение от Ръководството на БАН по повод протестните действия на НИМХ\" от 27.04.2018 г. Това се посочва в официално опровержение на работещите в Националния институт по метеорология и хидрология (НИМХ) по повод информацията, излязла на страницата на БАН във връзка с протеста на НИМХ срещу разпределението на бюджетната субсидия на БАН за 2018 г.\r\n\"Фокус\" публикува пълния текст на опровержението без редакторска намеса:", "date": "2018.04.28", "title": "НИМХ: Субсидията на НИМХ да бъде коригирана на 13 855 700 лв., както се твърди в съобщението на Ръководството на БАН"}
{"url": "http://www.focus-news.net/news/2018/04/28/2516047/pss-dobri-sa-usloviyata-za-turizam-v-planinite.html", "text": "Добри са условията за туризъм в планините, с температури от 7 до 15 градуса. Това съобщиха от Планинска спасителна служба (ПСС) към БЧК за Агенция „Фокус“ . Навсякъде времето е ясно и тихо. Няма работещи ски съоръжения. От ПСС предупредиха туристите да бъдат внимателни при преминаване на стръмни склонове, тъй като в планината все още има сняг. Няма инциденти за изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.28", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/28/2516046/ria-novosti-balgariya-shte-stane-dvadesetiyat-chlen-na-evrozonata-saobshtiha-ot-ek.html", "text": "Европейският комисар по икономическите и финансови въпроси Пиер Московиси съобщи, че България в бъдеще ще стане следващият, 20 член на еврозоната, предава РИА Новости.\r\n„България ще бъде следващият член на Еврозоната, няма съмнения. Но ние трябва да се подготвим за това и ние не трябва да бързаме“, заяви Московиси. Влизането в Еврозоната за страните, влизащи в ЕС, е възможно едва след като те се приведат в съответствие с критериите, в това число и икономическите.\r\n„Присъединяването към еврозоната трябва да бъде допълнителен актив, а не шок“, констатира еврокомисарят. Виктор Турмаков", "date": "2018.04.28", "title": "РИА Новости: България ще стане двадесетият член на Еврозоната, съобщиха от ЕК"}
{"url": "http://www.focus-news.net/news/2018/04/28/2516051/nhan-dan-vietnam-iska-da-izgradi-satrudnichestvo-s-balgariya.html", "text": "Заместник-председателят на виетнамския парламент Уонг Чу Лу заяви, че България и Виетнам трябва да развиват своето сътрудничество в сферите на земеделието, обработващата индустрия и хранително-вкусовата индустрия, предава  Nhan Dan.\r\nВиетнамският депутат предложи това по време на срещата си с председателя на българското Народно събрание Цвета Караянчева по време на неговото посещение в България, целящо по-нататъшното  засилване на отношенията между двете страни и законодателните им органи. Според Уонг Чу Лу България и Виетнам трябва да се учат един от друг в борбата срещу корупцията.\r\nТой изрази надежда, че по време на българското ротационно председателство в Съвета на Европа ще бъде ратифицирано споразумението за свободна търговия между ЕС и Виетнам.\r\nСпоред графика му Лу ще напусне България на 29 април и ще посети след това Македония и Румъния. Виктор Турмаков", "date": "2018.04.28", "title": "Nhan Dan: Виетнам иска да изгради сътрудничество с България"}
{"url": "http://www.focus-news.net/news/2018/04/28/2516049/yambol-v-grada-shte-bade-predstaven-harakterniyat-za-odrinska-trakiya-koloriten-praznik-hadarlez.html", "text": "Днес от 11.00 часа в Градския парк на Ямбол ще бъде представен характерният за Одринска Тракия обичай „Хъдърлез“ („Какава“), съобщиха от пресцентъра на Община Ямбол. Типични елементи за традицията като палене на огън, ритуалното му прескачане и танцови изпълнения ще бъдат поднесени от фолклорен състав от гр. Одрин. Паралелно с това ще бъде експонирана изложба с фотографии на р. Тунджа, като връзка между двата побратимена града – Ямбол и Одрин.\r\nПразникът „Хъдърлез“ отговаря на българския Гергьовден и се приема за началото на лятото. Посветен е на двама мюсюлмански светци – Хъдър и Илияз – покровители на хората, животните и плодородието. Фестивалът се провежда ежегодно на 5 и 6 май в гр. Одрин, Република Турция и е включен в списъка на ЮНЕСКО за нематериално културно наследство.\r\nПредставянето на празника в Ямбол е рамките на проект „Ямбол и Одрин – два града на Тунджа“, финансиран по програмата за Трансгранично сътрудничество България – Турция, чрез Инструмента за предприсъединителна помощ на Европейския съюз.\r\nПо същия проект в Ямбол се извършва основен ремонт и обновяване на централния пешеходен мост към Градския парк.\r\nВ рамките на проекта се реализират и съвместни събития в двата партниращи си града с цел популяризиране на културното наследство, характерни обичаи, развитие на туристическия потенциал и др. През февруари ямболската Кукерска група гостува в Одрин с представяне на емблематичната за Ямболския край традиция и популяризиране на Международния маскараден фестивал „Кукерландия“.", "date": "2018.04.28", "title": "Ямбол: В града ще бъде представен характерният за Одринска Тракия колоритен празник „Хъдърлез“"}
{"url": "http://www.focus-news.net/news/2018/04/28/2516052/pazardzhik-patnite-nastilki-v-oblastta-sa-suhi-dvizhenieto-e-natovareno.html", "text": "Въведено е ограничение за движението на автомагистрала „Тракия“, в района на 92 км, в посока София, поради ремонт, съобщи за Радио „Фокус“ – Пазарджик дежурният в Областно пътно управление – Пазарджик. Затворени за движение са активната и аварийната лента. Трафикът преминава през изпреварващата лента. Пътните настилки в област Пазарджик са сухи, движението е натоварено.\r\nАлбена ЖИЛЕКОВА", "date": "2018.04.28", "title": "Пазарджик: Пътните настилки в областта са сухи, движението е натоварено"}
{"url": "http://www.focus-news.net/news/2018/04/28/2516055/veliko-tarnovo-nad-470-uchastnitsi-ot-tantsovi-shkoli-v-tsyalata-strana-pristigat-v-gorna-oryahovitsa-na-za-natsionalniya-tantsov-konkurs-tantsova-vartelezhka.html", "text": "Над 470 участници от танцови школи в цялата страна пристигат в Горна Оряховица на за първото издание на Националния танцов конкурс „Танцова въртележка“, който се организира от НЧ „Напредък – 1869“, съобщават от Общината. Участие ще вземат танцьори от Велико Търново, Лясковец, Търговище, Варна, Бургас, Габрово, Белослав, Свиленград, Свищов, Шумен, Пловдив и Горна Оряховица. Инициатор на конкурса е художественият ръководител на балет „Калина” – Калинка Генова, която вече 20 години обучава деца в танцово изкуство.\r\nУчастниците от 16 състава от страната на възраст от 5 до 18 години ще изпълнят общо 70 танца в два жанра – съвременни и характерни танци. Те ще се състезават в четири възрастови групи.\r\nИзпълненията им ще бъдат оценявани от жури с председател д-р Бонка Матова и членове доц. д-р Желка Табакова и Марин Удварев. Критериите за оценка са хореография и композиция, техника и майсторство на изпълнение, артистичност и оригиналност, сюжет и костюм и реквизит.\r\nВсички танцьори ще получат грамота за участие. Победителите ще получат дипломи и купи за първо, второ и трето място, ще бъдат връчени и специални награди.", "date": "2018.04.28", "title": "Велико Търново: Над 470 участници от танцови школи в цялата страна пристигат в Горна Оряховица на за Националния танцов конкурс „Танцова въртележка“"}
{"url": "http://www.focus-news.net/news/2018/04/28/2516056/afp-pri-vazdushen-udar-v-yemen-sa-ubiti-nyakolko-desetki-buntovnitsi-huti-vklyuchitelno-i-polevi-komandiri.html", "text": "Според саудитските медии при въздушен удар по йеменската столица Сана, нанесен от водената от Саудитска Арабия коалиция, са загинали десетки бунтовници – хути, включително и двама полеви командири, предава  AFP.\r\nСпоред саудитските медии са загинали общо 38 бунтовници по време на удар по контролираната от хутите сграда на йеменското вътрешно министерство. Хутите потвърдиха въздушния удар, но не уточниха детайли. Виктор Турмаков", "date": "2018.04.28", "title": "AFP: При въздушен удар в Йемен са убити няколко десетки бунтовници-хути, включително и полеви командири"}
{"url": "http://www.focus-news.net/news/2018/04/28/2516057/miroslava-argirova-ekspo-tsentar-flora-burgas-za-otkrivaneto-na-tsvetnoto-izlozhenie-ochakvame-vsichki-turisti-i-zhiteli-na-grada-da-ni-posetyat-dnes.html", "text": "Над 90 фирми ще вземат участие тази година в цветното изложение \"Флора\". Това каза за Радио „Фокус“-Бургас Мирослава Аргирова, управител на Експозиционен център „Флора“-Бургас. „Откриваме в 10:30 часа с детска празнична програма. В 11:30 ч. е официалното откриване на събитието. Вечерта, от 19:00 часа, ще се представи специален джаз концерт. Във „Флора“ тази година, освен производители и вносители на цветя, се включват и няколко професионални асоциации, свързани с озеленяването и отглеждането на декоративни растения“. Аргирова допълни, че за първи път тази година в изложението участва и Лесотехническият университет. „Студентите са изработили специална зелена арт инсталация, с която участват. Всички бъдещи студенти, които желаят да кандидатстват в университета, ще имат възможността да получат информация за специалностите. Участие във „Флората“ имат и няколко гимназии в Бургас. Днес очакваме всички туристи и жители на град Бургас да ни посетят“, каза още Аргирова.\r\nЯнислава КРЪСТЕВА", "date": "2018.04.28", "title": "Мирослава Аргирова, Експо център „Флора“-Бургас, за откриването на цветното изложение: Очакваме всички туристи и жители на града да ни посетят днес"}
{"url": "http://www.focus-news.net/news/2018/04/28/2516053/api-vremenno-se-ogranichava-dvizhenieto-v-aktivnata-i-avariynata-lenta-na-avtomagistrala-trakiya-pri-km-38-i-km-49-v-posoka-sofiya-poradi-remont.html", "text": "Временно се ограничава движението в активната и аварийната лента на автомагистрала \"Тракия\" при км 38 и км 49 в посока София поради ремонтни дейности. Трафикът в двата участъка се извършва в изпреварващата лента на магистралата. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nгг", "date": "2018.04.28", "title": "АПИ: Временно се ограничава движението в активната и аварийната лента на автомагистрала \"Тракия\" при км 38 и км 49 в посока София поради ремонт"}
{"url": "http://www.focus-news.net/news/2018/04/28/2516058/blagoevgrad-mezhdunarodniyat-den-na-tantsa-shte-bade-otbelyazan-za-deseti-poreden-pat-v-gotse-delchev.html", "text": "Община Гоце Делчев и Народно читалище „Просвета – 1865” град Гоце Делчев, организират за поредна година празнично отбелязване на Международния ден на танца. Това съобщиха от пресцентъра на Общината. Събитието ще се проведе в град Гоце Делчев днес и утре, като тази година ще бъде неговото десето юбилейно издание. \r\nМеждународният ден на танца е 29 април – обявен е за такъв от ЮНЕСКО през 1983 година. Всяка година на този ден се чества танцът като едно от основните изкуства. В Гоце Делчев отбелязването на Международния ден на танца вече се превърна в традиция. Всяка година самодейни танцови състави не само от района, но и от цялата страна, показват своите умения и се веселят заедно в името на танца. С всяка следваща година броят на участниците и интересът към събитието се увеличава. Тази година заради неговото юбилейно издание програмата ще продължи два дни. През първия ден ще се състои традиционното и много атрактивно дефиле на участниците. В него за първи път ще могат да се включат и всички жители и гости на града, които желаят. Единственото условие е да бъдат облечени с народни носии. През втория ден в неделя, 29 април, ще има открит урок по разучаване на български хорả, а след това – още един концерт на участниците, който ще бъде в Градския парк. Тази година танцовите групи и състави, които ще вземат участие в двудневната програма, са общо 11, като сред тях има участници от Хърватска и съседна Македония.", "date": "2018.04.28", "title": "Благоевград: Международният ден на танца ще бъде отбелязан за десети пореден път в Гоце Делчев"}
{"url": "http://www.focus-news.net/news/2018/04/28/2516054/hir-tv-ungariya-balgarite-ni-izprevarvat-s-evroto.html", "text": "България може да бъде следващата страна, която ще въведе еврото, съобщи европейският комисар по икономиката Пиер Московиси. Той обаче призова българското правителство да бъде търпеливо, защото преди въвеждането на единната валута на ЕС трябва да се премине през двугодишна подготвителна фаза, предава унгарският телевизионен канал  Hir TV , като на своята интернет страница поставя заглавието „Българите ни изпреварват“.\r\nБългария все още хармонизира националната си валута с еврото, но въвеждането на еврото изисква икономическа стабилност. България е най-бедната и една от най-корумпираните държави-членки на Европейския съюз и се присъедини към Съюза три години по-късно от Унгария, коментира телевизионният канал. Виктор Турмаков", "date": "2018.04.28", "title": "Hir TV (Унгария): Българите ни изпреварват с еврото"}
{"url": "http://www.focus-news.net/news/2018/04/28/2516060/veliko-tarnovo-petiyat-praznik-na-yaytseto-shte-se-provede-v-pavlikeni.html", "text": "Петият Празник на яйцето ще се проведе в Павликени. Мотото на инициативата тази година е – „Яйцето или кокошката?“. Това съобщи за Радио „Фокус“ – Велико Търново кметът на Павликени инж. Емануил Манолов. Организаторите, в лицето на местната администрация, очакват между 3 и 4 хиляди посетители да се включват в тържествата. От миналата година събитието се провежда в градския парк „Кирил Ракаров“. Във връзка с мотото на празника, през настоящата година ще бъде реализирана томбола, която едновременно ще даде възможност на участниците в нея да спечелят награди, но освен това талоните ще са в два цвята, като с единия ще може да се гласува, че яйцето е първо, а другият - че е кокошката. Всички билети ще бъдат събрани в урна и непосредствено преди раздаването на наградите, ще бъдат преброени. Така организаторите ще дадат отговор на вечния въпрос „Яйцето или кокошката е първо“. По въпроса се провежда и online гласуване. \r\nИ през настоящата година ще бъдат запазени характерните акценти за празника. Ще има много песни, танци, творчески работилници, кулинарни състезания и спортни игри, чиито регламент е променен, за да бъдат те по-атрактивни. Ще бъдат приготвени и стотици омлети, които ще са безплатна почерпка за гостите и жителите на града. В рамките на празника ще има и благотворителен базар, организиран от фондация „Майки за донорство“. В програмата е включено и „селфи с щраус“ в зоокъта в Павликени, а най-интересните снимки ще получат награди. Ще бъдат представени и свързани с яйца и други традиционни за региона занаяти. Всички инициативи са напълно безплатни.\r\nЛуиза ТРАНЧЕВА", "date": "2018.04.28", "title": "Велико Търново: Петият Празник на яйцето ще се проведе в Павликени"}
{"url": "http://www.focus-news.net/news/2018/04/28/2516050/blagoevgrad-zapochna-administrativna-proverka-i-tehnicheski-pregled-na-avtomobilite-uchastvashti-v-natsionalniya-shampionat-po-planinsko-izkachvane-blagoevgrad-2018.html", "text": "Започна административна проверка и технически преглед на автомобилите, които ще вземат участие във втория кръг от националния шампионат по планинско изкачване „Благоевград-2018“, предаде репортер на Радио „Фокус“-Пирин. Състезанието ще се проведе днес и утре. Трасето е с дължина 4 километра, като започва от кв. „Еленово“ и продължава в посока към с. Делвино.\r\nЛивия НИНОВА", "date": "2018.04.28", "title": "Благоевград: Започна административна проверка и технически преглед на автомобилите, участващи в националния шампионат по планинско изкачване „Благоевград-2018“"}
{"url": "http://www.focus-news.net/news/2018/04/28/2516062/pazardzhik-nad-100-kosha-za-ratsi-i-150-m-hrilna-mrezha-s-ulovena-riba-sa-ustanoveni-pri-proverka-na-yazovir-batak.html", "text": "При нощна проверка на язовир Батак са установени 102 коша за раци и 150 м хрилна мрежа с уловена риба от видовете каракуда и червеноперка, съобщиха от пресцентъра на Изпълнителната агенция по рибарство и аквакултури (ИАРА). Раците и рибата са върнати обратно във водоема. Съставени са констативни протоколи срещу неизвестен извършител. На язовира са открити и трима души, извършващи риболов в тъмната част на денонощието, на които са съставени актове.  \r\nПроверката е извършена на 26 срещу 27 април от инспектори от структурите на ИАРА в Пловдив и Пазарджик и сътрудници от „Не на бракониерството“ (сдружение Олимпик 2002-Пловдив).", "date": "2018.04.28", "title": "Пазарджик: Над 100 кошa за раци и 150 м хрилна мрежа с уловена риба са установени при проверка на язовир Батак"}
{"url": "http://www.focus-news.net/news/2018/04/28/2516064/pernik-zadrastvane-se-e-obrazuvalo-na-glaven-pat-e-79-v-posoka-sofiya-kulata-avtomobilite-se-otbivat-prez-dolna-dikanya.html", "text": "Задръстване се е образувало на главен път Е-79, в посока София-Кулата. Това съобщи читател на Агенция \"Фокус\". В района се движат много автомобили, които са отбивани през Долна Диканя. Времето е топло и слънчево. Температурата на въздуха към момента е 19 градуса.", "date": "2018.04.28", "title": "Перник: Задръстване се е образувало на главен път Е-79, в посока София-Кулата, автомобилите се отбиват през Долна Диканя"}
{"url": "http://www.focus-news.net/news/2018/04/28/2516040/kurir-spored-aleksandar-vuchich-sarbiya-i-harvatiya-sa-stanali-za-posmeshishte-pred-sveta.html", "text": "Сръбският президент Александър Вучич заяви, че Сърбия и Хърватия са станали за посмешище пред цялата международна общественост поради взаимните мерки, които са наложили една на друга, предава македонската медия „Курир“.\r\n„Важно е да разберем, че и едните, и другите са абсурдни  пред цялата международна общественост. Хората по света се чудят - какво им е на тези?“,  заяви Вучич пред журналисти в Скопие, където присъства на процеса „Бърдо-Бриони“ .\r\nТой допълни, че Сърбия трябва да се обърне към себе си и да се опита да не прави нищо, което би могло да наруши нейната репутация.\r\nНа свой ред хърватският президент Колинда Грабар-Китарович заяви, че Хърватия „е протегнатата ръка за диалог“ към  Сърбия и че ще продължи да се стреми към членство в ЕС на всички страни от Югоизточна Европа. Виктор Турмаков", "date": "2018.04.28", "title": "„Курир“: Според Александър Вучич Сърбия и Хърватия са станали за посмешище пред света"}
{"url": "http://www.focus-news.net/news/2018/04/28/2516061/rbk-bivshiyat-komandvasht-na-bosnenskite-myusalmani-e-zadarzhan-za-voenni-prestapleniya.html", "text": "Силите на реда в Босна и Херцеговина са задържали бившия командир на корпуса на босненските мюсюлмани Атиф Дудакович и 11 негови старши офицери. Те са заподозрени, че са извършвали военни престъпления по време на войната между 1992 и 1995 г., предава РБК.\r\nЗадържаните са заподозрени за убийството на стотици сръбски цивилни и военнопленници. Генералната прокуратура на Босна и Херцеговина съобщава, че вината им се потвърждава от свидетелски показания, видеоматериали а също така и от документи от военно време.\r\nДудакович заяви, че обвиненията срещу него са политически мотивирани, а видеоматериалите са изфабрикувани. \r\nАтиф Дудакович е бивш командващ на Пети корпус на Армията на Босна и Херцеговина, който активно участва в бойните действия по време на войната.  Виктор Турмаков", "date": "2018.04.28", "title": "РБК: Бившият командващ на босненските мюсълмани е задържан за военни престъпления"}
{"url": "http://www.focus-news.net/news/2018/04/28/2516067/korrespondent-ukrayna-potvardiha-chlenstvoto-na-balgariya-v-evrozonata-no-i-predlozhiha-da-izchaka.html", "text": "Европейският комисар по икономиката и финансовите въпроси Пиер Московиси заяви, че България ще стане 20-тия член на Еврозоната, но и че тя не трябва да бърза с този процес, предава „Корреспондент“.\r\nПо време на неофициалната среща на министрите на финансите от ЕС в София Московиси заяви, че балканската страни трябва да остане „хладнокръвна“ и да работи над критериите за присъединяване. „Но трябва да се подготвим методично и щателно за това и не трябва да бързаме, защото ако ще бързаме, то присъединяването към еврозоната няма да бъде идеално“, заяви той.\r\nЕвропейският комисар подчерта, че България, най-бедният член на ЕС, трябва да работи над укрепването на своята икономика, подчертавайки, че присъединяването към Еврозоната трябва да бъде „актив, а не шок“.  Виктор Турмаков", "date": "2018.04.28", "title": "„Корреспондент“ (Украйна): Потвърдиха членството на България в Еврозоната, но и предложиха да изчака"}
{"url": "http://www.focus-news.net/news/2018/04/28/2516068/plovdiv-176-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "176 проверки по изпълнение на забраната за тютюнопушене са извършили здравните инспектори в Пловдив през последната седмица. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 55 заведения за обществено хранене, 80 закрити и 14 открити обществени места, 24 детски и учебни заведения, както и 3 обекта за продажба на оптика.\r\nВ периода 21-26 април здравните инспектори в Пловдив са издали 9 предписания и са съставили един акт за установени нарушения. През последния отчетен период е постъпила една жалба от граждани или институции. Извършени са също 207 проверки по текущ контрол, 45 тематични проверки, като са осъществени и 15 консултации във връзка с тютюнопушенето.\r\nТони МИХАЙЛОВ", "date": "2018.04.28", "title": "Пловдив: 176 проверки по изпълнение на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2018/04/28/2516065/ramblerru-kipar-e-obezpokoen-ot-planovete-za-stroezha-na-aets-akkuyu-v-turtsiya.html", "text": "Външният министър на Кипър Никос Христодулидис заяви, че страната му е притеснена от плановете за строежа на АЕЦ „Аккую“ в Турция, предава  Rambler.ru.\r\n„Изразявам общите притеснения на кипърския народ по повод строежа на АЕЦ „Аккую“, заяви министърът по време на среща с руския си колега Сергей Лавров. Строителството на обекта започна на 3 април. Проектът включва четири реактора ВВЭР-1200, с високи т.нар. „постфукушимски“ стандарти. Стойността на проекта е около 20 милиарда долара.  Виктор Турмаков", "date": "2018.04.28", "title": "Rambler.ru: Кипър е обезпокоен от плановете за строежа на АЕЦ „Аккую“ в Турция"}
{"url": "http://www.focus-news.net/news/2018/04/28/2516071/pazardzhik-narodniyat-predstavitel-ot-gerb-desislava-kostadinova-shte-provede-priemna-za-grazhdani-na-30-april.html", "text": "Народният представител от ГЕРБ Десислава Костадинова ще проведе приемна за граждани на 30 април, съобщиха за Радио „Фокус“ – Пазарджик от пресцентъра на ПП ГЕРБ - Пазарджик. Депутатът ще приема граждани в офиса на ГЕРБ на ул. „Екзарх Йосиф“ 15 в Пазарджик от 16.00 до 18.00 часа.", "date": "2018.04.28", "title": "Пазарджик: Народният представител от ГЕРБ Десислава Костадинова ще проведе приемна за граждани на 30 април"}
{"url": "http://www.focus-news.net/news/2018/04/28/2516066/veliko-tarnovo-iv-natsionalen-pregled-na-uchenicheskite-duhovi-i-fanfarni-orkestri-i-mazhoretni-sastavi-shte-se-provede-v-svishtov.html", "text": "IV Национален преглед на ученическите духови и фанфарни оркестри и мажоретни състави ще се проведе в Свищов. Това съобщи за Радио „Фокус“ – Велико Търново директорът на Дирекция „Култура и културно наследство“ в Община Свищов Росен Маринов.  Събитието се организира на всеки две години. Участие в настоящото четвърто издание на инициативата ще вземат 48 състава от цялата страна. Те ще се представят пред публика в рамките на два дни. Официалното откриване на фестивала е в 11.00 часа на площад „Алеко“. Приветствия към участниците ще отправят кметът Генчо Генчев и директорът на Средно училище „Димитър Благоев” – Свищов Цветанка Кирова. \r\nЦелта на фестивала е да запази богатите традиции на духовите и фанфарни оркестри и мажоретни състави в национален мащаб, както и да популяризира дейността им. Организатори са Община Свищов и училище „Димитър Благоев”, а събитието провежда под патронажа на кмета Генчев.\r\nЛуиза ТРАНЧЕВА", "date": "2018.04.28", "title": "Велико Търново: IV Национален преглед на ученическите духови и фанфарни оркестри и мажоретни състави ще се проведе в Свищов"}
{"url": "http://www.focus-news.net/news/2018/04/28/2516072/balkan-insight-podaden-e-obvinitelen-akt-za-voenni-prestapleniya-sreshtu-srabski-voenen.html", "text": "Специализираната прокуратура на Косово подава обвинения срещу сръбски военачалник, заподозрян в извършването на военни престъпления в Мали Круша, по време на двудневната атака над това село през 1999 г., предава  Balkan Insight.\r\nСпециализираната прокуратура на Косово подаде обвинителен акт срещу бивш сръбски военен, идентифициран с инициалите Д. Т., който е заподозрян в военни престъпления, извършени в Мала Круша между 25 март и 27 март 1999 г. Д.Т. е обвинен в ограбване, преднамерено унищожаване и престъпления срещу личното и човешкото достойнство.\r\nСпоред обвинението той е извършвал престъпленията като член на сръбската резервна полиция.\r\nКакто съобщава прокуратурата, по време на нападението, цивилното население е било подложено на брутални и незаконни убийства, на нечовешко отношение, огромно страдание, изгонване,  сплашване и терор, конфискация на имущество и грабежи.\r\nСмята се, че по време на атаката срещу Мала Круша е извършено едно от най-масовите убийства в косовската война, когато сръбските сили са убили повече от 100 души.\r\nОтветникът беше арестуван през ноември 2017 г., след международна заповед за арест, когато искаше да премине границата от Сърбия и да влезе в Косово. Оттогава той е под стража. Виктор Турмаков", "date": "2018.04.28", "title": "Balkan Insight : Подаден е обвинителен акт за военни престъпления срещу сръбски военен"}
{"url": "http://www.focus-news.net/news/2018/04/28/2516073/erodeputatat-petar-kurumbashev-vav-vratsa-ne-mozhe-da-proizvezhdame-samo-rabotna-raka-i-da-badem-vinagi-v-rolyata-na-podizpalnitel.html", "text": "Не може да произвеждаме само работна ръка и да бъдем винаги в ролята на подизпълнител. Трябва да се развиваме; да се развиват икономиката и производството ни. Това заяви евродепутатът Петър Курумбашев, член на Делегацията на българските социалисти в ЕП, на среща с младежи във Враца, съобщиха от пресофиса на евродепутата. \r\nПо думите на Курумбашев има програми европейски програми, които работят, като например финансови стимули от 3 до 6 месеца за работодатели, които да наемат млади хора на работа. „Не съм сигурен, обаче, че тези програми действат в България“, каза още евродепутатът. \r\n„ГЕРБ са известни със социалната си безчувственост“, смята Курумбашев. „Когато говорим за политиката на сближаване на ЕС и т.нар. „кохезионни фондове“, трябва да си зададем въпроса защо тези средства не се насочват към реални проблеми на хората, за подобряване на живота им, а за строеж на ненужни съоръжения. Не може да чакаме пари от ЕС за политики, които ние сами не прилагаме.“ \r\n„Първо трябва да видим какви средства и какви политики има България към най-бедните си региони и чак тогава да искаме каквото и да е от Европа“.\r\nПо време на срещата младите хора обсъдиха с Петър Курумбашев и темата за защитата на личните данни в интернет и влиянието на социалните медии в изборите на други държави. \r\n„Може ли медии в други държави да избират правителството в България, например?“, попита Курумбашев. Евродепутатът поясни, че се очаква Европейският парламент да приеме регулация за защита на личните данни на гражданите на ЕС. \r\nПо думите на Петър Курумбашев е крайно време „Фейсбук“ да започне да плаща данък и в България. „Компания, която има приходи в размер 40 млрд. долара, трябва да плаща данъци за приходите, които генерира в съответните държави“.  \r\nНа срещата, организирана от председателя на Младежкото обединение в БСП - Враца – Павел Пешов – присъстваха народните представители от „БСП за България“ Николай Иванов и Иван Генов, както и председателят на Областния съвет на БСП - Враца – Ивайло Лилов.", "date": "2018.04.28", "title": "Еродепутатът Петър Курумбашев във Враца: Не може да произвеждаме само работна ръка и да бъдем винаги в ролята на подизпълнител"}
{"url": "http://www.focus-news.net/news/2018/04/28/2516070/tass-nato-prizova-ukrayna-i-ungariya-da-razreshat-raznoglasiyata-si-po-ezika.html", "text": "НАТО призова Украйна и Унгария да разрешат разногласията си по езика, а Будапеща да отмени ветото си за срещата НАТО-Украйна на срещата на високо равнище на Алианса през юли, предава ТАСС.\r\n„Добре са известни разногласията между Унгария и Украйна, но ние призоваваме и двете страни да намерят решение за тези разногласия колкото се може по-бързо и да проведат среща на комисията НАТО-Украйна на срещата на високо равнище през юли“, заяви генералният секретар на НАТО Йенс Столтенберг.\r\nПо-рано в понеделник Унгария блокира провеждането на 27 април на заседание на комисията на НАТО - Украйна на ниво министри на външните работи заради украинския закон за езика. Унгарският външен министър Питър Сиярто заяви през януари, че Будапеща ще блокира тази среща, освен ако Киев не промени закона за образованието.\r\nПрез септември 2017 г. президентът на Украйна Петро Порошенко подписва закона \"За образованието\". Според седмия член на закона, като се започне от тази учебна година, се отменя преподаването на езиците на националните малцинства в средно образование, както и в областта на висшето образование, като от  2020 г. целият процес на преподаване от първи клас нататък  трябва да премине изцяло  на украински език.\r\nНовата версия на украинския закон \"За образованието\" също беше критикувана от България, Гърция, Молдова, Полша, Румъния и Русия. Най-категорична позиция бе заета от Унгария, тъй като в района на Закарпатска област на живеят 150 хил. етнически унгарци. Виктор Турмаков", "date": "2018.04.28", "title": "ТАСС: НАТО призова Украйна и Унгария да разрешат разногласията си по езика"}
{"url": "http://www.focus-news.net/news/2018/04/28/2516074/sitel-makedoniya-v-sarbiya-zapochva-izmervaneto-na-srednata-skorost-na-magistralite.html", "text": "В Сърбия започва измерването на средната скорост на движение на всички участъци от магистралите, а пътната полиция ще започне да наказва всички онези, които, дори и за един километър надминават разрешените 120 км в час, предава скопският телевизионен канал  „Сител“.\r\nКамери са инсталирани на всички пътища за тази цел на определени места, а скоростта ще се измерва въз основа на времето на преминаване на даден отрязък.\r\nВодачите с чуждестранни регистрационни номера, сред които са и македонските водачи, които ще карат със средна скорост по-голяма от предписаната, ще бъдат спрени от полицията и ще платят глоба. Така например, на отсечката Суботица-Ниш, дълга 423 км, допустимото време на преминаването е три часа и 31 минути, докато от Белград до Ниш, не бива да се стигне по-бързо от един час и 58 минути.\r\nВодачите, които  карат по-бързо, отколкото е позволено очакват следните наказания: За шофиране със скорост от 120 до 140 километра в час, следва наказание в размер от 3000 (50 лв) динара, а за шофиране със скорост от 141 до 150 километра в час ще трябва да плати глоба от 5000 (84 лв) динара. С 10000 динара (170 лв) ще бъдат наказани тези водачи, които шофират със скорост от 151 до 160 километра в час. Виктор Турмаков", "date": "2018.04.28", "title": "„Сител“ (Македония): В Сърбия започва измерването на средната скорост на магистралите"}
{"url": "http://www.focus-news.net/news/2018/04/28/2516069/nina-stavreva-kmet-na-kavarna-realni-sa-shansovete-kavarna-da-stane-evropeyski-grad-na-sporta-i-tova-shte-dade-nov-imidzh-na-grada-ni-v-evropeyskoto-semeystvo.html", "text": "Реални са шансовете Каварна да стане европейски град на спорта и това ще даде нов имидж на града ни в европейското семейство. Това каза кметът на Община Каварна Нина Ставрева в интервю за Агенция „Фокус“ за кандидатурата на Общината за европейски град на спорта през 2019 г. Тя припомни, че кандидатурата на Каварна за европейски град на спорта е обявена във вчерашния ден. „Това е една инициатива, за която започнахме разговорите още през 2017 г. Заслугите всъщност са на цялата спортна общественост в Каварна. Съществуващите спортни клубове на спортистите, многото постижения на шампионски титли на каварненските деца“, каза кметът Нина Ставрева. Тя уточни, че през есента на 2019 г. ще стане ясно дали кандидатурата на града ще бъде одобрена. „Ние направихме срещи с г-н Анатоли Илиев, който е член на управителния съвет на ACES EUROPE, което всъщност ни мотивира много да работим активно по тази кандидатура, да положим усилия, за да се превърнем в европейски град на спорта. С тази титла се удостояват градове от цяла Европа, които отговарят на определени критерии. В крайна сметка предоставя на града нов имидж в европейското семейство“, посочи Ставрева. Кметът на града отчете, че Община Каварна разполага с прекрасна спортна база, спортна инфраструктура, прекрасен градски стадион. По думите й Каварна е мястото, където своята дейност развива детско-юношеската школа и представителният тим на футболен клуб „Калиакра“. „Това съоръжение разполага с един официален терен, с естествено тревно покритие, два помощни терена с изкуствена трева. Модерна база, която отговаря на всички изисквания на „Уефа“ за провеждане на международни срещи“, посочи Ставрева. Кметът посочи, че Община Каварна разполага още с тенис кортове, спортна зала „Олимпиада“, много добри бази в училищата. „Това са едни от основните критерии за одобряване на нашата кандидатура. Разбира се, в момента в Каварна действат и активно развиват своята спортно-състезателна и учебно-тренировъчна дейност 6 клуба“, допълни Нина Ставрева.\r\nДеница КИТАНОВА", "date": "2018.04.28", "title": "Нина Ставрева, кмет на Каварна: Реални са шансовете Каварна да стане европейски град на спорта и това ще даде нов имидж на града ни в европейското семейство"}
{"url": "http://www.focus-news.net/news/2018/04/28/2516075/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. Без проблеми се осъществява преминаването и през останалите пунктове по българо-гръцката граница.\r\nЛивия НИНОВА", "date": "2018.04.28", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/04/28/2516059/eurasia-daily-kosovo-predlaga-izgrazhdaneto-na-antisrabski-sayuz-na-balkanskite-narodi.html", "text": "Според председателя на косовската партия „Самоопределение“ Албин Курти Белград бърза колкото се може по-бързо да реши въпроса за Косово, защото позициите на президента на страната Хашим Тачи са много слаби, предава  Eurasia Daily.\r\n„Президентът на Сърбия Александър Вучич има намерение да реши този въпрос преди Косово да формира собствена армия“, убеден е Курти. Според него това е необходимо на Вучич, защото Сърбия не може да влезе в ЕС, без да признае независимостта на Косово. Вучич вижда компромиса по косовския въпрос като „среден път“, който „да ме даде възможност да замине за Брюксел и там да каже, че Сърбия може да се придвижи към ЕС и без да признае Косово“, уточни косовският политик.\r\n„Все пак мисля, че няма да му позволят това, защото народът на Косово, опозицията, въпреки готовността на президента ни да отстъпи пред Вучич, няма да допуснат това. Имаме голям опит, няма да позволим Косово да повтори Босна и Херцеговина и да стане държава, чието оцеляване се смята за успех“, смята Албин Курти.  Според него международната общност трябва да разбере, че не трябва на Сърбия да се позволяла да създаде в Косово „малка сръбска република, която няма да поиска да се спре единствено със Северно Косово“. \r\n„Смятам, че има и възможност, и необходимост да се създаде балкански съюз от босненци, албанци, а защо не и от черногорци, македонци и хървати, защото Сърбия остава проблем на Балканите не само през този век, но и през следващия“, заяви Курти. Виктор Турмаков", "date": "2018.04.28", "title": "Eurasia Daily: Косово предлага изграждането на антисръбски съюз на балканските народи"}
{"url": "http://www.focus-news.net/news/2018/04/28/2516076/standard-makedoniya-spored-ivitsa-dachich-vavezhdaneto-na-taksa-za-grazhdanite-da-vlizat-v-shengen-e-losho-reshenie.html", "text": "Сръбският външен министър Ивица Дачич разкритикува споразумението за Европейската система за пътна информация, който предвижда гражданите от трети страни, които са освободени от визи да плащат по седем евро за одобрение да влязат в Шенгенската зона. Той допълни, че лично би „върнал със същите мерки“, предава македонската медия  „Стандард“.\r\nТова споразумение бе потвърдено от представителите на страните членки на ЕС и остава да бъде потвърдено от Европейския парламент и Европейския съвет.\r\n„Решението да се плаща за влизане в Шенген от граждани на трети страни, включително и за гражданите на Сърбия, е много лошо решение“, заяви Дачич, добавяйки, че той би отговорил реципрочно на това на всяка страна.\r\n„Казват, че това ще се отнася за всички, а не само за нас, и мисля, че това е много лошо решение. Всеки иска да събере пари и ние също трябва да се държим така. Въпреки че знам, че президентът Александър Вучич няма да се съгласи с мен, той ще се върне със същата мярка. Когато се почувстват по кожата си същото, те ще се държат по различен начин“, заяви Дачич. Виктор Турмаков", "date": "2018.04.28", "title": "„Стандард“ (Македония): Според Ивица Дачич въвеждането на такса за гражданите да влизат в Шенген е лошо решение"}
{"url": "http://www.focus-news.net/news/2018/04/28/2516077/veliko-tarnovo-sas-17-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 17 см се е понижило нивото на река Дунав при Свищов за изминалото денонощие. Това съобщиха от Хидрометеорологична станция-Свищов. Водният стоеж на реката е 501 см, а температурата на водата 17.6 градуса. \r\nДнес ще преобладава слънчево време. В следобедните часове ще се развива купеста облачност. Максималните температури ще достигнат до 30° на места в Дунавската равнина.", "date": "2018.04.28", "title": "Велико Търново: Със 17 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/04/28/2516078/gordon-ukrayna-ukrainskoto-posolstvo-v-belgrad-izrazi-protest-sreshtu-rechta-na-nataliya-poklonskaya-pred-srabskiya-parlament.html", "text": "Депутатът от Руската Дума Наталия Поклонская, която е обект на американските и европейските санкции посети Сърбия по покана на лидера на партия „Двери“ Бошко Обрадович, предава украинската медия  „Гордон“.\r\nВ сръбския парламент Поклонская обвини Украйна в сериозни престъпления и заяви, че Крим е част от Русия, а Косово е част от Сърбия. Посолството на Украйна в Белград протестира заради посещението в сръбския парламент на Поклонская. \r\n„Този, който призовава към унищожаването на териториалната цялост на Украйна се разглежда от сръбските представители като лице за сътрудничество. Какво ще научи сръбският народ от подобен човек. И което е по лошо: как сръбският народ ще гледа после украинците в учите“, коментираха от украинското посолство в Белград. \r\nДипломати чакат сръбското правителство да осъди срещата с Поклонская, на която присъстваха и депутати от управляващата коалиция.\r\nСръбският външен министър Ивица Дачич от своя страна твърди, че не знае нищо за посещението. Виктор Турмаков", "date": "2018.04.28", "title": "„Гордон“ (Украйна): Украинското посолство в Белград изрази протест срещу речта на Наталия Поклонская пред сръбския парламент"}
{"url": "http://www.focus-news.net/news/2018/04/28/2516079/blagoevgrad-46-sastezateli-shte-vzemat-uchastie-vav-vtoriya-krag-na-natsionalniya-shampionat-po-planinsko-izkachvane-blagoevgrad-2018.html", "text": "46 състезатели ще вземат участие във втория кръг на Националния шампионат по планинско изкачване „Благоевград-2018“. Това стана ясно по време на провеждащите се към този момент административна проверка и технически преглед на автомобилите, предаде репортер на Радио „Фокус“ – Пирин. Церемонията по официалното откриване на 13 поредно издание на надпреварата ще започне в 12.30 часа. Около 13.30 часа движението по трасето с дължина 4 километра от кв. „Еленово“ до село Делвино ще бъде спряно за всички автомобили, които не участват в състезанието. \r\nОрганизаторите на събитието коментираха, че днес и утре в Благоевград ще бъдат един от най-добрите състезатели по планинско изкачване и то само две седмици след официалното откриване на шампионата. Към този момент по-голяма част от автомобилите, които ще участват в надпреварата, вече са се събрали в центъра на града, като жителите и гостите на Благоевград имат възможността да разговарят с техните собственици и да се снимат с колите.\r\nЛивия НИНОВА", "date": "2018.04.28", "title": "Благоевград. 46 състезатели ще вземат участие във втория кръг на Националния шампионат по планинско изкачване „Благоевград-2018“"}
{"url": "http://www.focus-news.net/news/2018/04/28/2516080/alsat-m-makedoniya-ruskiyat-patriarh-kiril-e-na-istorichesko-poseshtenie-v-albaniya.html", "text": "Патриархът на Русия Кирил ще пристигне на тридневно посещение в Албания. Поради посещението са предприети засилени мерки за сигурност от страна на МВР  и албанската тайна служба,  а за неговата безопасност ще се грижи и руското разузнаване  , което е винаги в съпровод на патриарха, предава излъчващата на албански език македонска телевизия   „Алсат-М“.\r\n„Това първо историческо посещение е от особено значение, тъй като и двете църкви са оцелели след жестоко комунистическо-атеистично преследване. Руският патриарх е много важна личност, която се нарежда на едно ниво със световните лидери и религиозни водачи, каквито са папата и Вселенския патриарх“,  констатират албанските медии. Посещението е по покана на Албанската апостолска православна църква, чийто ръководител Анастасия Янулатос оценява посещението като историческо.\r\nСпоред протокола, който обяви Албанската автокефална православна църква, руският патриарх  на първото си посещение в Албания освен религиозните дейности в Берат и Тирана ще има срещи и с албанския президент Илир Мета и с премиера Еди Рама. Виктор Турмаков", "date": "2018.04.28", "title": "„Алсат-М“ (Македония): Руският патриарх Кирил е на  историческо посещение в Албания"}
{"url": "http://www.focus-news.net/news/2018/04/28/2516082/veliko-tarnovo-inspektsiyata-po-truda-e-zapochnala-protsedura-po-obyavyavane-v-nesastoyatelnost-na-ohranitelna-firma-prehvarlena-sreshtu-200-leva-na-psihichno-bolen-ot-gorna-oryahovitsa.html", "text": "Дирекция „Инспекция по труда“ във Велико Търново е започнала процедура по обявяване в несъстоятелност на охранителна фирма. Това съобщи за Радио „Фокус“ – Велико Търново инж. Невена Стефанова, директор на Инспекцията. Тя посочи, че служителите във фирмата са над 30, като една трета от тях не са получавали заплащане повече от два месеца. За случая е билa уведоменa и омбудсмана на Р България Мая Манолова. Инспекторите извършили проверка, при която е констатирано, че фирмата е прехвърлена срещу 200 лева на психично болен човек от Горна Оряховица, като преди това тя е била със седалище в София. \r\n„На базата на предишни проверки, които сме правили на стария работодател, установихме, че на една трета от работниците не са изплатени трудови възнаграждения повече от два месеца. С тези доказателства ние сме внесли молбата в Съда. Ако Съдът обяви тази фирма в несъстоятелност, всички работници ще могат да си получат трудовите си възнаграждения от гарантирания фонд на вземанията“, обясни инж. Невена Стефанова. Тя посочи, че съдът трябва да се произнесе по случая в едномесечен срок.\r\nС промените в Кодекса на труда и Търговския закон правомощията на дирекциите „Инспекция по труда“ са разширени. Инспекторите вече могат да задължават работодателите чрез задължително за изпълнение предписание да изплатят забавените възнаграждения и обезщетения след прекратяване на трудовите правоотношения. В случай, че работодателят попадне в хипотезата да дължи трудови възнаграждения на поне една трета от работниците и служителите си за поне два месеца, Инспекцията по труда може да упражни правомощието си с подаване на писмена молба до Съда за откриване на производство по несъстоятелност на длъжника работодател. С измененията в Търговския закон се приема, че е неплатежоспособен търговец, който не е в състояние да изпълни задължението си за изплащане на трудови възнаграждения най-малко на една трета от работниците и служителите за повече от два месеца, поради което Инспекцията по труда инициира откриване на производство по несъстоятелност на работодателя длъжник.\r\nНадежда КРЪСТЕВА", "date": "2018.04.28", "title": "Велико Търново: Инспекцията по труда е започнала процедура по обявяване в несъстоятелност на охранителна фирма, прехвърлена срещу 200 лева на психично болен от Горна Оряховица"}
{"url": "http://www.focus-news.net/news/2018/04/28/2516063/voennoe-obozrenie-shte-blokirat-li-dostavkite-na-f-35-za-turtsiyai-strah-ot-predavane-na-tehnologii.html", "text": "Група американски сенатори, сред които и републиканци, и демократи, искат да блокират доставките на изтребители Ф-35 на Турция. Повод за това е заключването под стража в Турция на американския пастор Андру Брансън, предаде „Военное Обозрение“.\r\nЗаконопроектът е разработен от сенаторите Джеймс Ленкфорд, Жанин Шахин и Том Тилис. Според многонационалната програма за разработка на Ф-35 под егидата на САЩ Турция трябваше да закупи 116 изтребителя.\r\nСпоред сенатор Ленкфорд, президентът на Турция Реджеп Тайип Ердоган „пренебрегва върховенството на закона“ и затова е „извънредно рисковано“ на неговото правителство да се доставят чувствителни технологии.  „За жалост, стратегическите решения на Турция все повече се отклоняват и понякога противоречат на интересите на САЩ. Освен това турското правителство продължава да се сближава с Русия, докато държи в затвора невинен американски пастор, за да го използват като разменна монета на преговорите“, допълни той.\r\nНо свой ред Тилис отбеляза, че Анкара „подкопава отношенията между двете страни“.  Виктор Турмаков", "date": "2018.04.28", "title": "„Военное Обозрение“ : Ще блокират ли доставките на Ф-35 за Турция? Страх от предаване на технологии"}
{"url": "http://www.focus-news.net/news/2018/04/28/2516086/dimitar-kirkov-obshtinsko-predpriyatie-turizam-asenovgrad-na-1-may-shte-se-sastoi-ofitsialno-otkrivane-na-peshterata-dobrostanski-biser-kato-nova-turisticheska-atraktsiya.html", "text": "На 1 май ще се състои официално откриване на пещерата „Добростански бисер“ като нова туристическа атракция на територията на Община Асеновград. Това каза за Радио „Фокус“ – Пловдив Димитър Кирков, директор на Общинско предприятие (ОП) „Туризъм“ в Асеновград. По думите му, официалното откриване ще се състои от 11.00 часа, като първите посетители ще имат възможност да надникнат в пещерата напълно безплатно. „За целта сме осигурили безплатен автобус за желаещите да стигнат до мястото, който ще тръгне в 09.30 часа от паркинга на хотел „Асеновец“. Звукът на родопска каба гайда и родопски песни, изпълнени от хор „Родопски звуци“ ще звучат по време на откриващата церемония“, каза Кирков.\r\nДиректорът на ОП „Туризъм“ в Асеновград посочи, че пещерата „Добростански бисер“ ще работи за посетители в периода от 1 май до 31 септември. Работното време на пещерата ще бъде в дните от петък до неделя, за времето от 9.00 до 18.00 часа. През останалите делнични дни пещерата ще се отваря за организирани групи от не по-малко от 20 човека с предварителна заявка в ОП „Туризъм”.\r\n„Входната такса за ученици, студенти и пенсионери е 4 лв., за възрастни – 5 лв., за организирани и групови посещения от над 8 души е 4 лв. на човек, а за семейство или така наречения семеен билет е на стойност 12 лв. За беседи в пещерата „Добростански бисер“ таксата е следната – за обикновена беседа на български език – 10 лв., за специализирана беседа на български по зададена тема – 12 лв. Толкова е цената и за беседа на английски език“, каза Димитър Кирков.\r\nТони МИХАЙЛОВ", "date": "2018.04.28", "title": "Димитър Кирков, Общинско предприятие „Туризъм“-Асеновград: На 1 май ще се състои официално откриване на пещерата „Добростански бисер“ като нова туристическа атракция"}
{"url": "http://www.focus-news.net/news/2018/04/28/2516090/plovdiv-avtomobil-i-karutsa-sa-katastrofirali-mezhdu-selata-anevo-i-iganovo-edin-ot-patnitsite-na-karutsata-e-s-opasnost-za-zhivota.html", "text": "Автомобил и каруца са катастрофирали между селата Анево и Иганово, един от пътниците на каруцата е с опасност за живота. Това съобщиха за Агенция „Фокус“ от ОДМВР-Пловдив. Сигналът за инцидента е получен около 22.30 ч. на 27 април.  Лек автомобил „Фолксваген“ с 23-годишен водач се е сблъскал челно с каруца. 20-годишен пътник от каруцата е в тежко състояние, настанен в болница, с опасност за живота. Шофьорът на лекия автомобил е с отрицателна алкохолна проба, а при проверка на водача на каруцата, който е 34-годишен, дрегерът е отчел над 1.7 промила алкохол в кръвта.", "date": "2018.04.28", "title": "Пловдив: Автомобил и каруца са катастрофирали между селата Анево и Иганово, един от пътниците на каруцата е с опасност за живота"}
{"url": "http://www.focus-news.net/news/2018/04/28/2516089/odmvr-pazardzhik-335-narusheniya-sa-konstatirani-pri-aktsiya-na-patna-politsiya-v-oblastta.html", "text": "Множество нарушения са установени от „Пътна полиция“ в област Пазарджик по време на акция по пътна безопасност, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик.  В контекста на засиления контрол над всички участници в пътното движение е проведена специализирана полицейска операция на територията на областта, с участието на автопатрулни екипи от сектор „Пътна полиция” при ОДМВР-Пазарджик и полицейските управления в Пещера, Панагюрище, Септември и Велинград. Само за няколко часа са установени 335 нарушения, за които са съставени общо 302 фиша и 22 акта. \r\nНай-много са констатираните нарушения на скоростните режими – 251. Установени са и четирима неправоспособни водачи. На 18 пешеходци са съставени фишове за неправилно пресичане на пътното платно. Активните действия на пътните полицаи ще продължат и в другите части на региона.\r\nАлбена ЖИЛЕКОВА", "date": "2018.04.28", "title": "ОДМВР-Пазарджик: 335 нарушения са констатирани при акция на „Пътна полиция“ в областта"}
{"url": "http://www.focus-news.net/news/2018/04/28/2516091/pregled-na-mezhdunarodnite-novini-do-13-chasa-agentsiya-fokus.html", "text": "Хвърляйки ръкавицата към министър-председателя Алексис Ципрас, председателят на основната гръцка опозиционна партия „Нова демокрация“ Кирякос Мицотакис заяви, че, ако правителството не е сигурно дали ще успее да излезе от международната спасителна програма през август, тогава трябва да свика предсрочни парламентарни избори през септември, за да може хората да отсъдят.\r\n„Ако партньорите в управляващата коалиция казват това, което смятат, те трябва да бъдат поставени на изпитание. Ако виждат растеж, трябва да видят какво мислят и хората“, заяви той и допълни, че, ако правителството не се страхува от „Нова демокрация“, тогава „най-накрая трябва да се запъти към урните“.\r\nСъщевременно опозиционерът заяви, че правителството е опасно и не се справя с външната политика, давайки като пример двамата гръцки войници задържани в Турция и объркването около наемането на двете фрегати от Франция. \r\n***  Македонският министър на отбраната Радмила Шекеринска заяви по време на посещението си в САЩ, че членството на страната ѝ в НАТО е важно и ще има положително въздействие за създаването на нова надежда на Балканите.\r\nНа кръгла маса във Вашингтон, организирана от американския Атлантически съвет, Шекеринска говори за предизвикателствата, пред които са били изправени в миналото Балканите, за политическата криза в Македония и за новите процеси на реформи, както и за връщането на страната по пътя към евроатлантическата интеграция.\r\nШекеринска посочи, че правителството инвестира сериозно в добросъседски отношения и резултатът е споразумението с България.\r\n***  Сръбският президент Александър Вучич заяви, че Сърбия и Хърватия са станали за посмешище пред цялата международна общественост поради взаимните мерки, които са наложили една на друга.\r\n„Важно е да разберем, че и едните, и другите са абсурдни  пред цялата международна общественост. Хората по света се чудят - какво им е на тези?“,  заяви Вучич пред журналисти в Скопие, където присъства на процеса „Бърдо-Бриони“ .\r\nТой допълни, че Сърбия трябва да се обърне към себе си и да се опита да не прави нищо, което би могло да наруши нейната репутация.\r\nНа свой ред хърватският президент Колинда Грабар-Китарович заяви, че Хърватия „е протегнатата ръка за диалог“ към  Сърбия и че ще продължи да се стреми към членство в ЕС на всички страни от Югоизточна Европа.\r\n***  Черногорският външен министър Сърджан Дарманович изрази надежда, че Македония ще стане член на НАТО, но допълни, че засега не се знае дали и колко бързо преговорите за името ще доведат до успех.\r\nСпоред черногорския министър \"членството в НАТО остава в ръцете на двете страни в спора\". „Надявам се, че Македония и Гърция са на път да намерят решение и че двете страни полагат усилия в тази посока. Успехът на Македония в евроатлантическите интеграции е успех на всички нас“, смята Дарманович. Според него успехът в преговорите би бил много добра новина  за целия регион.\r\nМинистърът изрази надежда, че Македония „по-лесно ще мине“ по пътя си към НАТО, за разлика от Черна гора, намеквайки на руското влияние в страната.\r\n***  Група американски сенатори, сред които и републиканци, и демократи, искат да блокират доставките на изтребители Ф-35 на Турция. Повод за това е заключването под стража в Турция на американския пастор Андрю Брансън.\r\nЗаконопроектът е разработен от сенаторите Джеймс Ленкфорд, Жанин Шахин и Том Тилис. Според многонационалната програма за разработка на Ф-35 под егидата на САЩ Турция трябваше да закупи 116 изтребителя.\r\nСпоред сенатор Ленкфорд, президентът на Турция Реджеп Тайип Ердоган „пренебрегва върховенството на закона“ и затова е „извънредно рисковано“ на неговото правителство да се доставят чувствителни технологии.  „За жалост, стратегическите решения на Турция все повече се отклоняват и понякога противоречат на интересите на САЩ. Освен това турското правителство продължава да се сближава с Русия, докато държи в затвора невинен американски пастор, за да го използват като разменна монета на преговорите“, допълни той.\r\nНо свой ред Тилис отбеляза, че Анкара „подкопава отношенията между двете страни“. \r\n***Южнокорейската преса е предпазлива в приветствията за срещата между двамата лидери на Корейския полуостров.\r\nЖурналистите от водещите издания приветстват срещата между лидерите на двете корейски държави, но отчитат липсата на потвърждение за премахването на севернокорейския ядрен арсенал.\r\nКонсервативният Chosun daily пише, че срещата е позитивна от гледна точка размразяване на отношенията, но остава още много да се прави за денуклеаризацията на Пхенян.\r\nВестник Joongang Daily пише, че сегашната ситуация е „драстично различна“ от няколко месеца по-рано, когато лидерите на САЩ и Северна Корея се състезавали чий ядрен бутон е по-голям. \r\n***", "date": "2018.04.28", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/04/28/2516093/pazardzhik-brig-gen-yavor-mateev-shte-rakovodi-trenirovka-na-tsska-sofiya-na-poligona-v-s-tsrancha.html", "text": "Бригаден ген. Явор Матеев, командир на 68-ма бригада „Специални сили“, ще ръководи тренировка на ЦСКА-София на полигона в с. Црънча, научи „Агенция „Фокус“. Футболистите ще бъдат подложени на интензивна тренировка за издръжливост и бързина. ЦСКА-София ще \"влезе в строя\" около 17.00 часа. \r\nОчаквайте подробности!", "date": "2018.04.28", "title": "Пазарджик: Бриг. ген. Явор Матеев ще ръководи тренировка на ЦСКА-София на полигона в с. Црънча"}
{"url": "http://www.focus-news.net/news/2018/04/28/2516095/pernik-za-poredna-godina-vsichki-sluzhiteli-na-obshtinskata-administratsiya-se-vklyuchiha-v-aktsiyata-po-proletno-pochistvane.html", "text": "За поредна година всички служители на общинската администрация се включиха в акцията по пролетно почистване в Перник. Това съобщиха от пресцентъра на Община Перник. Кампанията беше ориентирана и към всички организации и институции на територията на града. Тя обхвана районите „Западен парк“, хижа „Славей“ и крепостта „Кракра“. В инициативата се включи и кметският екип – зам.-кметовете Владислав Караилиев, Денислав Захариев, Йордан Павлов и секретарят Радослава Манова. \r\nВ рамките на кампанията се включиха и фирмите – АБ и Ю Инженеринг, „ДЛВ”, „ДЗЗД Перник Комунал” и „Тони Тодоров”, които почистиха шест нерегламентирани сметища, образувани около старото и новото сметище в кв. „Тева”. Общо 233 тона боклук беше почистено от тях.\r\n „Перник е нашият град, нашият дом и трябва да го пазим чист”, това призова зам.-кметът Денислав Захариев и допълни че Общината  се е погрижила на достатъчно много точки да има контейнери, както и кофи за разделно събиране.\r\n„Отведнъж нищо не може да се получи, но когато сме упорити и даваме личния си пример се надявам стъпка по стъпка тази промяна да тръгне. Перник има добре разположени паркове във всички квартали. Виждат се опитите на общинското ръководство те да бъдат поддържани и облагородявани. Има голяма промяна в Централния градски парк, подменени са  люлките, катерушките, има и нови детски кътове. Трябва обаче да не ги замърсяваме и да си ги поддържаме чисти”, сподели зам.-кметът Захариев. \r\nИ тази година  деветгодишният Матей даде пример на своите връстници като се включи в акцията. „Искам нашият град да стане по-чист, по-красив и по-хубав”, заяви малчуганът и наравно със служителите на общинската администрация почиства местността около крепостта „Кракра”.\r\nВ кампанията по пролетното почистване се включи и кметство „Изток”, както и възпитаниците на ГПЧЕ „Симеон Радев”.\r\n„Важно е да пазим природата, защото тя ни дава най-важното, без което не можем да съществуваме като хора – кислород”, това апелира Даниела Мицева – началник отдел „Инвестиция екология, озеленяване”. \r\n\"Чувалите и ръкавиците бяха предоставени от фирмата за разделно събиране на отпадъци „Еко Партнърс АД”, уточни Християн Алексов от отдел \"Екология\" и изказа благодарност. \r\nОбщина Перник благодари на гражданите, които проявиха желание и съвест и излязоха в почивния ден да почистят пред домовете си, както и на фирмите, които доброволчески се включиха в почистването на града.", "date": "2018.04.28", "title": "Перник: За поредна година всички служители на общинската администрация се включиха в акцията по пролетно почистване"}
{"url": "http://www.focus-news.net/news/2018/04/28/2516092/prof-mihail-konstantinov-analizator-nyama-kak-da-bade-preodolyana-saprotivata-na-ispaniya-za-uchastieto-na-kosovo-na-predstoyashtata-sreshta-es-zapadni-balkani-prez-may-u-nas.html", "text": "Няма как да бъде преодоляна съпротивата на Испания за участието на Косово на предстоящата среща ЕС-Западни Балкани през май у нас. Това каза за обзорното публицистично предаване „Метроном“ на Радио „Фокус“ политическият анализатор проф. Михаил Константинов. Той обясни, че въпреки положителния отзвук от европредседателството ни, надхвърлило очакванията му, проблеми като този са извън контрола на България като председателстваща страна. \r\n„Косово не е призната от половината страни по света, а в частност и от 5 държави-членки на ЕС, които имат собствени вътрешни териториални проблеми. Едно бързо приемане на страните от Западните Балкани също не е възможно – трябва общественото мнение на Запад да се успокои и да бъдат убедени в ползите от присъединяването, защото т. нар. евроскептици там са много силни в момента. На думи всички са съгласни, че Западните Балкани трябва да бъдат приобщени, но не виждам как това ще стане за Косово. Има държави, които просто не са европейски – както стана ясно, че е напълно безнадеждно приемането на Турция в ЕС. Това обаче не значи, че не трябва да има добри отношения – просто трябва да бъдат в друга посока“, обясни проф. Михаил Константинов. Той коментира изказването на председателя на Европейския съвет Доналд Туск, че без стабилни Балкани няма да има стабилност и в Европа, като подчерта, че това далеч не са само празни обещания. Анализаторът добави, обаче, че докато от единият край ЕС се разширява, от другия той се разпада. \r\nПроф. Константинов коментира и призива от страна на АЛДЕ към премиера Бойко Борисов да предприеме действия в отговор на посещението на лидера на АТАКА Волен Сидеров в Крим, като уточни, че разцепление в управляващата коалиция не е решение, тъй като избори днес биха довели до същото разпределение на местата в парламента. Анализаторът посочи, че правото на избор кой ще бъде в парламента не следва да зависи от мнения и настроения отвън, а е в ръцете на българските граждани.", "date": "2018.04.28", "title": "Проф. Михаил Константинов, анализатор: Няма как да бъде преодоляна съпротивата на Испания за участието на Косово на предстоящата среща ЕС-Западни Балкани през май у нас"}
{"url": "http://www.focus-news.net/news/2018/04/28/2516097/libertas-makedoniya-spored-ivitsa-dachich-vavezhdaneto-na-taksa-za-vlizane-v-shengen-e-mnogo-losho-reshenie.html", "text": "Сръбският външен министър Ивица Дачич разкритикува споразумението за Европейската система за пътна информация, която предвижда гражданите от трети страни да плащат по седем евро вход за одобрение да влязат в Шенгенската зона, предава македонската медия   „Либертас“.\r\n„Решението да се плаща за влизане в Шенген за граждани на трети страни, включително и гражданите на Сърбия, е много лошо решение“, заяви Дачич, добавяйки, че той би отговорил реципрочно на това на всяка страна.\r\n„Казват, че това ще се отнася за всички, а не само за нас, и мисля, че това е много лошо решение. Всеки иска да събере пари и ние също трябва да се държим така. Въпреки че знам, че президентът Александър Вучич няма да се съгласи с мен.. Когато и те почувстват това по кожата си, те ще се държат по различен начин“, смята външният министър.\r\nСистемата предвижда гражданите на трети страни, които нямат виза, да искат  разрешение за пътуване, преди да кандидатстват за Шенгенската зона чрез онлайн приложение. За такова заявление кандидатът ще трябва да плати такса от седем евро. Виктор Турмаков", "date": "2018.04.28", "title": "„Либертас“ (Македония): Според Ивица Дачич въвеждането на такса за влизане в Шенген е много лошо решение"}
{"url": "http://www.focus-news.net/news/2018/04/28/2516081/kanal-5-makedoniya-vanshniyat-ministar-na-cherna-gora-ne-znae-kolko-skoro-shte-priklyuchat-pregovorite-za-imeto-na-makedoniya.html", "text": "Черногорският външен министър Сърджан Дарманович изрази надежда, че Македония ще стане член на НАТО, но допълни, че засега не се знае дали и колко бързо преговорите за името ще доведат до успех, предава македонският телевизионен „Канал 5“.\r\nСпоред черногорския министър \"членството в НАТО остава в ръцете на двете страни в спора\". „Надявам се, че Македония и Гърция са на път да намерят решение и че двете страни полагат усилия в тази посока. Успехът на Македония в евроатлантическите интеграции е успех на всички нас“, смята Дарманович. Според него успехът в преговорите би бил много добра новина  за целия регион.\r\nМинистърът изрази надежда, че Македония „по-лесно ще мине“ по пътя си към НАТО, за разлика от Черна гора, намеквайки на руското влияние в страната. Виктор Турмаков", "date": "2018.04.28", "title": "„Канал 5“ (Македония): Външният министър на Черна гора не знае колко скоро ще приключат преговорите за името на Македония"}
{"url": "http://www.focus-news.net/news/2018/04/28/2516099/balgariya-komentari-v-svetovnite-medii-agentsiya-fokus.html", "text": "Европейският комисар по икономиката и финансовите въпроси Пиер Московиси заяви, че България ще стане 20-тия член на Еврозоната, но и че тя не трябва да бърза с този процес, предава „Корреспондент“.\r\nПо време на неофициалната среща на министрите на финансите от ЕС в София Московиси заяви, че балканската страни трябва да остане „хладнокръвна“ и да работи над критериите за присъединяване. „Но трябва да се подготвим методично и щателно за това и не трябва да бързаме, защото ако ще бързаме, то присъединяването към еврозоната няма да бъде идеално“, заяви той.\r\nЕвропейският комисар подчерта, че България, най-бедният член на ЕС, трябва да работи над укрепването на своята икономика, подчертавайки, че присъединяването към Еврозоната трябва да бъде „актив, а не шок“. \r\n***\r\n България може да бъде следващата страна, която ще въведе еврото, съобщи европейският комисар по икономиката Пиер Московиси. Той обаче призова българското правителство да бъде търпеливо, защото преди въвеждането на единната валута на ЕС трябва да се премине през двугодишна подготвителна фаза, предава унгарският телевизионен канал  Hir TV , като на своята интернет страница поставя заглавието „Българите ни изпреварват“.\r\nБългария все още хармонизира националната си валута с еврото, но въвеждането на еврото изисква икономическа стабилност. България е най-бедната и една от най-корумпираните държави-членки на Европейския съюз и се присъедини към Съюза три години по-късно от Унгария, коментира телевизионният канал.\r\n***\r\n Заместник-председателят на виетнамския парламент Уонг Чу Лу заяви, че България и Виетнам трябва да развиват своето сътрудничество в сферите на земеделието, обработващата индустрия и хранително-вкусовата индустрия, предава  Nhan Dan.\r\nВиетнамският депутат предложи това по време на срещата си с председателя на българското Народно събрание Цвета Караянчева по време на неговото посещение в България, целящо по-нататъшното  засилване на отношенията между двете страни и законодателните им органи. Според Уонг Чу Лу България и Виетнам трябва да се учат един от друг в борбата срещу корупцията.\r\nТой изрази надежда, че по време на българското ротационно председателство в Съвета на Европа ще бъде ратифицирано споразумението за свободна търговия между ЕС и Виетнам.\r\nСпоред графика му Лу ще напусне България на 29 април и ще посети след това Македония и Румъния.\r\n***\r\n Българският министър-председател Бойко Борисов заяви, че модернизацията на старата и производството на новата военна техника за нуждите на армията на страната ще се осъществи на едно от военните предприятия на страната, предава Укринформ.\r\n„Именно на това предприятие ще бъде възложена задачата по модернизацията и производството на бронираната военна техника по стандартите на НАТО. В близко време съответният проект ще бъде внесен за обсъждане на заседанието на правителството“, заяви Борисов. \r\nСпоред него, началото на производството на военна техника в собственото предприятие ще позволи не само спестяването на огромни парични средства, но и ще създаде нови високоплатени работни места.\r\nБорисов също така подчерта, че към работата на военното предприятие ще се привличат американски, френски и германски експерти.\r\n***\r\nЕвропейският комисар по икономическите и финансови въпроси Пиер Московиси съобщи, че България в бъдеще ще стане следващият, 20 член на еврозоната, предава РИА Новости.\r\n„България ще бъде следващият член на Еврозоната, няма съмнения. Но ние трябва да се подготвим за това и ние не трябва да бързаме“, заяви Московиси. Влизането в Еврозоната за страните, влизащи в ЕС, е възможно едва след като те се приведат в съответствие с критериите, в това число и икономическите.\r\n„Присъединяването към еврозоната трябва да бъде допълнителен актив, а не шок“, констатира еврокомисарят.\r\n***  Председателят на Европейския съвет Доналд Туск изрази задоволство, че решението за спора с името е близо до решение. Той заяви това по време на срещата на високо равнище от процеса „Бърдо-Бриони“, което бе посетено и от седем балкански президенти, както и от министър-председателя на България Бойко Борисов, предава скопският телевизионен канал  „Сител“.\r\nТуск потвърди ангажимента си за европейска интеграция на всички страни от Западните Балкани и изрази надежда, че историята на региона, която прилича на филм на ужасите, който никога не свършва, все още може да има щастлив край.\r\nПрезидентът на Македония Георге Иванов заяви, че страната остава ангажирана с членството в НАТО и ЕС и призова Съюза да не дава лъжлива надежда на страната.\r\n„Ако успеете да разрешите проблема с името , това ще бъде стимул за вашите партньори в Атина за всички ваши граждани. Това ще бъде най-добрият символ на успеха в региона“, смята Туск.\r\n „Това е моментът за разрешаване на спора за името“, посочиха президентите на Хърватия и Словения Колинда Грабар-Китарович и Борут Пахор и българският премиер Бойко Борисов. „Хърватия на свой ред ще направи всичко възможно, за да ускори този процес за Македония и Албания. Хърватия твърдо подкрепя политиката на разширяване, която се основава на принципа на собствените заслуги, който се основава на строги правила и оценка“, заяви Китарович.\r\n„ Въз основа на моя политически опит е ясно, че Брюксел не може да направи нищо, освен ако лидерите на държавите не го сторят. Убеден съм, че с добра политическа воля всички проблеми могат да бъдат решени и аз гледам с оптимизъм към бъдещето“, заяви Пахор.\r\n„Сега има историческа възможност за това. В следващите 60 години историците ще оценят този момент и ще напишат имената ни“ , допълни Борисов.\r\nЧаст от процеса на „Бърдо-Бриони“ бяха и президентите на Сърбия, Черна гора, Албания, Косово и Босна и Херцеговина. След срещата, която продължи повече от 2 часа, страните от региона потвърдиха решимостта за прилагане на необходимите реформи за членство в Европейския съюз и заключиха, че откритите въпроси и спорове трябва да се решават в дух на добросъседство и в съответствие с международното право. Водещ на следващата среща на върха през 2019 г. ще бъде Албания.\r\n***", "date": "2018.04.28", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/04/28/2516083/alsat-m-spored-nikos-kodzias-makedoniya-tryabva-da-se-saglasi-s-ime-erga-omnes.html", "text": "Гръцкият министър на външните работи Никос Кодзиас заяви, че Македония трябва да разбере, че трябва да се съгласи на име „Ерга Омнес“ (за всеобща употреба), за да се върви към споразумение, което да сложи край на дългогодишния спор между Атина и Скопие, предава македонският телевизионен канал „Алсат-М“.\r\n„Изяснихме, че за да може Македония да получи покана за НАТО, тя ще трябва да приложи решението от 2008 г. в Букурещ, както и резултатите от преговорите. Трябва да бъде разбрано от отсрещната  страна, че трябва да се съгласи за „ерга омнес“ и да вървим към цялостно позитивно споразумение, заяви Кодзиас. Виктор Турмаков", "date": "2018.04.28", "title": "„Алсат-М“: Според Никос Кодзиас Македония трябва да се съгласи с име „ерга омнес“"}
{"url": "http://www.focus-news.net/news/2018/04/28/2516100/premierat-boyko-borisov-i-generalniyat-sekretar-na-oisr-anhel-guriya-obsadiha-deystviyata-na-balgariya-za-prisaedinyavane-kam-organizatsiyata.html", "text": "Министър-председателят Бойко Борисов и генералният секретар на Организацията за икономическо сътрудничество и развитие (ОИСР) Анхел Гурия обсъдиха действията на България за присъединяване към организацията. Това съобщиха от правителствената информационна служба.\r\nАнхел Гурия изрази своята подкрепа за българската кандидатура. Посочено беше, че страната ни се придържа към основните принципи на отворената пазарна икономика, демократичния плурализъм, воля за реформи и зачитането на правата на човека. Високо бяха оценени ускореният икономически растеж, ниската безработица, ниският външен дълг и почти нулев бюджетен дефицит. Гурия приветства и приемането от кабинета на пътна карта, в която са заложени дейности за ускоряване на подготовката за присъединяване към организацията.\r\nПремиерът Борисов подчерта консенсуса в България по отношение на членството на страната ни в ОИСР. Той посочи, че то се подкрепя както от основните политически сили, така и от работодателските и синдикалните организации. Министър-председателят информира за създадения постоянно действащ междуведомствен механизъм за координация на действията по присъединяването.\r\nОрганизацията за икономическо сътрудничество и развитие е международна организация на развитите държави, която има за цел сътрудничество за намиране на решения на общите проблеми в икономическата и социалната сфера, в областта на околната среда, образованието и пазара на труда. Присъединяването на България към ОИСР е един от външнополитическите приоритети на страната.", "date": "2018.04.28", "title": "Премиерът Бойко Борисов и генералният секретар на ОИСР Анхел Гурия обсъдиха действията на България за присъединяване към организацията"}
{"url": "http://www.focus-news.net/news/2018/04/28/2516101/veliko-tarnovo-nad-50-velosipedisti-se-vklyuchiha-vav-vtorata-za-godinata-koloezdachna-obikolka-na-grada.html", "text": "Над 50 велосипедисти се включиха във втората за годината колоездачна обиколка на Велико Търново. Това съобщиха за Радио „Фокус“ – Велико Търново организаторите от “TurnovoRuns”. В петък вечерта велосипедистите стартираха от западния входа на СУ „Вела Благоева“ в квартал „Бузлуджа“. Те преминаха през кв. „Бузлуджа“, по ул. „Никола Габровски“, през центъра на Велико Търново до Царевец и обратно. В инициативата се включиха семейства и ученици. \r\nСтартът на Велосезон 2018-та бе даден 31 март. Участие взеха над 60 велосипедисти. Колоездачните обиколки са традиционна инициатива на групата за здравословен начин на живот и масови тренировки. Миналата година  подобни събития се организираха всеки последен петък от месеца. Проведоха се общо седем велообиколки. „Подобни инициативи има в почти всички по-големи градове в света – в София, Берлин, Копенхаген, Лондон, Маями, Ню Йорк… Названието им е „Критична маса“ (Critical Mass)“, посочват организаторите.\r\nНадежда КРЪСТЕВА", "date": "2018.04.28", "title": "Велико Търново: Над 50 велосипедисти се включиха във втората за годината колоездачна обиколка на града"}
{"url": "http://www.focus-news.net/news/2018/04/28/2516088/iportal-makedoniya-prezidentat-na-makedoniya-predlaga-es-da-dopusne-paralelni-pregovori-za-chlenstvoto-i-za-imeto.html", "text": "Президентът на Македония Георге Иванов заяви, че, ако ЕС не гарантира бъдещето на страната му, то тя ще се занимава с миналото, предава македонската електронна медия „IPortal“.\r\nСпоред  Иванов  дълго време политиката на разширяването се е забавяла в случая с Македония не заради принципите и критериите на ЕС, а заради неспазването на тези принципи и критерии от една държава-членка. „ Като президент на Република Македония настоявам Съюзът да позволи паралелно движение на преговорите за членство и преодоляването на двустранната разлика между Македония и Гърция“, заяви президентът. Той добави, че поради самото си естество разширяването е политически, а не само технически проблем.\r\n„ Европейският съвет има последната дума, а не Европейската комисия. И политическият въпрос не може да бъде решен само с технически подход, а изисква смелост, решителност и креативност от страна на Съюза. Няма по-добър пример за това от Словения и Хърватия, които с помощта на Европейския съюз успяха да намерят начин за паралелни преговори. Благодарение на такъв европейски подход днес Словения и Хърватия са лидери на процеса „Бърдо-Бриони“, убеден  Иванов. Виктор Турмаков", "date": "2018.04.28", "title": "„IPortal“ (Македония): Президентът на Македония предлага ЕС да допусне паралелни преговори за членството и за името"}
{"url": "http://www.focus-news.net/news/2018/04/28/2516102/mkd-makedoniya-dvama-makedonski-grazhdani-sa-arestuvani-v-sarbiya-s-93-kilograma-marihuana.html", "text": "Двама македонски граждани са арестувани на ГКПП „Хоргош“ на унгарско-сръбската граница, след като при оглед в резервоара на автомобила им са открити десет пластмасови бутилки, в които е имало 9 кг. 377 грама марихуана, предава македонската електронна медия   „МКД“.\r\nНа заподозрените е определено мярка за неотклонение задържане до 48 часа, след което с обвинение ще бъдат задържани по заповед на Прокуратурата в град Суботица. Виктор Турмаков", "date": "2018.04.28", "title": "„МКД“ (Македония): Двама македонски граждани са арестувани в Сърбия с 9,3 килограма марихуана"}
{"url": "http://www.focus-news.net/news/2018/04/28/2516104/meglena-kuneva-bivsh-evrokomisar-zapadnite-balkani-ne-tryabva-da-sa-edinstvenata-komunikirana-tema-u-nas-kato-prioritet-na-predsedatelstvoto.html", "text": "Западните Балкани не трябва да са единствената комуникирана тема у нас като приоритет на Председателството. Това каза в седмичното обзорно предаване „Метроном“  на Радио „Фокус“ Меглена Кунева, бивш европейски комисар. Според нея в България има консенсус за подкрепа на политиката към Западните страни. Тя отбеляза, че темите за икономиката и социалните права са също толкова важни за страната ни, колкото и темата Западни Балкани. „Ние всъщност за първи път имаме специален трети стълб за социалните права – нещо, в което България има много голям интерес. Това са няколко принципа – 12, върху които стъпват не само европейската социална политика, но и в страните. За нас напредъкът на икономиката, накъде върви Европейският съюз на държавите, които са част от Еврозоната, сигурността, ако щете, са изключително важни теми“, поясни бившият еврокомисар. Меглена Кунева каза още, че има шанс председателствата след нас да продължат политиката ни. „Факт е, че в Балканските страни има силно недоволство от политическият елит, което води до не подкрепа на гражданите и развитие с бавни темпове“, поясни Меглена Кунева.", "date": "2018.04.28", "title": "Меглена Кунева, бивш еврокомисар: Западните Балкани не трябва да са единствената комуникирана тема у нас като приоритет на Председателството"}
{"url": "http://www.focus-news.net/news/2018/04/28/2516096/mkd-makedoniya-spored-prezidenta-na-makedoniya-es-tryabva-da-pozvoli-paralelni-pregovori-za-chlenstvo-i-za-preodolyavane-na-vaprosa-za-imeto.html", "text": "Обявявайки, че  стратегическите цели на Македония са членството НАТО и в Европейския съюз, президентът на Македония Георге Иванов заяви, че дълго време политиката на разширяването е била в застой в случая със страната му, не заради принципите и критериите на ЕС, а заради неспазването на тези принципи и критерии от една държава-членка, предава „МКД“.\r\n„Като президент на Република Македония настоявам Съюзът да позволи паралелно движение на преговорите за членство и преодоляване на двустранната разлика между Македония и Гърция“, заяви каза Иванов. Той добави, че от самото си естество разширяването е политически, а не само технически въпрос Президентът приветства обективните критерии за разширяването на ЕС със Западните Балкани, оценявайки по задоволителен начин всяка страна поотделно.\r\n\"Но стратегията изрично се посочва, че нови отворени въпроси няма да бъдат внасяни в Съюза. Искам да ви напомня, че проблемите на границите и идентичността имат различен характер и следователно различни последствия. И проблемите с различни последици не могат да бъдат третирани по еднакъв начин. Република Македония няма открити териториални и гранични въпроси и поради това правилно очакват по-голяма гъвкавост от страна на Съюза“, подчертава Иванов. Виктор Турмаков", "date": "2018.04.28", "title": "„МКД“ (Македония): Според президента на Македония ЕС трябва да позволи паралелни преговори за членство и за преодоляване на въпроса за името"}
{"url": "http://www.focus-news.net/news/2018/04/28/2516094/voice-of-america-spored-prezidenta-na-makedoniya-stranata-mozhe-da-si-pozvoli-paralelni-pregovori-za-imeto-i-za-chlenstvoto-v-es.html", "text": "Президентът на Македония Георге Иванов заяви, че страната му ще започне да се занимава с миналото, ако ЕС не успее да и осигури бъдещето и повтори, че стратегически цели на Македония са членството в НАТО и в Европейския съюз, предава  Voice of America в своята македонска редакция.\r\n„Като президент на Република Македония, призовавам Европейския съюз да позволи паралелно движение на преговорите за членство и за преодоляването на двустранното различие  между Македония и Гърция“, заяви Иванов.\r\nТой добави, че от дълго време политиката на разширяване е била в застой , но не заради самата Македония, не поради принципите и критериите на Съюза, а поради неуважение към същите тези принципи и критерии от страна на една държава-членка.\r\n„Европейският съвет има последната дума, а не Европейската комисия. И политическият въпрос не може да бъде решен само с технически подход,  а изисква смелост, решителност и креативност от страна на Съюза. Няма по-добър пример за това от Словения и Хърватия, които с помощта на Европейския съюз успяха да намерят начин за паралелни преговори. Благодарение на такъв европейски подход днес Словения и Хърватия са лидери на процеса „Бърдо-Бриони“, смята  Иванов. Виктор Турмаков", "date": "2018.04.28", "title": "Voice of America: Според президента на Македония страната може да си позволи паралелни преговори за името и за членството в ЕС"}
{"url": "http://www.focus-news.net/news/2018/04/28/2516103/blagoevgrad-ofitsialno-be-otkrit-vtoriyat-krag-ot-natsionalniya-shampionat-po-planinsko-izkachvane-blagoevgrad-2018.html", "text": "Официално бе открит вторият кръг от националния шампионат по планинско изкачване „Благоевград-2018“, предаде репортер на Радио „Фокус“ – Пирин. Пред стотиците жители, гости на града и автомобилни състезатели бе прочетен поздравителен адрес от кметът на Община Благоевград д-р Атанас Камбитов, в който той отбелязва, че е изключително щастлив от факта, че състезанието е било превърнато в традиция и се провежда за вече 13 години. „Заедно привлякохме много нова публика, нови пилоти, хора, които чакат датите на състезанието“, се казва още в текста. В поздравителния си адрес кметът на Благоевград д-р Атанас Камбитов пожела на всички състезатели безавариен път и изрази надежда, че надпреварата и за в бъдеще ще продължи да присъства в спортния календар на общината. Пред присъстващите бе представен и организационния комитет на проявата, който се председателства от гл.инсп. Кирил Манов, началник „Обществен ред и сигурност“ към Община Благоевград, заместник-председател е гл. инсп. Георги Бучков от Областна дирекция на МВР – Благоевград. Член на организационния комитет е също Благой Ангов, мениджър на охранителна фирма и един от спомоществователите на състезанието, Славчо Кордев, управител на автосервиз и Георги Стоянов, мениджър на Спортен клуб „Диамо“ – Благоевград. Представени бяха и спортните комисари – Ваня Панталеева и Любомир Кордев, чийто председател е Александър Дамянов. Директор на състезанието е Диана Стоянова, която получи от името на кмета на Благоевград д-р Атанас Камбитов специален букет цветя. Такъв бе връчен и на Ива Русинова, единствената жена, която ще вземе участие в надпреварата. Малко след 13.00 часа всички участници потеглиха от центъра на Благоевград към трасето, което е с дължина 4 километра, започва от кв. „Еленово“ и достига до село Делвино.\r\n„Националният шампионат по планинско изкачване „Благоевград-2018“ е прекрасно събитие“. Това каза по време на официалното откриване на състезанието Калоян Станчев, председател на Българската федерация по автомобилен спорт (БФАС). Той изрази надежда, че състезателите ще се справят добре в надпреварата, за да може публиката да остане доволна. „Дано всичко бъде в една креативна атмосфера и да се забавляваме, но преди всичко не трябва да забравяме за безопасността. Моля публиката и зрителите да  съблюдават изискванията, които ще има бъдат поставени от компетентните лица, така че всичко да премине спокойно и без инциденти“, апелира Станчев. Той пожела успех на всички състезатели.\r\nЛивия НИНОВА", "date": "2018.04.28", "title": "Благоевград: Официално бе открит вторият кръг от националния шампионат по планинско изкачване „Благоевград-2018“"}
{"url": "http://www.focus-news.net/news/2018/04/28/2516105/prof-mihail-konstantinov-analizator-lipsata-na-svoboda-ne-e-problem-na-balgarskata-zhurnalistika-a-regulatsiyata-pozvolyavashta-zloupotreba-s-neya.html", "text": "Липсата на свобода не е проблем на българската журналистика, а регулацията, позволяваща злоупотреба с нея. Това коментира за седмичното обзорно предаване „Метроном“ на Радио „Фокус“ политическият анализатор проф. Михаил Константинов по повод заеманото 111-о място на страната ни по свобода на словото според организацията „Репортери без граници“. По негови думи класацията съпоставя несъизмерими държави по спорни параметри. \r\n„Тази класация на “Репортери без граници“ е пълен фарс, защото смесва несравними държави в един общ безсмислен кюп. И ще дам пример за това. На 51-во място, два пъти по-напред от нас, се намира една държавица – Тонга, която е с население 130 000 души, с една телевизия и една новинарска агенция. Какво общо има съвременната европейска страна България с Тонга? Ще дам още един пример. В Кьолн преди 2 години изнасилиха 1 000 германки, а свободните немски медии мълчаха 10 дни по въпроса. Представете си българската преса, която е несвободна, в кавички, да мълчи за такова нещо“, коментира проф. Константинов. \r\nТой окачестви настоящата ситуация в българските медии не като свобода, а като слободия, защото могат да се разпространяват лъжи по адрес на различни хора, които трудно могат да защитят името си.", "date": "2018.04.28", "title": "Проф. Михаил Константинов, анализатор: Липсата на свобода не е проблем на българската журналистика, а регулацията, позволяваща злоупотреба с нея"}
{"url": "http://www.focus-news.net/news/2018/04/28/2516107/kaloyan-pargov-bsp-reshenieto-na-problema-v-kv-malashevtsi-e-elementarno-no-yavno-nyama-volya-ot-strana-na-upravlyavashtite.html", "text": "Решението на проблема с преминаването на тежкотоварни превозни средства по улиците в квартал \"Малашевци\" е елементарно, но очевидно няма воля от страна на управляващите. Този извод направи заместник-председателят на Комисията по транспорт и туризъм в СОС от БСП Калоян Паргов по време на поредния протест на гражданите, които този път блокираха движението по улица \"Жак Дюкло\" на моста при софийския битпазар. Това съобщиха от пресцентъра на ГС на БСП. Заедно с лидера на БСП - София на протеста присъстваха народните представители от групата на социалистите Николай Цонков и Петър Витанов, както и общинските съветници Борис Цветков и Владимир Данев. „След толкова години и постоянни протести на гражданите от \"Малашевци\" в последните два месеца, най-накрая в Комисията по транспорт управляващите от ГЕРБ обърнаха по-сериозно внимание на този проблем“, коментира Калоян Паргов. „На миналото заседание в сряда обсъдихме казуса в присъствието на представители на гражданския инициативен комитет. Предложението да бъде ограничено преминаването на тежкотоварни превозни средства над 17 тона обаче не решава проблема, а точно обратното - позволява на камионите да продължат да минават през квартала. Гражданите настояват ограничението да важи за превозни средства над 10 тона. Решихме да възложим на експертна комисия да разгледа случая и да предложи възможно най-доброто решение. След което да ни даде становище и в комисията да вземем окончателно решение\", посочи той. Според Калоян Паргов, решението е съвсем елементарно и ще дойде с поставянето на забранителния знак В4, който означава \"Забранено влизането на товарни автомобили\". Вече има готови предложения за два обходни маршрута - или по бул. \"Рожен\" през \"Илиянци\" до Северната тангента, или по бул. \"Владимир Вазов\", бул. \"Ботевградско шосе\" и отново до Северната тангента. „Това е най-бързото и най-добро за гражданите от \"Малашевци\" решение“, добави Калоян Паргов. „Когато отстраним този проблем, кметовете на трите района - \"Сердика\", \"Нови Искър\" и \"Подуяне\" ще може да изискат средства от Столична община, за да санират цялото пространство около Битака, който се явява граница на трите района. Мостът има нужда от укрепване, улиците - от асфалтиране. Трябва редовно почистване и справяне с незаконната продажба на стоки на битака. Гражданите дори искат премахването му\", каза общинският съветник от БСП. Калоян Паргов беше категоричен, че ще продължи да подкрепя хората от квартала в справедливите им искания за по-добри условия на живот. „Гражданите не спират да протестират, защото не вярват, че управляващите ще спазят обещанията си, тъй като вече бяха излъгани, коментира още той. - Като заместник-председател на Комисията по транспорт и туризъм от страна на опозицията моята работа е да притискам управляващите да решават проблемите на гражданите. И ще продължа да го правя. На предстоящото ни заседание идната сряда, 2-и май, отново ще поставя въпроса. И слагането на забранителните знаци, и асфалтирането на улиците - всичко може да се случи, стига да има политическа воля от страна на управляващите. С колегите от групата на БСП в СОС няма да спрем да ги притискаме, за да си свършат работата. Затова хората са ни избрали\", каза още Калоян Паргов.", "date": "2018.04.28", "title": "Калоян Паргов, БСП: Решението на проблема в кв. „Малашевци“ е елементарно, но явно няма воля от страна на управляващите"}
{"url": "http://www.focus-news.net/news/2018/04/28/2516098/pazardzhik-padnali-kamani-zatrudnyavat-dvizhenieto-po-patya-pri-nachaloto-na-defileto-varvara-velingrad.html", "text": "Паднали камъни затрудняват движението по пътя при началото на дефилето Варвара-Велинград, предаде репортер на Радио „Фокус“ – Пазарджик. Налага се автомобилите да намаляват скоростта и да ги заобикалят. Почистване на пътен банкет се извършва на изхода на дефилето при разклона за Костандово и Ракитово. Скоростта в района е ограничена до 20 км/ч. \r\nДвижението е натоварено. Пътните настилки са сухи.\r\nАлбена ЖИЛЕКОВА", "date": "2018.04.28", "title": "Пазарджик: Паднали камъни затрудняват движението по пътя при началото на дефилето Варвара-Велинград"}
{"url": "http://www.focus-news.net/news/2018/04/28/2516085/lokalno-makedoniya-spored-kiryakos-mitsotakis-ne-e-vazmozhno-reshenie-na-spora-za-imeto-na-makedoniya-bez-promyana-na-neynata-konstitutsiya.html", "text": "Според председателя на основната гръцка опозиционна партия „Нова Демокрация“ Кирякос Мицотакис решение за спора с името може да се намери единствено при условие, че Македония промени своята конституция и напълно премахне всички елементи от иредентизма, предава македонската електронна медия „Локално“.\r\nМицотакис смята, че начинът, по който правителството на Гърция води преговорите, предизвиква безпокойство. „Правителството в крайна сметка успя да обедини и да засили нашите съседи и се опита да раздели гърците“, допълни той. Виктор Турмаков", "date": "2018.04.28", "title": "„Локално“ (Македония): Според Кирякос Мицотакис не е възможно решение на спора за името на Македония без промяна на нейната конституция"}
{"url": "http://www.focus-news.net/news/2018/04/28/2516108/balkan-insight-arestuvan-e-bivshiyat-komandir-na-armiyata-na-bosna-i-hertsegovina.html", "text": "Атиф Дудакович, бившият командир на Пети корпус на армията на  Босна и Херцеговина е арестуван поради наличието на съмнение, че е извършил военни престъпления над сърби и босненци  през 1994 и 1995 година, предава  Balkan Insight.\r\nДудакович, е арестуван в петък, заедно с още 11 други бивши офицери и войници на Пети корпус на армията на Босна и Херцеговина, по подозрение, че по време на войната от 1992 до 1995 г. е извършил военни престъпления.\r\nПредполагаемите престъпления се отнасят до няколко стотици жертви, включително и цивилни и военнопленници от сръбска националност от Западна Крайна, извършени през 1995 г., както и над цивилни босненци през 1994.\r\nМедиите в Босна и Херцеговина и Сърбия през 2009 г., излъчиха видеозапис, на който се твърди, че се вижда как по време на военна операция, извършена през 1994 г., Дудакович дава заповед да „стреля“ и „да се запали всичко“ , намеквайки за сръбското село.\r\nДудакович отхвърли видеото като „част от босненската сръбска военна пропаганда“.  Виктор Турмаков", "date": "2018.04.28", "title": "Balkan Insight: Арестуван е бившият командир на армията на Босна и Херцеговина"}
{"url": "http://www.focus-news.net/news/2018/04/28/2516109/burgas-kmetat-dimitar-nikolov-ofitsialno-otkri-novoto-izdanie-na-izlozhenieto-za-tsvetya-flora-burgas.html", "text": "Кметът на Бургас Димитър Николов официално откри новото издание на изложението за цветя \"Флора Бургас\". Това съобщиха от пресцентъра на Община Бургас. \r\n\"Не пропускайте да го посетите! Има какво да се види и купи. Тази година участниците са над 90, 30 от които - производители и търговци на цветя и разсади. Останалите предлагат най-разнообразна продукция - художествени и занаятчийски изделия, градинска техника. Изложението включва няколко ефектни арт инсталации по футуристичната тема \"С поглед в бъдещето\". Освен да ги разгледате и снимате, можете да участвате в различни интересни демонстрации, да слушате музика, да гледате театър\", призоваха от Общината.", "date": "2018.04.28", "title": "Бургас: Кметът Димитър Николов официално откри новото издание на изложението за цветя \"Флора Бургас\""}
{"url": "http://www.focus-news.net/news/2018/04/28/2516087/24-vesti-makedoniya-prezidentat-na-makedoniya-prizova-za-paralelni-pregovori-za-imeto-i-za-prisaedinyavaneto-kam-es.html", "text": "Президентът на Македония Георге Иванов призова за паралелни преговори по спора за името и за членство в Европейския съюз. Той заяви на посетилия в рамките на срещата от процеса „Бърдо-Бриони“ председател на Европейския съвет Доналд Туск:, \"Ако ни дадете европейско бъдеще, ние ще се справим с миналото\", предава скопският телевизионен канал  „24 Вести“.\r\n„Призовавам Съюза да позволи паралелно движение на преговорите за членство и за преодоляването на двустранния спор между Македония и Гърция. По своята същност разширяването е политически, а не само технически въпрос“ заяви Георге Иванов.\r\nСъщевременно Туск заяви, че Македония е показала, че за една година е успяла да направи невъзможно в процеса на преговори с името. \r\n„Надявам се, че Македония и Гърция ще намерят начин да решат проблема с името и това трябва да се случи много скоро“, на свой ред заяви присъстващият на срещата български министър-председател Бойко Борисов. \r\nОсновната цел на процеса \"Бърдо-Бриони\" е европейска интеграция на страните от региона и стабилизиране на ситуацията в Западните Балкани чрез укрепване на регионалното сътрудничество и решаване на откритите въпроси. Виктор Турмаков", "date": "2018.04.28", "title": "„24 Вести“ (Македония): Президентът на Македония призова за паралелни преговори за името и за присъединяването към ЕС"}
{"url": "http://www.focus-news.net/news/2018/04/28/2516111/blagoevgrad-na-gkpp-kulata-trafikat-e-intenziven-na-vhod-i-izhod-za-tovarni-avtomobili.html", "text": "На ГКПП „Кулата“ на българо-гръцката граница трафикът е интензивен на вход и изход за товарни автомобили. Това съобщиха за Радио „Фокус“ – Пирин от „Гранична полиция“. Без проблеми се преминава през ГКПП „Илинден“.\r\nКристина МИТКОВА", "date": "2018.04.28", "title": "Благоевград: На ГКПП „Кулата“ трафикът е интензивен на вход и изход за товарни автомобили"}
{"url": "http://www.focus-news.net/news/2018/04/28/2516113/reuters-spored-turskiya-vanshen-ministar-voennoto-reshenie-na-konflikta-v-siriya-be-bilo-nezakonno.html", "text": "Турският външен министър Мевлют Чавушоглу заяви, че военно решение на конфликта в Сирия би било незаконно и неустойчиво, предава  Reuters.\r\nТурският министър заяви това по време на среща в Москва, на която присъстваха и неговият руски и ирански колеги Сергей Лавров и Мохамад Джавад Зариф. Чавушоглу заяви, че трите държави ще работят заедно, за да помогнат на сирийския народ и че са необходими нови усилия за откриване на политическо решение. Виктор Турмаков", "date": "2018.04.28", "title": "Reuters: Според турския външен министър военното решение на конфликта в Сирия бе било незаконно"}
{"url": "http://www.focus-news.net/news/2018/04/28/2516117/zhan-klod-yunker-ne-mozhe-da-ima-dneven-red-na-evropeyskata-sigurnost-bez-rusiya.html", "text": "Председателят на Европейската комисия Жан-Клод Юнкер заяви, че Европа и Русия трябва отново да влязат във връзка и да оставят зад гърба си „риториката от Студената война“, предава Politico.\r\n„Моят приятел Владимир Путин, защото ние сме приятели дълги години, бе много неприятно засегнат от едно изречение, казано през 2014 г. от тогавашния президент на САЩ Барак Обама, че Русия е само регионална сила“, заяви Юнкер. „Ако Русия не е нещо, то тя не е регионална сила. Трябва да се научим да говорим с руснаците на равна нога, очи в очи“, допълни той.\r\n„Трябва да установим отново връзката с Русия“, допълни председателят на ЕК. „Русия е важен играч. Няма дневен ред на сигурността на Европа без Русия. Не ми харесва настоящата реторика от Студената война“, допълни той.\r\nСъщевременно Юнкер предупреди, че мощта на Европа на световната сцена се свива, докато на останалите големи „играчи“ расте“. „Ние европейците понякога си мислим, че сме шефове на света, но забравяме, че сме малки и слаби на света. Ние губим икономическа сила. Бавно падаме от 25% от световния БВП на 16-18%“, допълни той. Виктор Турмаков", "date": "2018.04.28", "title": "Жан-Клод Юнкер: Не може да има дневен ред на европейската сигурност без Русия"}
{"url": "http://www.focus-news.net/news/2018/04/28/2516118/gd-granichna-politsiya-intenziven-e-trafikat-na-kulata-na-vhod-i-izhod-za-tovarni-avtomobili-na-kapitan-andreevo-na-izhod-za-tovarni-mps-na-rumanskata-granitsa-na-vhod-za-leki-koli.html", "text": "Интензивен е трафикът на ГКПП \"Кулата\" на българо-гръцката граница на вход и изход за товарни автомобили, на ГКПП \"Капитан Андреево\" на българо-турската - на изход за товарни МПС, и на българо-румънската граница - на вход за леки коли. Това съобщиха от пресцентъра на ГД \"Гранична полиция\". На българо-сръбската и българо-македонската граница трафикът е нормален на всички контролно-пропускателни пунктове.\r\nНа 26 април 2018 г. на ГКПП \"Кардам\" служители на Митница \"Варна\" са започнали ремонт на кантарното съоръжение. Трасето за товарни МПС на изход няма да работи. Те ще се пренасочват през друго трасе. Алтернативен маршрут за движение на товарни автомобили - през ГКПП \"Силистра\".\r\nВ ГД \"Гранична полиция\" е постъпила информация, че от 26 до 28 април 2018 г. включително ще се извършва ремонт на мостовото съоръжение на ГКПП \"Дунав мост-Русе\". Ремонтните работи ще продължават от 08.30 до 17.00 часа. В този интервал преминаването на автомобили през моста ще се извършва в една лента.", "date": "2018.04.28", "title": "ГД \"Гранична полиция\": Интензивен е трафикът на \"Кулата\" на вход и изход за товарни автомобили, на \"Капитан Андреево\" - на изход за товарни МПС, на румънската граница - на вход за леки коли"}
{"url": "http://www.focus-news.net/news/2018/04/28/2516120/fokus-makedoniya-general-stoyanche-angelov-pochete-pametta-na-zaginalite-voennosluzheshti-vav-veytse-makedoniya.html", "text": "Преди точно 17 години се случи клането в село Вейце, Македония, в който загинаха осем военнослужещи, пише Фокус (Македония).\r\nГенерал Стоянче Ангелов, днес във Вейце, запали свещи в чест на загиналите македонски герои.\r\n„- НА МЯСТОТО НА ЗАСАДАТА ПРИ ВЕЙЦЕ (2001 – 2008)\r\nОсем свежи рози и осем запалени свещи в чест на осмина загинали македонски герои:\r\nИгор Костески (26)\r\nРоберт Петковски (27)\r\nБобан Трайковски (28)\r\nМиле Яневски (30)\r\nИлче Стояновски (24)\r\nКире Костадиновски (24)\r\nБошко Найдовски (25)\r\nМарян Божиновски (27)\r\nНека им е вечна славата!“ написа Генерал Стоянче Ангелов в социалната мрежа „Фейсбук“.В отделна статия, македонската медия припомня: Йонислав Дочев", "date": "2018.04.28", "title": "Фокус (Македония): Генерал Стоянче Ангелов почете паметта на загиналите военнослужещи във Вейце, Македония"}
{"url": "http://www.focus-news.net/news/2018/04/28/2516114/nina-stavreva-kmet-na-kavarna-s-kandidaturata-za-evropeyski-grad-na-sporta-tselim-da-uchredim-novi-sportni-klubove-i-da-obogatim-sportniya-si-kalendar.html", "text": "Целта на кандидатурата на Каварна за европейски град на спорта е да учредим нови спортни клубове и да обогатим спортния си  календар. Това каза кметът на Община Каварна Нина Ставрева в интервю за Агенция „Фокус“ за кандидатурата на Общината за европейски град на спорта през 2019 г. Тя отчете, че общината насърчава спорта, подпомагайки чрез субсидии всички действащи спортни клубове. „Целта на тази кандидатура е да учредим и нови спортни клубове, да обогатим спортния календар сред децата и младежите и всъщност наистина да ги накараме да се чувстват модерни чрез спорта“, поясни Ставрева. Кметът отчете, че в детско-юношеската школа на футболния клуб „Калиакра“ спортуват над 130 деца, а в спортния клуб по хандбал тренират около 60 деца. „Клубът по бойни спортове „Калиакра“ залага изцяло на деца, юноши и девойки. Активно спортуващи са около 50 човека. През последните години клубът се утвърди като един от най-бързо развиващите се по отношение на успехите си. И на националната, и на международната сцена, клубът винаги е постигал много добри резултати. Отличията и медалите говорят красноречиво за това. Децата, които са част от клуба по бойни спортове „Каликра“, имат европейски и световни титли. Спортен клуб „Ринг“ също жъне изключителни успехи на всички състезания, на които взема участие. Трениращите са около 40 човека, състезават се във всички възрасти. Тенис клуб „Каварна“ залага изцяло на развитието също на деца и юноши. Около 45 деца са редовно трениращите в клуба, а още толкова деца от детските градини получават уроци и правят първи стъпки в този изключителен спорт“, коментира тя. \r\nДеница КИТАНОВА", "date": "2018.04.28", "title": "Нина Ставрева, кмет на Каварна: С кандидатурата за европейски град на спорта целим да учредим нови спортни клубове и да обогатим спортния си календар"}
{"url": "http://www.focus-news.net/news/2018/04/28/2516110/alsat-m-makedoniya-v-bosna-i-hertsegovina-za-voenni-prestapleniya-e-zadarzhan-atif-dudakovich.html", "text": "Босненската полиция арестува 12 души, включително и бившият командир на армията на босненските мюсюлмани Атиф Дудакович, който е заподозрян в престъпления срещу човечеството срещу стотици хора по време на конфликта от 1992-1995 г., предава македонската медия   „Алсат-М“.\r\nСпоред съобщението, те са били арестувани във връзка със смъртта на стотици хора, сред които сръбски цивилни и войници, както и босненски мюсюлмани.\r\nЗадържаният 64-годишен командир Атиф Дудакович бил част от въоръжените сили, действащи в Западна Босна и е много уважаван и популярен в страната Виктор Турмаков", "date": "2018.04.28", "title": "„Алсат-М“ (Македония): В Босна и Херцеговина за военни престъпления е задържан Атиф Дудакович"}
{"url": "http://www.focus-news.net/news/2018/04/28/2516122/nimh-prez-poslednoto-denonoshtie-vodnite-niva-na-rekite-v-zapadnobelomorskiya-baseyn-baseyna-sa-ostanali-bez-sashtestveni-izmeneniya.html", "text": "През последното денонощие водните нива на реките в Западнобеломорския басейн басейна са останали без съществени изменения, сочи справка на сайта на Националния институт по метеорология и хидрология (НИМХ) към Българската академия на науките (БАН). Регистрираните колебания са от -11 см до +8 см. Водните количества на реките в басейна са около и под праговете за високи води. Днес и през следващите три дни речните нива в басейна ще останат без съществени изменения. В резултат на валежи в следобедните и вечерни часове днес, на 30 април и 1 май са възможни краткотрайни незначителни повишения на речните нива в рилските и пирински притоци на реките Струма и Места и във водосбора на река Доспат. Водните количества ще бъдат под праговете, изискващи специално внимание.", "date": "2018.04.28", "title": "НИМХ: През последното денонощие водните нива на реките в Западнобеломорския басейн басейна са останали без съществени изменения"}
{"url": "http://www.focus-news.net/news/2018/04/28/2516116/smolyan-dvizhenieto-po-pat--8681-rudozem-smilyan-pri-km-5-se-osashtestvyava-v-edna-lenta-poradi-svlecheni-skalni-masi.html", "text": "Движението по път ІІІ-8681 Рудозем - Смилян при км 5 се осъществява в една лента поради свлечени скални маси. Участъкът е сигнализиран с пътни знаци. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.28", "title": "Смолян: Движението по път ІІІ-8681 Рудозем - Смилян при км 5 се осъществява в една лента поради свлечени скални маси"}
{"url": "http://www.focus-news.net/news/2018/04/28/2516112/plovdiv-otpadatsi-sa-goreli-v-zemlishteto-na-selo-trud.html", "text": "Отпадъци са горели в землището на село Труд. Това съобщи за Радио „Фокус“ – Пловдив говорителят на Регионална дирекция „Пожарна безопасност и защита на населението“ - Пловдив инсп. Цвятко Дешев. По думите му сигналът за възникнал пожар е получен в 18.20 часа на 27 април, като са изпратени два противопожарни автомобила. „Пожарът е погасен за пет минути“, коментира инсп. Цвятко Дешев.\r\nЖителите на селото твърдят, че пожарът е горял в двора на инсталацията за производство на биогаз в населеното място, но информацията не бе потвърдена от Регионална дирекция „Пожарна безопасност и защита на населението“ в Пловдив.\r\nТони МИХАЙЛОВ", "date": "2018.04.28", "title": "Пловдив: Отпадъци са горели в землището на село Труд"}
{"url": "http://www.focus-news.net/news/2018/04/28/2516125/pazardzhik-velingrad-e-domakin-na-kulinarno-muzikalen-festival-tabiet.html", "text": "Велинград е домакин на кулинарно-музикален фестивал „Табиет“, съобщи за Радио „Фокус“ – Пазарджик Бояна Кирилова, експерт в Общината. В пространството пред градския стадион „Чепинец” в продължение на четири дни ще се проведат кулинарни презентации, уъркшопи по български и балкански танци, състезания по надяждане с кюфтета и надпиване с бира, турнири по белот, табла и шах. Идеята на фестивала е да покаже балканския дух, начина на живот, народните традиции и танци. \r\n„Фестивалът беше открит от кмета д-р Костадин Коев. На 26 април имаше фолклорна вечер с Ангелина Милева и Здравко Мандраджиев. На 27 април –  балканска вечер с Ана-Мария и Устата. Бобан Здравкович е звездата, която ще пее днес, в сръбската вечер, а  кипърският изпълнител – Агатангелос и бенд, ще представи гръцките ни съседи на 29 април с бузуки парти. Фестивалът има и благотворителна цел – събиране на средства за 21-годишния Александър от Смолян, на когото му предстоят скъпо струващи операции в Германия“, уточни Кирилова. Тя добави, че  кметът на Велинград лично се е ангажирал с подкрепата за Александър.\r\nАлбена ЖИЛЕКОВА", "date": "2018.04.28", "title": "Пазарджик: Велинград е домакин на кулинарно-музикален фестивал „Табиет“"}
{"url": "http://www.focus-news.net/news/2018/04/28/2516106/plyus-info-aleksandar-vuchich-shte-vidim-kakvo-mozhe-da-se-napravi-za-da-podobrim-otnosheniyata-s-harvatiya.html", "text": "Президентът на Сърбия Александър Вучич изрази надежда, че има начини за подобряване на отношенията на страната му с Хърватия, предава македонският телевизионен канал  „Плюс Инфо“.\r\n„Има надежда за подобряване на отношенията с Хърватия и  ще видим какво можем да направим, въпреки че не смятам, че сме виновни за нещо“, заяви  сръбският президент.\r\n„ Може би е по-добре просто да млъкнем и да ги оставим да правят каквото искат. Най-малкото те не могат да ни кажат: \"Вие сте едни и същи, няма разлика между вас“, допълни той. Виктор Турмаков", "date": "2018.04.28", "title": "„Плюс Инфо“: Александър Вучич: „Ще видим какво може да се направи, за да подобрим отношенията с Хърватия“"}
{"url": "http://www.focus-news.net/news/2018/04/28/2516121/veliko-tarnovo-v-svishtov-be-predstavena-knigata-sbornik-na-dots-d-r-yuliya-nikolova-svishtovski-duhovi-orkestri.html", "text": "Като част от Пролетната програма и във връзка с Четвъртия национален преглед на ученическите духови и фанфарни оркестри и мажоретни състави, в Свищов бе представена книгата-сборник на доц. д-р Юлия Николова „Свищовски духови оркестри“, съобщиха от пресцентъра на Общината. Книгата е издадена съвместно с община Свищов и е посветена на покойния проф. Радко Радков, почетен гражданин на Свищов и с уважение към инж. Константин Илиев – и двамата изтъкнати краеведи, обединяваща ги любовта към родния край и своя град.\r\nСборникът събуди голям интерес сред свищовската общественост. Зала 1 на Община Свищов беше препълнена с хора очакващи с нетърпение представянето на книгата изпълнена с история, факти и спомени. Нейният съставител доц. д-р Юлия Николова говори с особено вълнение за начина по който изданието става факт и благодари на община Свищов за подкрепата, както и на всички хора, споделили спомените си в нея.\r\nКнигата започва така:\r\n„Историята на тази книга, в която всяка страница е вълнуващ спомен, е изпълнена с носталгия и с надежда. С вяра, че нищо от свищовските културни традиции не е забравено, че най-хубавото от тях ще пребъде чрез незабравата и чрез делата на потомците – може би в друг, преобразен, но по своему повторимо-неповторим изказ.“.\r\nНа вълнуващата среща, за първи път пред публика бе представен и най-новият духов оркестър на град Свищов с диригент Деян Йорданов.", "date": "2018.04.28", "title": "Велико Търново: В Свищов бе представена книгата-сборник на доц. д-р Юлия Николова „Свищовски духови оркестри“"}
{"url": "http://www.focus-news.net/news/2018/04/28/2516126/anhel-guriya-gen-sekretar-na-oisr-podkrepyame-gotovnostta-na-balgariya-da-se-reformira-i-e-chest-da-poluchim-iskane-za-kandidatstvaneto-y-v-organizatsiyata.html", "text": "Подкрепяме готовността на България да се реформира и е чест да получим искане за кандидатстването ѝ в организацията. Това каза генералният секретар на Организацията за икономическо сътрудничество и развитие (ОИСР) Анхел Гурия след среща с президента Румен Радев, предаде репортер на Агенция „Фокус“. „България вече е член на семейството на OИСР, защото в рамките на организацията България участва в 10 различни нейни инструмента. Така че въпросът дали вие сте втори или трети братовчед не е толкова важен, защото връзките стават все по-тесни. А по-тесните връзки означават, че сме се договорили да полагаме ежедневни усилия по новите инструменти, които са необходими. Защото извън момента, в който процедурите започнат нормално, има много други неща, които трябва да бъдат изпълнени така или иначе – работа по дейности като образование, здравеопазване, участие в различни дейности, свързани с научно-изследователската дейност, защита на конкуренцията и др. Така че има много теми, по които продължаваме да работим съвместно с България“, каза още той и уточни, че процедурата започва с формално кандидатстване, след което се провеждат серия от обсъждания от членовете и те трябва да вземат решение, след като постигнат съгласие по между си. „Но по принцип желанието на България за кандидатстване се признава от ОИСР и готовността й да се реформира се подкрепя от нас. Ние подкрепяме реформите в България, така че за нас е чест и е много важно да получим такова искане за кандидатстване - важно е на място и по същество да напредваме всеки божи ден, да работим съвместно с България. Но най-важното е да работим за България“, коментира Гурия.\r\nЦветилена СИМЕОНОВА", "date": "2018.04.28", "title": "Анхел Гурия, ген. секретар на ОИСР: Подкрепяме готовността на България да се реформира и е чест да получим искане за кандидатстването й в организацията"}
{"url": "http://www.focus-news.net/news/2018/04/28/2516119/yambol-v-grada-be-predstaven-praznikat-hadarlez-v-ramkite-na-proekt-yambol-i-odrin-dva-grada-na-tundzha.html", "text": "Характерният за Одринска Тракия обичай „Хъдърлез“ бе представен в градския парк в Ямбол. Това съобщиха от пресцентъра на Община Ямбол. Жителите и гостите на града имаха възможността да разгледат и експонираната около фонтана в парка изложба, показваща фотографии на река Тунджа. Сред атракциите, част от пресъздадения от турските гости празник „Хъдърлез“, бяха традиционното палене на огън, ритуалното му прескачане, както и изпълнения на танцов фолклорен състав от град Одрин. \r\nПредставянето на обичая в Ямбол бе в рамките на проект „Ямбол и Одрин – два града на Тунджа“, финансиран по програмата за Трансгранично сътрудничество България – Турция, чрез Инструмента за предприсъединителна помощ на Европейския съюз. По същия проект в Ямбол се извършва основен ремонт и обновяване на централния пешеходен мост към Градския парк. В рамките на проекта се реализират и съвместни събития в двата партниращи си града с цел популяризиране на културното наследство и развитие на туристическия потенциал.", "date": "2018.04.28", "title": "Ямбол: В града бе представен празникът „Хъдърлез“ в рамките на проект „Ямбол и Одрин – два града на Тунджа“"}
{"url": "http://www.focus-news.net/news/2018/04/28/2516123/d-r-todor-kantardzhiev-dve-vaksini-sreshtu-morbili-davat-pozhiznen-imunitet.html", "text": "Две ваксини срещу морбили дават пожизнен имунитет. Това каза д-р Тодор Кантарджиев,  директор на Националния център по заразни и паразитни болести, в интервю за Агенция „Фокус“  по повод предложението на Европейската комисия за задължителна ваксинация срещу заболяването. „Ваксината за морбили е включена в задължителния имунизационен календар на Република България според Наредба № 15 от 12.05.2005г. за ваксинациите в страната. Тя се поставя на деца, навършили 12-месечна възраст и след това се провежда реимунизация на 12-годишна възраст. Двете ваксини дават пожизнен имунитет“, обясни д-р Кантарджиев. По думите му България е единствената европейска държава, която е успяла да се справи с вносните случаи на морбили през лятото на 2017г. „Тогава в Пловдив и околните селища заболяха 120 души. В Пазарджик - около 30 и едно семейства в Северна България“, припомни д-р Кантарджиев. „Успяхме да се справим с вносните случаи на морбили, които бяха пренесени от  Германия и от Румъния, благодарение на това, че голяма част от децата наистина имат тази задължителна ваксина, която се прави на 12 месеца“, посочи Кантарджиев.\r\nВиктория КРЪСТЕВА", "date": "2018.04.28", "title": "Д-р Тодор Кантарджиев: Две ваксини срещу морбили дават пожизнен имунитет"}
{"url": "http://www.focus-news.net/news/2018/04/28/2516128/veliko-tarnovo-134-predpriyatiya-e-proverila-inspektsiyata-po-truda-prez-mart.html", "text": "134 проверки е извършила Дирекция „Инспекция по труда“ във Велико Търново през месец март. Това съобщи за Радио „Фокус“ – Велико Търново инж. Невена Стефанова, директор на контролния орган. Тя посочи, че персоналът в проверените предприятия е 4112 работещи. Проверено е спазване на трудовото законодателство по трудовите правоотношения на 2282 лица, за които работодателите са длъжни да ги застраховат за риск „трудова злополука“. При проверките са проверени общо 134 предприятия работодатели, от които за първи път са инспектирани седем предприятия. „За проверка изпълнението на предприетите принудителни административни мерки са извършени 57 инспекции. Една е проверката за разследване на трудова злополука, станала в строителството на строеж в град Велико Търново. Пострадал е млад мъж с травматично увреждане на подбедрената кост на ляв крак, без опасност за инвалидизиране“, заяви инж. Невена Стефанова.\r\nТя посочи, че контролните органи са констатирали общо 372 нарушения на трудовото законодателство, от които 263 броя нарушения са свързани с нормите, регулиращи трудовите правоотношения, 109 нарушения на нормите, регулиращи здравословните и безопасни условия на труд. Сумите на констатираните неизплатени навреме трудови възнаграждения са 1542,98 лева. Ощетени са четирима служители на един работодател. Предприети са съответните принудителни административни мерки към работодателя. В срокът на дадените задължителни за изпълнение предписания забавените трудови възнаграждения са изплатени. Инж. Невена Стефанова съобщи, че при инспекциите по работните места контролните органи фактически са установили, че едно лице е работило без трудов договор, за което в последствие е сключен писмен трудов договор.\r\nТя посочи също, че актове за нарушения на трудовото законодателство са издадени на 13 работодатели от област Велико Търново през периода. Четири от тях са за административни нарушения по трудовите правоотношения, а 9 - за неизпълнени задължения за осигуряване на здравословни и безопасни условия на труд. За периода контролните органи са предприели общо 352 принудителни административни мерки със задължителни срокове за изпълнение. Инж. Стефанова съобщи, че от експлоатация е спряно необезопасено скеле, което е било без предпазна мрежа на външната страна и без защитни главни перила за ръце на второ, трето и четвърто ниво на строеж на жилищна сграда в град Горна Оряховица. При проверките по работни места са дадени 43 устни разпореждания свързани с безопасен и здравословен труд. През март са издадени 23 наказателни постановления, чрез които са наложени имуществени санкции на работодателите-на рушители.\r\nНадежда КРЪСТЕВА", "date": "2018.04.28", "title": "Велико Търново: 134 предприятия е проверила Инспекцията по труда през март"}
{"url": "http://www.focus-news.net/news/2018/04/28/2516133/pazardzhik-vremenno-e-ogranicheno-dvizhenieto-v-aktivnata-lenta-pri-km-105-na-avtomagistrala-trakiya-v-posoka-plovdiv-poradi-katastrofa.html", "text": "Временно е ограничено движението в активната лента при км 105 на автомагистрала \"Тракия\" в посока Пловдив поради катастрофа. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява в изпреварващата лента. От АПИ призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.28", "title": "Пазарджик: Временно е ограничено движението в активната лента при км 105 на автомагистрала \"Тракия\" в посока Пловдив поради катастрофа"}
{"url": "http://www.focus-news.net/news/2018/04/28/2516131/blagoevgrad-dvizhenieto-po-pat-i-1-kresna-sandanski-v-uchastaka-mezhdu-mikrevo-i-strumyani-se-osashtestvyava-dvuposochno-v-edna-lenta-poradi-avariral-kamion.html", "text": "Движението по път I-1 Кресна - Сандански в участъка между Микрево и Струмяни се осъществява двупосочно в една лента поради аварирал камион. Това съобщиха от пресцентъра на Агенция \"Пътна инфраструктура\" (АПИ). Трафикът се регулира от \"Пътна полиция\". От АПИ призоваха шофьорите да се движат с повишено внимание и съобразена скорост.", "date": "2018.04.28", "title": "Благоевград: Движението по път I-1 Кресна - Сандански в участъка между Микрево и Струмяни се осъществява двупосочно в една лента поради аварирал камион"}
{"url": "http://www.focus-news.net/news/2018/04/28/2516130/tass-rusiya-iran-i-turtsiya-preduprediha-da-ne-se-pravyat-opiti-za-razdelyaneto-na-siriya.html", "text": "Русия, Иран и Турция вярват, че опитите да бъде разделена Сирия на етнически и религиозен принцип са неприемливи, заяви външният министър на Русия Сергей Лавров в събота след среща с иранския и турския си колега – Мохамад Джавад Зариф и Мевлют Чавушоглу, цитиран от ТАСС.\r\n„Обединихме се около мнението, че опитите за разделянето на Сирия на етнически и религиозен принцип са неприемливи“, заяви Лавров.\r\n„Заявихме, че ще контрираме всички опити за подриване на нашите общи усилия и уточнихме, че сирийският миротворен процес е стабилен“, допълни още той.\r\n„Развитието от последните седмици показва, че не всички искат възстановяването на мира в Сирия. Всеки път, когато надеждата се надигне, ѝ бива нанесен удар“, уточни Лавров. Йонислав Дочев", "date": "2018.04.28", "title": "ТАСС: Русия, Иран и Турция предупредиха да не се правят опити за разделянето на Сирия"}
{"url": "http://www.focus-news.net/news/2018/04/28/2516135/cnngartsiya-oshte-63-dushi-sa-bili-zadarzhani-v-turtsiya-za-saprichastnost-s-deynostta-na-fethullah-gyulen.html", "text": "Още 63 души са били задържани в Турция по подозрения за връзки с организацията на Фетхуллах Гюлен и за съпричастност с неуспешния опит за преврат на 15 юли 2016 г., предава \"CNN\"(Гърция).\r\nСпоред изданието арестите са били извършени в Истанбул, както и в други 35 града на страната, а още 40 заподозрени се издирват от органите за сигурност.", "date": "2018.04.28", "title": "\"CNN\"(Гърция): Още 63 души са били задържани в Турция за съпричастност с дейността на Фетхуллах Гюлен"}
{"url": "http://www.focus-news.net/news/2018/04/28/2516134/mvr-edin-chovek-e-zaginal-v-katastrofa-v-stranata-prez-izminaloto-denonoshtie.html", "text": "Един човек е загинал в катастрофа в страната през изминалото денонощие. Това съобщиха от пресцентъра на МВР. В страната са станали 21 пътни произшествия, ранени са 26 души. В София са ранени четирима души, леките катастрофи са 55, а тежките- 4. От началото на месеца в катастрофи са загинали 36 души, ранени са 594. От началото на годината в страната са станали 1822 пътни произшествия, загиналите са 143, а ранените 2331.", "date": "2018.04.28", "title": "МВР: Един човек е загинал в катастрофа в страната през изминалото денонощие"}
{"url": "http://www.focus-news.net/news/2018/04/28/2516124/prezidentat-rumen-radev-balgariya-tryabva-da-poluchi-tochna-data-za-prisaedinyavane-kam-oisr-i-tya-tryabva-da-bade-v-nay-obozrimo-badeshte.html", "text": "България трябва да получи точна дата за присъединяване към ОИСР и тя трябва да бъде в най-обозримо бъдеще. Това каза президентът Румен Радев след среща с генералния секретар на Организацията за икономическо сътрудничество и развитие (ОИСР) Анхел Гурия, предаде репортер на Агенция „Фокус“.\r\n„Това е нашата втора среща за 4 месеца и днес продължихме конструктивния диалог, който установихме в Париж миналата година. Обсъдихме българската кандидатура в организацията за налагане на добри търговски практики в доброто управление и в устойчивото развитие“, каза още държавният глава и уточни, че диалогът с г-н Гурия е приятен, но не винаги е лесен. \r\n„Искам да му благодаря, че полага големи усилия за ръководене на организацията в едни нелеки времена, когато ценностите са подложени на не леки предизвикателства. Членството в тази престижна организация е важен приоритет за България – това ще допринесе за повишаване на жизнения стандарт. Изложихме известните вече доводи за нашето приемане – всички ги знаем много добре. Запознах го и с дейностите ни като председател на съвета на ЕС. България не само полага усилия за по-добро сътрудничество между ЕС и ОИСР, но има и съществен принос за стабилизацията на региона на Западните Балкани и за утвърждаване на ценностите и принципите на ОИСР в Черноморския регион. Затова съм убеден, че получаването на покана за преговори за членство е важно, има своите регионални измерения, защото тя ще бъде сигнал за другите държави, че това е пътят, който трябва да се следва, и ще има голяма добавена стойност за Югоизточна Европа“, каза още той.\r\nПрезидентът Радев обясни, че въпреки че още не е член на организацията, България вече прилага нейните стандарти. „Процесът не е лесен, критериите са много - не е само икономическите параметри и показателите, които постигаме в нашето развитие, но те налагат и консенсус между всичките държави членки относно приемането на нова държава. Това означава мобилизиране усилията на всички институции за работа по приемането ни в организацията и следващите месеци ще бъдат решаващи. Но аз съм убеден, че България трябва да получи точна дата за присъединяване и тя трябва да бъде в най-обозримо бъдеще. Преговорите ще бъдат тежки и сложни, но предвид постиженията на България, вие, г-н Гурия, имате всички доводи да отстоявате присъединяването на моята държава“, каза още държавният глава.\r\nЦветилена СИМЕОНОВА", "date": "2018.04.28", "title": "Президентът Румен Радев: България трябва да получи точна дата за присъединяване към ОИСР и тя трябва да бъде в най-обозримо бъдеще"}
{"url": "http://www.focus-news.net/news/2018/04/28/2516136/a1-on-makedoniya-v-ponedelnik-shte-bade-vnesen-proektozakonat-za-voyskata-v-kosovskiya-parlament.html", "text": "Министерството на силите за сигурност на Косово, въпреки противопоставянето на „Сръбска листа“, обяви че в понеделник, че ще внесе проектозакон за косовска армия в парламента на Косово, пише „A1 On“.\r\n- Министерството на косовските сили за сигурност (МКСС) изпълнява своите дейности и задължения в съответствие на парламента. В момента изчакваме финансовия доклад за бюджетните разходи от Министерството на финансите, както и съгласие от Министерството за европейска интеграция с цел да се съгласува проектозакона със законодателството на Европейския съюз. В съответствие със законодателната стратегия на Парламента на Република Косово и плана за действие на МКСС, ние ще изпратим проектозакона до парламента на 30 април, заяви за вестник „Зери“ Ибрахим Шала, директор на отделът за връзки с обществеността.\r\nКосовските медии оценяват подобна стъпка като отваряне на пътя за страната към членство в НАТО. Йонислав Дочев", "date": "2018.04.28", "title": "„A1 On“ (Македония): В понеделник ще бъде внесен проектозаконът за войската в Косовския парламент"}
{"url": "http://www.focus-news.net/news/2018/04/28/2516139/vitseprezidentat-iliyana-yotova-kam-potomtsi-na-trakiyskite-bezhantsi-v-litseto-na-prezidentskata-institutsiya-imate-nay-vernite-sayuznitsi.html", "text": "Длъжни сме да поставяме ясно въпроса за обезщетенията на тракийските бежанци всеки път в контактите си с турската страна. В лицето на президента Румен Радев и мен имате най-силните съюзници в търсене на справедливост. Това заяви вицепрезидентът Илияна Йотова на IX Национална среща-инициатива „Завръщане към корените“ на потомците на бежанци от Одринска и Беломорска Тракия и Мала Азия, която се проведе в Несебър, съобщиха от прессекретариата на държавния глава. За втори път от началото на мандата вицепрезидентът участва в инициативата на Съюза на тракийските дружества в България, Национална инициатива „Завръщане към корените“ и „По обратния път на дедите“. \r\n„Това не е невъзможна мисия. Преди години накарахме колегите евродепутати от други държави да подкрепят резолюция, която ясно поставя нашите искания в търсене на справедливи решения. Тази политика трябва да продължи“, отбеляза Илияна Йотова. Вицепрезидентът е категорична, че този въпрос не трябва да отсъства от дневния ред на двустранните ни отношения с Турция. Според нея като страна член на ЕС България трябва да настоява за изпълнение на критериите за добросъседство и изглаждане на проблеми и конфликти със съседни държави – такива, каквито са изискванията на преговорния процес с ЕС. \r\n„Като български държавник аз се уча от вас. Както и от стотиците хиляди българи, които историята е пръснала по света. Уча се на уважение към българската историческа памет и на съхранение на завета на предците ни. Уча се на това как надеждата и любовта към България побеждава дори в най-тежките и безнадеждни дни на асимилация и насилствено откъсване от корените“ – с тези думи вицепрезидентът се обърна към събралите се в НЧ „Яна Лъскова – 1905“ потомци на тракийски бежанци. „Девизът на тракийците е: Прощаваме, но не забравяме. Той показва силата на българския дух“, подчерта Илияна Йотова. \r\nВицепрезидентът връчи грамоти на отличените в участници в конкурс за есе на тема „Завръщане към корените. Родовата памет е жива“. По-рано на пристанище Несебър Илияна Йотова присъства на възстановка на трагичните събития от 1913 г. и се включи в литийно шествие до църквата „Свето Успение Богородично“, в която бе отслужена панихида в памет на бежанците. Вицепрезидентът посети Старата митрополия, където са изложени рисунки на деца на тема „Моето родословно дърво“. \r\nПредседателят на Съюза на тракийските дружества в България Красимир Премянов връчи златен плакет на вицепрезидента Илияна Йотова заради активната й подкрепа за каузата на потомците на тракийските бежанци. Плакет Илияна Йотова получи и от кмета на община Несебър Николай Димитров.", "date": "2018.04.28", "title": "Вицепрезидентът Илияна Йотова към потомци на тракийските бежанци: В лицето на президентската институция имате най-верните съюзници"}
{"url": "http://www.focus-news.net/news/2018/04/28/2516140/d-r-todor-kantardzhiev-epidemiyata-na-morbili-u-nas-ot-2010-2011g-ni-e-obitsa-na-uhoto.html", "text": "Eпидемията на морбили у нас от 2010-2011г. ни е „обица на ухото“. Това каза д-р Тодор Кантарджиев,  директор на Националния център по заразни и паразитни болести, в интервю за Агенция „Фокус“  по повод предложението на Европейската комисия за задължителна ваксинация срещу заболяването. Кантарджиев посочи, че от началото на тази календарна година регистрираните случаите на морбили у нас са 3, а миналата година – 160. „Това, което ни е „обица на ухото“ е епидемията от морбили от 2010-2011 година, която допуснахме с 24хил. регистрирани случаи и 24 починали деца“, заяви д-р Кантарджиев. „От 1 януари тази година имаме три пъти внос на морбили в страната, като първият случай беше на едно 17- годишно момиче, заразено в Северна Гърция, където е работило и връщайки се в нашата страна, получи обрив. Регистрирахме случая и Националната референтна лаборатория по морбили успя да докаже вирусът, който генетично типизирахме“, разясни д-р Кантарджиев. „Вторият случай на морбили в нашата страна беше на една майка, която пътува с детето си от Италия, където работи. По време на пътуването с ферибот от Италия за Гърция, тя получава обрива и 24 часа след нея се обрива и детето. Здравните власти реагираха на българо-гръцката граница. Детето и майката с линейка бяха изпратени в инфекциозна болница“, разказа д-р Кантарджиев. Той допълни, ме третия случай на морбили в нашата страна е бил от преди две седмици, когато момче, което учи във Великобритания, получава обрив след пристигането си в България, след което е хоспитализиран.\r\nВиктория КРЪСТЕВА", "date": "2018.04.28", "title": "Д-р Тодор Кантарджиев: Eпидемията на морбили у нас от 2010-2011г. ни е „обица на ухото“"}
{"url": "http://www.focus-news.net/news/2018/04/28/2516137/pazardzhik-zhena-i-dete-sa-otkarani-v-bolnitsa-sled-kato-lek-avtomobil-e-samokatastrofiral-v-rayona-na-105-km-na-avtomagistrala-trakiya.html", "text": "Лек автомобил с варненска регистрация е самокатастрофирал в района на 105 км на АМ „Тракия“ в посока Пловдив, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. В колата са пътували жена и дете. На място е пристигнал екип на „Магистрална полиция“ и екип на Спешна помощ. Жената и детето са откарани в Областната болница в Пазарджик за консултация. По автомобила са нанесени материални щети. Няма затруднения в трафика във въпросния участък.\r\nАлбена ЖИЛЕКОВА", "date": "2018.04.28", "title": "Пазарджик: Жена и дете са откарани в болница, след като лек автомобил е самокатастрофирал в района на 105 км на автомагистрала „Тракия“"}
{"url": "http://www.focus-news.net/news/2018/04/28/2516142/nina-stavreva-kmet-na-kavarna-30-sa-obshto-planuvanite-v-obshtinata-sportni-sastezaniya-i-initsiativi-prez-2018-g.html", "text": "30 са общо  плануваните в общината спортни състезания и инициативи през 2018 г. Това каза кметът на Община Каварна Нина Ставрева в интервю за Агенция „Фокус“ за кандидатурата на Общината за европейски град на спорта през 2019 г. Ставрева отчете, че някой от тях са традиционни и утвърдени и изброи международни турнири по карате, държавно първенство по кийтбокс, по корабомоделизъм.  „През 2017 г. отново Каварна бе домакин на ветроходна регата. Провеждаме турнир по подводен риболов и тази година това ще се случи за трети път. По отношение на пролетните спортни мероприятия, тези дни се проведе традиционната спортна игра за децата от начален курс на цялата община „Бързи, смели и сръчни“. Пожароприложният спорт и състезанието по общински кръг „Млад огнеборец“ вече мине. Ще отбележим 17 май – Ден на българския спорт с много спортни игри и инициативи, и занимания. Ще привлечем всички възрасти в тях“, каза Ставрева. Тя посочи, че спортният календар на общината е обогатен с национален шампионат по колоездене за мъже в град Каварна, държавно-личния отбор по първенство по тенис на маса за момичета и момчета до 12-годишна възраст, международен турнир за купата на Община Каварна по бридж. „Предвидили сме спортни игри за деца със специални образователни потребности. Всичко това предстои да се случи през пролетта на 2018 г. Лятото и есента ни очакват още повече спортни инициативи и състезания“, допълни още Ставрева.\r\nДеница КИТАНОВА", "date": "2018.04.28", "title": "Нина Ставрева, кмет на Каварна: 30 са общо плануваните в общината спортни състезания и инициативи през 2018 г."}
{"url": "http://www.focus-news.net/news/2018/04/28/2516115/gen-kircho-kirov-pregovorite-za-imeto-na-makedoniya-i-za-chlenstvoto-y-v-es-sa-nerazrivno-svarzani-paralelnoto-im-organizirane-e-neprilozhimo.html", "text": "Неразривно свързани са преговорите за името на Македония и тези за членството й в ЕС, паралелното им организиране е неприложимо. Това каза за публицистичното обзорно предаване „Метроном“ на Радио „Фокус“ ген. Кирчо Киров за искането на македонския президент Георги Иванов за паралелни преговори за името на Македония и за присъединяването й към ЕС. Според него разрешаването на първия казус е предпоставка за развитие и на втория. „Дали терминът „Македония“ да фигурира в новото име на югозападната ни съседка все още е препъни-камъкът в диалога ѝ с Гърция“, отбеляза Кирчо Киров. „Опозицията в Гърция се опитва да играе леко стагнираща роля в преговорите с Македония, но очевидно е, че сегашните управляващи в Гърция като че ли са склонни да приемат един разумен и балансиран вариант на име“, посочи той. „Известно е, че големият проблем в Гърция е дали това ще наложи предизвикването на референдум в Македония и дали ще отпадне гръцкото искане да бъде променена македонската конституция. Това предстои да видим в бъдеще. По-логичното, по-рационалното и по-полезното и за Гърция, и за Македония е нещата да продължат както досега, особено под егидата на Европейския съвет“, обясни ген. Киров. По отношение на вътрешнополитическата ситуация в Гърция той коментира и влиянието на опозицията „Нова демокрация“, призоваваща за предсрочни избори. Според него това желание е обяснимо, имайки предвид възможността при нов вот дясноцентристката партия да се радва на изборна победа.", "date": "2018.04.28", "title": "Ген. Кирчо Киров: Преговорите за името на Македония и за членството й в ЕС са неразривно свързани, паралелното им организиране е неприложимо"}
{"url": "http://www.focus-news.net/news/2018/04/28/2516141/the-independent-germaniya-shte-zabrani-prodazhbata-na-orazhiya-za-turtsiya-sauditska-arabiya-i-oae.html", "text": "Германия ще забрани продажбата на оръжия за Турция, Саудитска Арабия и Обединените Арабски Емирства (ОАЕ), заради опасения от използването им за нарушаване на правата на човека, пише британското издание The Independent.\r\nИзносът на оръжия към тези три държави ще бъде прекратен, ако новото законодателство бъде прието.\r\nПроектозаконът, предложен от опозиционната социалдемократическа партия „Die Linke“, ще направи незаконна продажбата на оръжия, експертиза и всичко свързано с тях на правителства, заподозрени в използването им за нарушаване на човешките права.\r\nПроектозаконът споменава специално Саудитска Арабия и ОАЕ, заради ролята им във войната в Йемен, както и Турция заради бомбардировките срещу кюрдските сили воюващи в северна Сирия.\r\nАко бъде одобрен, законът не само би предотвратил бъдещи транзакции с въпросните страни, но и би отменил всички договори със задна дата. Йонислав Дочев", "date": "2018.04.28", "title": "The Independent: Германия ще забрани продажбата на оръжия за Турция, Саудитска Арабия и ОАЕ"}
{"url": "http://www.focus-news.net/news/2018/04/28/2516145/iliyan-yuruchki-nch-nikola-vaptsarov-blagoevgrad-ansambal-ezerets-i-kitaro-mandoliniya-orkestar-pirinski-zvutsi-shte-vzemat-uchastie-vav-festivala-strunnata-muzika-v-elin-pelin.html", "text": "Вокален ансамбъл „Езерец“ и китаро-мандолиния  оркестър „Пирински звуци“ при Народно читалище „Никола Вапцаров“-Благоевград ще вземат участие във фестивала „Струнната музика“, който се провежда в град Елин Пелин. Това каза за Радио „Фокус“ – Пирин Илиян Юручки, секретар на читалището. По думите му диригент на китаро-мандолиния оркестър е Петьо Кръстев. „Фестивалът „Струнната музика“ се провежда за първи път и ние ще вземем участие в него“, заяви той. Юручки добави, че въпреки, че фестивалът е за струнна музика, в него ще участва и ансамбъл „Езерец“, тъй като по повод юбилейния концерт, който двата състава са организирали за годишнината на професор Кирил Стефанов, те имат съвместни песни, които ще изпълнят и на фестивала в Елин Пелин днес.\r\nКристина МИТКОВА", "date": "2018.04.28", "title": "Илиян Юручки, НЧ „Никола Вапцаров“-Благоевград: Ансамбъл „Езерец“ и китаро-мандолиния оркестър „Пирински звуци“ ще вземат участие във фестивала „Струнната музика“ в Елин Пелин"}
{"url": "http://www.focus-news.net/news/2018/04/28/2516144/api-vazstanoveno-e-dvizhenieto-v-aktivnata-i-avariynata-lenta-na-avtomagistrala-trakiya-pri-km-49-v-posoka-sofiya.html", "text": "Възстановено е движението в активната и аварийната лента на автомагистрала \"Тракия\", при км 49, в посока София. Това съобщиха от пресцентъра на Агенция \"Пътна инфраструктура\" (АПИ). Трафикът временно се осъществяваше в една лента поради ремонтни дейности.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.28", "title": "АПИ:  Възстановено е движението в активната и аварийната лента на автомагистрала \"Тракия\", при км 49, в посока София"}
{"url": "http://www.focus-news.net/news/2018/04/28/2516138/mohamad-dzhavad-zarif-usloviyata-na-donald-tramp-za-promyana-na-yadrenata-sdelka-sa-nepriemlivi.html", "text": "Външният министър на Иран Мохамад Джавад Зариф заяви в събота, че условията на американския президент Доналд Тръмп, за промяна на ядрената сделка със световните сили, са неприемливи, съобщава Reuters.\r\nДоналд Тръмп е поставил ултиматум до 12 май за поправяне на всички „ужасни недостатъци“ на ядрената сделка с Иран, като в противен случай ще възобнови санкциите на САЩ към ислямската държава. Йонислав Дочев", "date": "2018.04.28", "title": "Мохамад Джавад Зариф: Условията на Доналд Тръмп за промяна на ядрената сделка са неприемливи"}
{"url": "http://www.focus-news.net/news/2018/04/28/2516148/logistichnite-i-nauchnite-deynosti-po-vreme-na-naskoro-priklyuchilata-26-ta-natsionalna-antarkticheska-ekspeditsiya-byaha-obsadeni-na-seminar-na-balgarskiya-antarkticheski-institut.html", "text": "В Научната станция „Проф. Цветан Бончев“ на Софийския университет „Св. Кл. Охридски“ в местността Гьолечица, Рила, Българският антарктически институт проведе семинар, на който беше представени и обсъдени логистичните и научните дейности по време на наскоро приключилата 26-та Национална антарктическа експедиция. Това съобщиха от Българския антарктически институт.\r\nБяха презентирани  предварителните резултати от реализираните проекти в областите на геологията, палеонтологията, геофизиката, биологията, медицината, геодезията и фотограметрията. В конферента връзка през интернет с Университета в гр. Бейжа проф. Нуно  Перейра представи българо-португалския образователен проект за заснемането с помощтта на роботи на данни за околната среда на Българската база на о-в Ливингстън, които с помощта на специална програма ще позволят виртуално изучаване на Антарктида, директно от класната стая.\r\nВ заключние бяха разгледани перспективите за нови научни проекти в близките пет години в рамките на Националната програма за полярни и изследвания.", "date": "2018.04.28", "title": "Логистичните и научните дейности по време на наскоро приключилата 26-та Национална антарктическа експедиция бяха обсъдени на семинар на Българския антарктически институт"}
{"url": "http://www.focus-news.net/news/2018/04/28/2516149/sliven-nad-100-avtomobila-i-40-mototsikleta-uchastvaha-v-traditsionniya-retroparad-v-grada.html", "text": "Над 100 автомобила и 40 мотоциклета участваха в традиционния ретропарад в Сливен, предаде репортер на Радио „Фокус“ – Сливен. В него се включиха участници от клубове в Бургас, Стара Загора, Ямбол, Габрово, Варна, София, Пловдив, Русе, Благоевград и други. Сред представените автомобили бяха „Триумф“, „Буик“, „Студебейкър“, „Форд“ от началото на миналия век, както и автомобили от 50  -те и 60 – те години. \r\nСлед като бяха посрещнати край Сливен, автомобилите дефилираха в колона из града. После колите се подредиха на пл. „Хаджи Димитър“. Последва гласуване и връчване на награди. Наградите на Община Сливен бяха връчени от кмета Стефан Радев. Той поздрави участниците и организаторите на събитието и им пожела удовлетворение от това, с което се занимават. Заместник- кметът Пепа Чиликова и председателят на Общински съвет- Сливен Димитър Митев връчиха награди в различните категории. Беше връчена и награда на зрителите. Беше връчена и награда на зрителите, както и награди в различните категории.\r\nОрганизатор на събитието е колекционерът Валентин Дойчинов, президент на сливенския ретро клуб „Туида Класик“.", "date": "2018.04.28", "title": "Сливен: Над 100 автомобила и 40 мотоциклета участваха в традиционния ретропарад в града"}
{"url": "http://www.focus-news.net/news/2018/04/28/2516132/cnngartsiya-amerikanski-senatori-se-obyaviha-protiv-prodazhbata-na-f-35-na-turtsiya.html", "text": "Група сенатори от Републиканската и Демократическата партия се обявиха против продажбата на самолети F-35 на Турция, предава \"CNN\"(Гърция), въпреки че Турция е сред страните, участвали в многонационалната програма за неговата реализация, заедно със САЩ, Великобритания и още шест страни.\r\nИзданието припомня, че Турция планира да закупи над 100 многоцелеви изтребителя F-35, като получаването на първите машини трябваше да стане в рамките на една година.\r\nСпоред \"CNN\"(Гърция) сенаторите Джеймс Ланкфорд от Републиканската партия от Оклахома, Том Тилис от Републиканската партия от Северна Каролина и Джиийн Шахийн от Демократическата партия от Ню Хемпшир са внесли в Конгреса проектозакон, целящ както блокиране на доставката на самолети за Турция и достъпа й до високотехнологичните му решения.\r\nИзданието цитира изявлението на вносителите, в което се изразява загриженост от поведението на турския президент Ердоган, който според тях \"е тръгнал по пътя на безрасъдното управление и незачитането на върховенството на закона\".  \r\nТримата сенатори смятат още, че част от решенията, които Турция взема в някои случай противоречат на интересите на САЩ и правят продажбата на високотехнологичните самолети на режима на Ердоган все по-рискова.", "date": "2018.04.28", "title": "\"CNN\"(Гърция): Американски сенатори се обявиха против продажбата на F-35 на Турция"}
{"url": "http://www.focus-news.net/news/2018/04/28/2516143/afp-donald-tramp-provede-telefonen-razgovor-s-mun-dzhe-in-za-severna-koreya.html", "text": "Президентът на САЩ Доналд Тръмп заяви, че „нещата вървят много добре“ след като проведе телефонен разговор с президента на Южна Корея Мун Дже-ин, предава AFP.\r\nЕдна от основните теми е била наближаващата среща на Тръмп с лидера на Северна Корея Ким Чен-ун.\r\n„Току що имах дълъг и много добър разговор с президента на Южна Корея Мун Дже-ин. Нещата вървят много добре. Датата и мястото за срещата със Северна Корея се уточнява“ написа Тръмп в пост в социалната мрежа „Туитър“. Йонислав Дочев", "date": "2018.04.28", "title": "AFP: Доналд Тръмп проведе телефонен разговор с Мун Дже-ин за Северна Корея"}
{"url": "http://www.focus-news.net/news/2018/04/28/2516127/alsat-m-makedoniya-obrashtenieto-na-donald-tusk-na-makedonski-ezik-ne-ostana-nezabelyazano-v-gartsiya.html", "text": "Решението на председателя на Европейския съвет Доналд Туск да говори на македонски език по време на съвместната си конференция с премиера на Македония Зоран Заев, не остана незабелязано от гръцките медии, пише „Алсат-М“.\r\nЧаст от журналистите в Гърция акцентират върху новината в техните текстове, като поставят изявлението на Доналд Туск именно на македонски език.\r\nКакто обяви говорителката на Министерството на вътрешните работи на Гърция, в текстовете в гръцките медии, думата македонски е в кавички или пък се използва терминът „славомакедонски език“.\r\n- На „македонски“ език говореше председателят на Европейския съвет Доналд Туск по време на изявата си с премиера на БЮРМ Зоран Заев в Скопие, както съобщиха от самия Европейски съюз. Решението на Туск идва в момент, когато езикът и идентичността на гражданите на БЮРМ са част от пречките в преговорите между Атина и Скопие за скопския въпрос. ЕС официално признава съседната територия под името Бивша Югославска Република Македония, обяви гръцката телевизия Скай.\r\n- Господин Туск, от негова страна, избра да говори, използвайки славомакедонски език, основният език който се говори в БЮРМ, по време на съвместната пресконференция с господин Заев, пише „Катимерини“.\r\nГръцките медии предават продължително изявлението на Доналд Туск, но също така и на премира Заев, който говори за европейската перспектива на Македония.  Йонислав Дочев", "date": "2018.04.28", "title": "„Алсат-М“ (Македония): Обръщението на Доналд Туск на македонски език не остана незабелязано в Гърция"}
{"url": "http://www.focus-news.net/news/2018/04/28/2516129/d-r-todor-kantardzhiev-zabolyavaneto-ot-morbili-dava-priblizitelno-edno-uslozhnenie-na-1000-bolni.html", "text": "Заболяването от морбили дава приблизително едно усложнение на 1000 болни. Това каза д-р Тодор Кантарджиев,  директор на Националния център по заразни и паразитни болести, в интервю за Агенция „Фокус“  по повод предложението на Европейската комисия за задължителна ваксинация срещу заболяването. „Обикновено това са пневмонии, предизвикани от морбили. На 10 хил. души, да речем, може да се възпали централната нервна система. Острата вирусна инфекция на мозъка е доста тежка“, разясни д-р Кантарджиев относно усложненията при вируса на морбили. „Мерките, които трябва да се вземат са четири. Първо, децата на 12-месечна и 12-годишна възраст трябва да бъдат имунизирани, второ – при децата до 1-годишна възраст трябва да се избягва воденето им по места, където има вероятност да се заразят. Трето – трябва да се избягва контакта с деца под 1-годишна възрастна от хора, които се връщат от западноевропейски държави и може би не са ваксинирани. И четвърто – чистият въздух е враг на разпространението на морбили. Съветвам - повече извън къщите, повече на чист въздух и по- добро проветрение на помещенията, където има деца“, посочи д-р Кантарджиев.\r\nВиктория КРЪСТЕВА", "date": "2018.04.28", "title": "Д-р Тодор Кантарджиев: Заболяването от морбили дава приблизително едно усложнение на 1000 болни"}
{"url": "http://www.focus-news.net/news/2018/04/28/2516155/burgas-intenzivno-e-dvizhenieto-v-oblastta.html", "text": "Интензивно е движението в Бургаска област. Това каза за Радио „Фокус“–Бургас дежурният в Областно пътно управление-Бургас. Пътищата са сухи и нормално проходими. Видимостта е отлична. \r\nНормално се извършва придвижването на моторни превозни средства при входно-изходните артерии на Бургас. По информация на Община Бургас платното за движение в посока Бургас на пътя „Ветрен“ – Бургас е затворено в участъка от км 487+500 до км 490+700″ (района на магазин „Джъмбо“). Автомобилите се придвижват двупосочно в платното за движение в посока кв. „Ветрен“. Временната организация ще бъде в сила до 13 май.\r\nЯнислава КРЪСТЕВА", "date": "2018.04.28", "title": "Бургас: Интензивно е движението в областта"}
{"url": "http://www.focus-news.net/news/2018/04/28/2516153/api-vazstanoveno-e-dvizhenieto-v-aktivnata-i-avariynata-lenta-na-am-trakiya-pri-km-38-v-posoka-sofiya.html", "text": "Възстановено е движението в активната и аварийната лента на АМ \"Тракия\", при км 38, в посока София. Това съобщиха от пресцентъра на Агенция \"Пътна инфраструктура\" (АПИ). Трафикът там временно се осъществяваше в една лента поради ремонтни дейности.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.28", "title": "АПИ: Възстановено е движението в активната и аварийната лента на АМ \"Тракия\", при км 38, в посока София"}
{"url": "http://www.focus-news.net/news/2018/04/28/2516152/blagoevgrad-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev-e-intenziven.html", "text": "Трафикът по автомагистрала „Струма“, главен път Е-79 и второкласен път 19 Симитли – Гоце Делчев е интензивен. Това съобщиха за Радио „Фокус“ – Пирин от Областно пътно управление – Благоевград. Пътните настилки в региона са сухи. Движението по главен път Е-79 София – Кулата в участъка от отклонение за село Ощава до село Ново Делчево от км 392+500 до км 426+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение до 29 април. Същата организация на движението е в сила и за третокласен път – 1972 село Дъбница – село Фъргово от км 0+000 до км 28+000 поради частични ремонтни дейности по асфалтовата настилка. Участъкът е сигнализиран с пътни знаци. Прохода Предел е отворен за преминаването на всички видове моторни превозни средства. През деня няма регистрирани тежки пътни инциденти.\r\nНормално интензивен е трафикът по главните улици и булеварди в областния център. Пътните настилки са сухи. Няма образували се задръствания. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nКристина МИТКОВА", "date": "2018.04.28", "title": "Благоевград: Трафикът по автомагистрала „Струма“, главен път Е-79 и второкласен път 19 Симитли – Гоце Делчев е интензивен"}
{"url": "http://www.focus-news.net/news/2018/04/28/2516154/plovdiv-natovareno-e-dvizhenieto-po-avtomagistrala-trakiya-i-po-patya-plovdiv-asenovgrad-smolyan.html", "text": "Натоварено е движението в участъка на автомагистрала „Тракия“ в Пловдивска област. Това съобщиха за Радио „Фокус“ – Пловдив от Областното пътно управление. Интензивен трафик се отчита също по пътя Пловдив-Асеновград-Смолян. По останалите основни направления движението се осъществява с нормална интензивност и без затруднения. Пътните настилки на територията на областта са сухи и нормално проходими. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май.  \r\nДо 20 май преминаването по пътя Шишманци – Белозем, в района на пътния възел при автомагистрала „Тракия“, ще се осъществява в една лента, поради ремонтни дейности на надлез. Движението в участъка се контролира от светофарна уредба. До 30 юни движението по автомагистрала „Тракия“, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Опасност от падащи камъни има по направленията Бачково-Нареченски бани, Юговско ханче-Югово-Лъки-Здравец и Кричим-Стамболийски, както и в района на проходите „Козница“ и „Стражата“. От Областното пътно управление призовават водачите да преминават с повишено внимание и съобразена скорост по посочените участъци.\r\nТрафикът по главните булеварди на територията на град Пловдив също е интензивен, но задръствания не се образуват. Натоварено е движението и по входно-изходните артерии на града. Пътните настилки са сухи и нормално проходими.\r\nТони МИХАЙЛОВ", "date": "2018.04.28", "title": "Пловдив: Натоварено е движението по автомагистрала „Тракия“ и по пътя Пловдив-Асеновград-Смолян"}
{"url": "http://www.focus-news.net/news/2018/04/28/2516156/blagoevgrad-na-gkpp-kulata-trafikat-e-intenziven-na-vhod-i-izhod-za-tovarni-avtomobili.html", "text": "На ГКПП „Кулата“ трафикът е интензивен на вход и изход за товарни автомобили. Това съобщиха за Радио „Фокус“ – Пирин от „Гранична полиция“. Без проблеми се извършва преминаването на моторни превозни средства през ГКПП „Илинден“. \r\nКристина МИТКОВА", "date": "2018.04.28", "title": "Благоевград: На ГКПП „Кулата“ трафикът е интензивен на вход и изход за товарни автомобили"}
{"url": "http://www.focus-news.net/news/2018/04/28/2516146/plovdiv-regionalnata-inspektsiya-po-okolnata-sreda-i-vodite-e-izvarshila-nezabavna-proverka-po-publikatsii-za-pozhar-v-biotsentralata-v-selo-trud.html", "text": "Регионалната инспекция по околната среда и водите в Пловдив е извършила незабавна проверка по публикации за пожар в централата за производство на биогаз в село Труд. Това съобщиха за Радио „Фокус“ – Пловдив от екоинспекцията. На място дежурен екип е установил, че вчера са се запалили без видима причина 2-3 чувала с трици, намиращи се до оградата на централата, които работници са загасили и и са почистили мястото още преди идване на пожарникарите. Не е имало опасност от запалване на други суровини или за дейността на обекта.\r\n„Инспекцията ще продължи да осъществява контрол върху обектите на територията на област Пловдив, включително и на централата в село Труд“, увериха от Регионалната инспекция по околната среда и водите в Пловдив. От институцията припомнят, че функционира „зелен“ телефон за подаване на информация за увреждане на околната среда в работно време и мобилни телефони за сигнали за аварийни ситуации в извънработно време.\r\nТони МИХАЙЛОВ", "date": "2018.04.28", "title": "Пловдив: Регионалната инспекция по околната среда и водите е извършила незабавна проверка по публикации за пожар в биоцентралата в село Труд"}
{"url": "http://www.focus-news.net/news/2018/04/28/2516158/pazardzhik-natovareno-e-dvizhenieto-po-patya-mezhdu-oblastniya-tsentar-i-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Пътните настилки са сухи. Патрул на „Пътна полиция“ е разположен при изхода на Пазарджик в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.04.28", "title": "Пазарджик: Натоварено е движението по пътя между областния център и Пловдив"}
{"url": "http://www.focus-news.net/news/2018/04/28/2516161/vitsepremierat-ekaterina-zaharieva-vrachi-kupata-na-pobeditelya-v-parviya-turnir-po-shahmat-za-diplomati.html", "text": "Вицепремиерът Екатерина Захариева връчи купата на победителя в Първия турнир по шахмат за дипломати. Това съобщиха от пресцентъра на Министерството на външните работи. „За мен е изключително удоволствие да закрия и да връча наградата на победителя на Първия турнир по шахмат за дипломати. Надявам се това събитие да се превърне в традиция както другите турнири, които организира министерството. Нека битките, които водим да останат само на шахматната дъска\". С тези думи вицепремиерът Екатерина Захариева се обърна към участниците в Първия турнир по шахмат за дипломати за Купата на министъра на външните работи на Република България. Турнирът се провежда за първа година в дипломатическото ведомство. Върху шахматните дъски премериха сили 18 участници от 11 страни, представители на посолства, акредитирани в страната, както и служители на МВнР. На церемонията по награждаване вицепремиерът връчи купата на победителя Самуел Микелсън от посолството на САЩ в София. Министърът на младежта и спорта Красен Кралев и българският световен шампион по шахмат Антоанета Стефанова наградиха Владимир Данчев, бивш служител в дипломатическата служба, и Стефан Цечович от словашкото представителство, заели второ и трето място. Освен наградите за призовите три места, бяха раздадени и медали за останалите участници в спортната надпревара. Екатерина Захариева каза още, че от личен опит много добре знае, че този вид спортни събития са отлична възможност да се изграждат приятелства и контакти.\"Това е истински празник за дипломатите\", допълни тя.  Откриването беше направено от заместник-министър Юрий Щерк, който се включи в надпреварата. В приветствието си той припомни думите на гросмайстор Давид Бронщайн, според когото в шаха не е толкова от значение дали губиш или побеждаваш, а насладата от играта. Като официално лице беше поканен и д-р Руслан Тошев, съпредседател на Българска федерация по шахмат 1928. Първият символичен ход в състезанието бе направен от гросмайстор Маргарита Войнска. Събитието се провежда във връзка с Българското председателство на Съвета на ЕС и е посветено на Деня на Европа 9-ти май. Намерението на Министерството на външните работи е състезанието по шахмат за дипломати да се превърне в поредната традиционна надпревара за Купата на министъра на външните работи като тези по тенис, голф и ски. По същото време под патронажа на министър Захариева се проведе и футболният турнир Ambassadors’ League 2018. С него организаторите от Дружеството за ООН в България отбелязаха 70-ата годишнина от приемането на Всеобщата декларация за правата на човека. В поздравителен адрес, който министър Захариева изпрати до организаторите и участниците, тя припомня как през последните години все по-ясно се осъзнава ролята на спорта като средство за популяризиране на ключови ценности като толерантността и взаимното разбирателство, които могат да сближават хората и държавите „Скорошен пример за това беше Олимпиадата в Пьонгчан, където делегациите на Северна и Южна Корея се обединиха под един флаг“, се казва в обръщението на министъра. Сред участниците личаха отбори от дипломатическите мисии на Република Турция, Ислямска република Иран, Република Судан, на Министерството на външните работи. Турският отбор завоюва трофея за втора поредна година.", "date": "2018.04.28", "title": "Вицепремиерът Екатерина Захариева връчи купата на победителя в Първия турнир по шахмат за дипломати"}
{"url": "http://www.focus-news.net/news/2018/04/28/2516162/kyustendil-intenziven-e-trafikat-po-avtomagistrala-struma-i-po-pat-e-79-v-oblastta-patnite-nastilki-sa-suhi.html", "text": "Интензивен е трафикът по автомагистрала „Струма” и по път Е-79 в Кюстендилска област, пътните настилки са сухи. Това съобщи за Радио „Фокус” – Кюстендил дежурният в Областно пътно управление – Кюстендил. Движението в участъка от п. в. „Долна Диканя“ до п. в. „Дупница“ посока Кулата е ограничено поради подмяна на дилатационни фуги на виадукт. Обходния маршрут е по път I-1 п. в. „Д. Диканя – разклон с. Дрен – разклон с. Тополница – п.в. „Дупница-север“. Въведената организация на движнието е в сила до 21 юни. Движението по АМ „Струма“ посока София е ограничено поради ремонтни дейности. Движението се извършва двупосочно в платното посока Благоевград. Участъкът е сигнализиран с пътни знаци. Водачите на МПС да се движат с повишено внимание и съобразена скорост до 31 май. \r\nДвижението по път І-6 Ябълково – Драгомирово в участъка от км 29+000 до км 40+860 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Движението по път І-6 ГКПП „Гюешево“ – Кюстендил от се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Въведеното ограничение е в сила до 30 април. Движението по път III-623 Бобов дол – Жедна се осъществява в една лента поради активизирало се свлачище. Участъкът е сигнализиран с пътни знаци. Срок до 30  април. Движението по път ІІІ-6222 Смоличано –е ограничено поради пропадане на част от пътното платно до 30 юни.\r\nКристина МИТКОВА", "date": "2018.04.28", "title": "Кюстендил: Интензивен е трафикът по автомагистрала „Струма” и по път Е-79 в областта, пътните настилки са сухи"}
{"url": "http://www.focus-news.net/news/2018/04/28/2516157/pregled-na-mezhdunarodnite-novini-do-18-chasa-agentsiya-fokus.html", "text": "Президентът на САЩ Доналд Тръмп заяви, че „нещата вървят много добре“ след като проведе телефонен разговор с президента на Южна Корея Мун Дже-ин.\r\nЕдна от основните теми е била наближаващата среща на Тръмп с лидера на Северна Корея Ким Чен-ун.\r\n„Току що имах дълъг и много добър разговор с президента на Южна Корея Мун Дже-ин. Нещата вървят много добре. Датата и мястото за срещата със Северна Корея се уточнява“ написа Тръмп в пост в социалната мрежа „Туитър“.\r\n*** Председателят на Европейската комисия Жан-Клод Юнкер заяви, че Европа и Русия трябва отново да влязат във връзка и да оставят зад гърба си „риториката от Студената война“.\r\n„Моят приятел Владимир Путин, защото ние сме приятели дълги години, бе много неприятно засегнат от едно изречение, казано през 2014 г. от тогавашния президент на САЩ Барак Обама, че Русия е само регионална сила“, заяви Юнкер. „Ако Русия не е нещо, то тя не е регионална сила. Трябва да се научим да говорим с руснаците на равна нога, очи в очи“, допълни той.\r\n„Трябва да установим отново връзката с Русия“, допълни председателят на ЕК. „Русия е важен играч. Няма дневен ред на сигурността на Европа без Русия. Не ми харесва настоящата реторика от Студената война“, допълни той.\r\nСъщевременно Юнкер предупреди, че мощта на Европа на световната сцена се свива, докато на останалите големи „играчи“ расте“. „Ние европейците понякога си мислим, че сме шефове на света, но забравяме, че сме малки и слаби на света. Ние губим икономическа сила. Бавно падаме от 25% от световния БВП на 16-18%“, допълни той.\r\n*** Решението на председателя на Европейския съвет Доналд Туск да говори на македонски език по време на съвместната си конференция с премиера на Македония Зоран Заев, не остана незабелязано от гръцките медии.\r\nЧаст от журналистите в Гърция акцентират върху новината в техните текстове, като поставят изявлението на Доналд Туск именно на македонски език.\r\nКакто обяви говорителката на Министерството на вътрешните работи на Гърция, в текстовете в гръцките медии, думата македонски е в кавички или пък се използва терминът „славомакедонски език“.\r\n- На „македонски“ език говореше председателят на Европейския съвет Доналд Туск по време на изявата си с премиера на БЮРМ Зоран Заев в Скопие, както съобщиха от самия Европейски съюз. Решението на Туск идва в момент, когато езикът и идентичността на гражданите на БЮРМ са част от пречките в преговорите между Атина и Скопие за скопския въпрос. ЕС официално признава съседната територия под името Бивша Югославска Република Македония, обяви гръцката телевизия Скай.\r\n- Господин Туск, от негова страна, избра да говори, използвайки славомакедонски език, основният език който се говори в БЮРМ, по време на съвместната пресконференция с господин Заев, пише „Катимерини“.\r\nГръцките медии предават продължително изявлението на Доналд Туск, но също така и на премира Заев, който говори за европейската перспектива на Македония.\r\n*** Русия, Иран и Турция вярват, че опитите да бъде разделена Сирия на етнически и религиозен принцип са неприемливи, заяви външният министър на Русия Сергей Лавров в събота след среща с иранския и турския си колега – Мохамад Джавад Зариф и Мевлют Чавушоглу.\r\n„Обединихме се около мнението, че опитите за разделянето на Сирия на етнически и религиозен принцип са неприемливи“, заяви Лавров.\r\n„Заявихме, че ще контрираме всички опити за подриване на нашите общи усилия и уточнихме, че сирийският миротворен процес е стабилен“, допълни още той.\r\n„Развитието от последните седмици показва, че не всички искат възстановяването на мира в Сирия. Всеки път, когато надеждата се надигне, ѝ бива нанесен удар“, уточни Лавров.\r\n***Група сенатори от Републиканската и Демократическата партия се обявиха против продажбата на самолети F-35 на Турция, въпреки че Турция е сред страните, участвали в многонационалната програма за неговата реализация, заедно със САЩ, Великобритания и още шест страни.\r\nИзданието припомня, че Турция планира да закупи над 100 многоцелеви изтребителя F-35, като получаването на първите машини трябваше да стане в рамките на една година.\r\nСпоред \"CNN\"(Гърция) сенаторите Джеймс Ланкфорд от Републиканската партия от Оклахома, Том Тилис от Републиканската партия от Северна Каролина и Джиийн Шахийн от Демократическата партия от Ню Хемпшир са внесли в Конгреса проектозакон, целящ както блокиране на доставката на самолети за Турция и достъпа й до високотехнологичните му решения.\r\nИзданието цитира изявлението на вносителите, в което се изразява загриженост от поведението на турския президент Ердоган, който според тях \"е тръгнал по пътя на безрасъдното управление и незачитането на върховенството на закона\".  \r\nТримата сенатори смятат още, че част от решенията, които Турция взема в някои случай противоречат на интересите на САЩ и правят продажбата на високотехнологичните самолети на режима на Ердоган все по-рискова.\r\n*** Министерството на силите за сигурност на Косово, въпреки противопоставянето на „Сръбска листа“, обяви че в понеделник, че ще внесе проектозакон за косовска армия до Парламента на Косово.\r\n- Министерството на косовските сили за сигурност (МКСС) изпълнява своите дейности и задължения в съответствие с план-законодателството на Парламента. В момента изчакваме финансовия доклад за бюджетните разходи от Министерството на финансите, както и съгласие от Министерството за европейска интеграция с цел да се съгласуват проектозаконите със законодателството на Европейския съюз. В съответствие със законодателната стратегия на Парламента на Република Косово и плана за действие на МКСС, ние ще изпратим проектозакона до Парламента на 30 април, заяви за вестник „Зери“ Ибрахим Шала, директор на отделът за връзки с обществеността.\r\nКосовските медии оценяват подобна стъпка като отваряне на пътя за страната към членство в НАТО.\r\n*** Външният министър на Иран Мохамад Джавад Зариф заяви в събота, че условията на американския президент Доналд Тръмп, за промяна на ядрената сделка със световните сили, са неприемливи.\r\nДоналд Тръмп е поставил ултиматум до 12 май за поправяне на всички „ужасни недостатъци“ на ядрената сделка с Иран, като в противен случай ще възобнови санкциите на САЩ към ислямската държава.\r\n***  Обявявайки, че  стратегическите цели на Македония са членството НАТО и в Европейския съюз, президентът на Македония Георге Иванов заяви, че дълго време политиката на разширяването е била в застой в случая със страната му, не заради принципите и критериите на ЕС, а заради неспазването на тези принципи и критерии от една държава-членка.\r\n„Като президент на Република Македония настоявам Съюзът да позволи паралелно движение на преговорите за членство и преодоляване на двустранната разлика между Македония и Гърция“, заяви каза Иванов. Той добави, че от самото си естество разширяването е политически, а не само технически въпрос Президентът приветства обективните критерии за разширяването на ЕС със Западните Балкани, оценявайки по задоволителен начин всяка страна поотделно.\r\n\"Но стратегията изрично се посочва, че нови отворени въпроси няма да бъдат внасяни в Съюза. Искам да ви напомня, че проблемите на границите и идентичността имат различен характер и следователно различни последствия. И проблемите с различни последици не могат да бъдат третирани по еднакъв начин. Република Македония няма открити териториални и гранични въпроси и поради това правилно очакват по-голяма гъвкавост от страна на Съюза“, подчертава Иванов.\r\n*** Турският външен министър Мевлют Чавушоглу заяви, че военно решение на конфликта в Сирия би било незаконно и неустойчиво.\r\nТурският министър заяви това по време на среща в Москва, на която присъстваха и неговият руски и ирански колеги Сергей Лавров и Мохамад Джавад Зариф. Чавушоглу заяви, че трите държави ще работят заедно, за да помогнат на сирийския народ и че са необходими нови усилия за откриване на политическо решение.", "date": "2018.04.28", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/04/28/2516160/blagoevgrad-vazstanoveno-e-dvizhenieto-po-pat-i-1-kresna-sandanski-v-uchastaka-mezhdu-mikrevo-i-strumyani.html", "text": "Възстановено е движението по път I-1 Кресна - Сандански, в участъка между Микрево и Струмяни. Това съобщиха от пресцентъра на Агенция \"Пътна инфраструктура\".", "date": "2018.04.28", "title": "Благоевград: Възстановено е движението по път I-1 Кресна - Сандански, в участъка между Микрево и Струмяни"}
{"url": "http://www.focus-news.net/news/2018/04/28/2516159/veliko-tarnovo-dvizhenieto-po-patya-selo-samovodene-selo-obedinenie-se-osashtestvyava-s-povisheno-vnimanie-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през с. Леденик. Движението по пътя Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е определенпо пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.\r\nДвижението по пътя село Самоводене – село Обединение се осъществява с повишено внимание поради частични ремонтни дейности на асфалтовата настилка. Ремонтите ще продължат до 30 април.\r\nНадежда КРЪСТЕВА", "date": "2018.04.28", "title": "Велико Търново: Движението по пътя село Самоводене – село Обединение се осъществява с повишено внимание поради ремонтни дейности"}
{"url": "http://www.focus-news.net/news/2018/04/28/2516163/sport-unay-emeri-obyavi-razdyalata-si-s-pszh.html", "text": ": Унай Емери няма да води Пари Сен Жермен следващия сезон. Специалистът е съобщил на футболистите след вчерашната тренировка, че след края на шампионата няма да бъде начело на тима, а по-късно оповести новината публично по време на пресконференция.\r\nИспанецът е провел разговор с президента Насер ал Хелаифи и спортния директор Антеро Енрике, след който страните са се разбрали, че няма да продължат съвместната си работа след юни, когато изтича договорът на наставника. \r\nЕмери дойде в Париж през 2016 година от Севиля. За двата сезона начело на столичани той спечели титлата през настоящия сезон, веднъж Купата на Франция и два пъти Купата на Лигата.", "date": "2018.04.28", "title": "Спорт: Унай Емери обяви раздялата си с ПСЖ"}
{"url": "http://www.focus-news.net/news/2018/04/28/2516150/veliko-tarnovo-540-orkestranti-i-mazhoretki-ot-tsyalata-strana-se-sabraha-v-svishtov.html", "text": "540 оркестранти и мажоретки  от цялата страна, които представляват 9 фанфарни, 2 духови и 15 мажоретни състава, се събраха в Свищов, съобщиха от пресцентъра на Общината. Четвъртият национален преглед на ученическите духови и фанфарни оркестри и мажоретни състави, организиран от община Свищов и СУ „Димитър Благоев”, стартира с тържествено дефиле на всички участници, което започна от площад „Свобода”, премина през ул. „Цар Освободител”, площад „Алеко” и приключи пред сцената на ПБНЦ „Еленка и Кирил Д. Аврамови – 1856“. Председателят на организационния комитет и кмет на община Свищов Генчо Генчев тържествено откри Националния преглед и даде старт на концертната програма. Той изрази специални благодарности към директорката на СУ „Д. Благоев” Цветанка Кирова, за нейния самоотвержен и упорит труд, породени от силното желание за раелизирането на това национално събитие, което е част от културния календар на община Свищов, и този на Министерството на културата.  Кирова също приветства участниците и гостите, и поздрави община Свищов за ползотворната, съвместна работа.\r\nКонцертната програма на тазгодишния Национален преглед стартира с изпълненията на Мажоретен състав и фанфарен оркестър „Кракра Пернишки“ при VI СУ „Св. Св. Кирил и Методий“ – гр. Перник. В последвалата концертна програма домакините от Фанфарен оркестър „Акорд”, Мажоретен състав при СУ„Димитър Благоев” и Мажоретният състав при ПБНЧ „Еленка и Кирил Д. Аврамови – 1856” – Свищов, заедно с останалите участници,  представиха своите музикални и танцови умения. Всички състави в Четвъртия национален преглед получиха от кмета на Свищов плакети и грамоти за участие.", "date": "2018.04.28", "title": "Велико Търново: 540 оркестранти и мажоретки от цялата страна се събраха в Свищов"}
{"url": "http://www.focus-news.net/news/2018/04/28/2516166/ministar-ekaterina-zaharieva-prie-generalniya-sekretar-na-oisr-anhel-guriya.html", "text": "Вицепремиерът и министър на външните работи Екатерина Захариева обсъди с генералния секретар на Организацията за икономическо сътрудничество и развитие (ОИСР) Анхел Гурия бъдещото членство на България в организацията и усилията на страната ни за ускоряване на процеса. Това съобщиха от пресцентъра на Министерството на външните работи. „България работи повече от 10 години по присъединяването си към ОИСР, като сме особено активни след приемането ни в ЕС“, каза министър Захариева и подчерта реалния напредък, резултат от който е участието на страната ни в редица работни органи и присъединяването й към правни инструменти на организацията. Министърът припомни, че страната ни е заявила очакванията си за най-скорошна покана за започване на преговори за членство. „Нещо повече, като ротационен председател на Съвета на ЕС България може не само да подпомогне по-нататъшното разширяване на ОИСР, но и да допринесе за съживяване на процеса“, подчерта тя. Бъдещото членство на България в ОИСР ще укрепи ролята на страната ни като фактор в Югоизточна Европа и ще даде допълнителен стимул за страните от региона да последват примера ни, допълни министърът. Гостът информира министъра за състоянието на дебата в ОИСР по кандидатурата на България. „Искам пред всички кандидати да има еднакви възможности“, увери я той. Гурия е в България за участие в неформалното заседание на Съвета по икономически и финансови въпроси (Екофин) на Европейския съюз. София е домакин на Екофин в рамките на Българското председателство на Съвета на ЕС.", "date": "2018.04.28", "title": "Министър Екатерина Захариева прие генералния секретар на ОИСР Анхел Гурия"}
{"url": "http://www.focus-news.net/news/2018/04/28/2516164/pazardzhik-vazstanoveno-e-dvizhenieto-po-am-trakiya-pri-km-105-v-posoka-plovdiv.html", "text": "Възстановено  е  движението по АМ „Тракия“ при км 105, в посока Пловдив. Това съобщиха от пресцентъра на Агенция „Пътна инфраструктура“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.28", "title": "Пазарджик: Възстановено  е  движението по АМ „Тракия“ при км 105, в посока Пловдив"}
{"url": "http://www.focus-news.net/news/2018/04/28/2516170/vss-461-kandidati-se-yaviha-na-pismeniya-izpit-za-mladshi-sledovateli-v-sledstvenite-otdeli-v-okrazhnite-prokuraturi.html", "text": "В сградата на Софийски университет „Св. Климент Охридски” се проведе писменият изпит по обявения с решение на Прокурорската колегия на Висшия съдебен съвет по протокол № 04/31.01.2018 г. конкурс за заемане на 12 свободни длъжности за „младши следователи“ в следствените отдели в окръжните прокуратури. Това съобщиха от пресцентъра на Висшия съдебен съвет. От допуснатите 605 кандидати на писмения изпит се явиха 461 души. В 9.00 часа в присъствието на членовете на двете конкурсни комисии, в аудитория 272 в сградата на Ректората, се изтеглиха: казус от наказателно-правните науки и тест по Право на Европейския съюз и в областта на правата на човека. Кандидатите получили оценка от писмения изпит над 4.50 ще бъдат допуснати до устен изпит.", "date": "2018.04.28", "title": "ВСС: 461 кандидати се явиха на писмения изпит за „Младши следователи“ в следствените отдели в Окръжните прокуратури"}
{"url": "http://www.focus-news.net/news/2018/04/28/2516168/sofiya-motorist-e-katastrofiral-na-bulprof-d-r-aleksandar-stanishev-v-zhk-lyulin.html", "text": "Моторист е катастрофирал на бул.\"Проф. д-р Александър Станишев\" в ж.к. \"Люлин\", предаде репортер на Агенция \"Фокус\". Моторът се намира между двете платна за движение непосредствено преди една от пешеходните пътеки. На мястото на инцидента е пристигнал полицейски патрул, който стои между двете пътни платна до мотора и е с включена светлинна сигнализация, за да бъдат избегнати други инциденти. На пътното платно има разлято масло. Няма информация за състоянието на моториста.\r\n\"Фокус\" призовава водачите преминаващи по булеварда разположен между ж.к. \"Люлин\"1 и \"Люлин\"2 да шофират с повишено внимание.", "date": "2018.04.28", "title": "София: Моторист е катастрофирал на бул.\"Проф. д-р Александър Станишев\" в ж.к. \"Люлин\""}
{"url": "http://www.focus-news.net/news/2018/04/28/2516187/pazardzhik-spetsialna-gramota-v-konkursa-klas-na-mesets-poluchiha-uchenitsite-ot-4-klas-ot-nu-vasil-drumev.html", "text": "Специална грамота в конкурса „Клас на месец“ получиха учениците от 4 „а“ от НУ „Васил Друмев“ с класен ръководител Сузи Минева. Това съобщиха за Радио „Фокус“ – Пазарджик от общинската администрация в града.  Учениците, които присъстваха на церемонията в общината, бяха много развълнувани и обещаха, че ще продължават с жестовете на толерантност, доброта и внимание към своите съученици, дисциплинираност в училищна среда и отлични резултати. Конкурсът „Клас на месеца“ се организира от Местната комисия за борба срещу противообществените прояви на малолетни и непълнолетни към община Пазарджик. За да участва в конкурса, класът трябва да отговаря на определени критерии: толерантност, взаимопомощ и сплотеност на клас, успех, редовно посещаване на учебните занятия, дисциплина и постижения на класа. Грамотата връчи директорът на Дирекция „Хуманитарна политика“ Гергана Табакова. Учениците бяха поздравени и от секретаря на Местната комисия за борба срещу противообществените прояви на малолетни и непълнолетни  в Пазарджик Бисерка Трайкова.", "date": "2018.04.28", "title": "Пазарджик: Специална грамота в конкурса „Клас на месец“ получиха учениците от 4 клас от НУ „Васил Друмев“"}
{"url": "http://www.focus-news.net/news/2018/04/28/2516167/smolyan-vazstanoveno-e-dvizhenieto-po-patya-rudozem-selo-smilyan-pri-km-5.html", "text": "Възстановено е движението по пътя Рудозем -село Смилян, при км 5. Това съобщиха от пресцентъра на Агенция „Пътна инфраструктура“.", "date": "2018.04.28", "title": "Смолян: Възстановено е движението по пътя Рудозем – село Смилян, при км 5"}
{"url": "http://www.focus-news.net/news/2018/04/28/2516188/plovdiv-s-blizo-50-e-namalyal-broyat-na-bolnite-ot-varitsela-v-oblastta.html", "text": "С близо 50 % е намалял броят на болните от варицела в Пловдивска област. Това съобщиха за Радио „Фокус“ – Пловдив от Регионалната здравна инспекция. За последния отчетен период, от 19 до 25 април, случаите на варицела са 96 срещу 182 в средата на текущия месец. Броят на засегнатите от чревни инфекции също намалява – 33 души през последната седмица срещу 57 през предходния отчетен период. Спад се отчита и при болните от скарлатина. През последният отчетен период са засегнати 15 души, като в средата на април са били общо 18. Шест са случаите на вирусен хепатит. През последната седмица е регистриран и един случай на менингит.\r\nТони МИХАЙЛОВ", "date": "2018.04.28", "title": "Пловдив: С близо 50% е намалял броят на болните от варицела в областта"}
{"url": "http://www.focus-news.net/news/2018/04/28/2516186/predstoyashti-mezhdunarodni-sabitiya-za-29-april-agentsiya-fokus.html", "text": "Президентът на Турция Реджеп Тайип Ердоган ще посети Узбекистан.\r\n*** Местни избори в Италия.\r\n*** Руският патриарх Кирил ще отслужи литургия в Тирана.\r\n*** Министър-председателят на Япония Шиндзо Абе ще посети Обединените Арабски Емирства.\r\n***", "date": "2018.04.28", "title": "Предстоящи международни събития за 29 април (Агенция \"Фокус\")"}
{"url": "http://www.focus-news.net/news/2018/04/28/2516191/pazardzhik-uchenitsite-ot-nu-vasil-drumev-predstaviha-dramatizatsiya-na-prikazkata-nerodena-moma-v-sedmitsata-na-knigata.html", "text": "Учениците от 4 „б“ клас на НУ „Васил Друмев“ в Пазарджик отбелязаха Седмицата на книгата с драматизация по народната приказка „Неродена мома“, съобщиха за Радио „Фокус“ – Пазарджик от учебното заведение. Драматизацията бе представена пред най-малките ученици на училището-от подготвителната група и първите класове. Учениците влязоха в роли и с неповторим артистизъм накараха зрителите да се потопят в емоцията на героите, техните вълнения и преживявания. Пиесата бе придружена с много смешни моменти и комични ситуации. В края на спектакъла учениците и техният кл.-ръководител Спаска Георгиева бяха поздравени от директора на училището Илиана Чалъкова.\r\nАлбена ЖИЛЕКОВА", "date": "2018.04.28", "title": "Пазарджик: Учениците от НУ „Васил Друмев“ представиха драматизация на приказката „Неродена мома“ в Седмицата на книгата"}
{"url": "http://www.focus-news.net/news/2018/04/28/2516169/pazardzhik-otborat-na-tsska-sofiya-uchastva-v-trenirovka-po-strelba-na-poligona-v-selo-tsrancha.html", "text": "Футболният отбор на ЦСКА-София участва в тренировка по стрелба на полигона в село Црънча, предаде репортер на Радио \"Фокус\" – Пазарджик. Отборът пристигна в 17.00 часа по покана на бригаден генерал Явор Матеев. Преди началото на тренировъчните стрелби, футболисти и треньори бяха запознати от ген. Явор Матеев с ролята на Специалните сили и тяхната подготовка. Спортистите изгледаха филм за мисиите на тези сили. „Целта ни днес е не само да научите повече за българската армия, но и да усетите армейския дух. За това сме подготвили пет поста за стрелба с различни видове оръжия\", каза ген. Матеев. Преди началото на учебните стрелби, футболистите бяха инструктирани за безопасността при боравенето с оръжие. Те имаха възможност да облекат и военни униформи. Разделени на пет групи от по четирима спортисти те застанаха на постовете за стрелба с пистолет Зиг Зауер, картечен пистолет МР5, снайпер, автомат Калашников и картечница. Подпомагани от инструкторите те изпробваха стрелковите си умения. Част от тях успяха да поразят целите точно. Стрелбата им бе съпроводена с много емоции и коментари.\r\nВаня НИКОЛОВА", "date": "2018.04.28", "title": "Пазарджик: Отборът на ЦСКА-София участва в тренировка по стрелба на полигона в село Црънча"}
{"url": "http://www.focus-news.net/news/2018/04/28/2516190/anadolu-agency-golemi-ochakvaniya-za-vizitata-na-redzhep-tayip-erdogan-v-uzbekistan.html", "text": "Посланикът на Узбекистан в Турция Алишер Агзамходжаев, заяви че има големи очаквания за визитата на турския президент Реджеп Тайип Ердоган в страната му, предава Anadolu Agency.\r\nЕрдоган ще направи тридневно посещение в централноазиатската държава, започвайки на 29 април. Очаква се той да обсъди двустранните икономически и политически отношения с президента на Узбекистан Шавкат Мирзийоев.\r\n„Двадесет споразумения се очаква да се подпишат между лидерите на двете страни“, заяви Агзамходжаев пред „Anadolu Agency“. Йонислав Дочев", "date": "2018.04.28", "title": "Anadolu Agency: Големи очаквания за визитата на Реджеп Тайип Ердоган в Узбекистан"}
{"url": "http://www.focus-news.net/news/2018/04/28/2516147/tass-mevlyut-chavushoglu-obvini-sasht-v-podkrepa-na-kyurdskite-otryadi-za-narodna-samootbrana.html", "text": "Външният министър на Турция Мевлют Чавушоглу обвини САЩ, че подкрепя кюрдските „Отряди за народна самоотбрана“ (ОНС) и сирийската кюрдска партия „Демократичен съюз“, които Анкара смята за терористични организации, предава ТАСС.\r\n„Днес, САЩ подкрепя терористични организации и това трябва да спре. За съжаление ОНС и Демократическия съюз контролират десет процента от сирийската територия и това представлява огромна заплаха за нашата национална сигурност в Африн, Манбидж и други гранични области. Затова тези терористични организации трябва да напуснат Сирия“ заяви Чавушоглу по време на пресконференция след разговорите си с външните министри на Русия и Иран Сергей Лавров и Мохамад Джавад Зариф.\r\n„През 2016 година САЩ обещаха, че тези терористични организации ще напуснат Сирия. Искаме американците да спазят обещанието си и да подпомогнат връщането на тези територии на цивилните граждани, които ги обитават“, допълни турският външен министър. Йонислав Дочев", "date": "2018.04.28", "title": "ТАСС: Мевлют Чавушоглу обвини САЩ в подкрепа на кюрдските отряди за народна самоотбрана"}
{"url": "http://www.focus-news.net/news/2018/04/28/2516189/balgariya-e-gotova-za-kandidatstvane-v-organizatsiyata-za-ikonomichesko-satrudnichestvo-i-razvitie-obzor.html", "text": "България е готова за кандидатстване в Организацията за икономическо сътрудничество и развитие (ОИСР). Около тази теза се обединиха при срещата си президентът Румен Радев и генералният секретар на ОИСР Анхел Гурия. Toва е втората среща на двамата за последните четири месеца, след посещението на българския държавен глава в Париж в края на миналата година.\r\nПрезидентът Радев посочи, че България трябва да получи точна дата за присъединяване към ОИСР и тя трябва да бъде в най-обозримо бъдеще. „Членството в тази престижна организация е важен приоритет за страната ни – това ще допринесе за повишаване на жизнения стандарт и икономиката. България не само полага усилия за по-добро сътрудничество между ЕС и ОИСР, но има и съществен принос за стабилизацията на региона на Западните Балкани и за утвърждаване на ценностите и принципите на ОИСР в Черноморския регион. Затова съм убеден, че получаването на покана за преговори за членство е важно и има своите регионални измерения, защото тя ще бъде сигнал за другите държави, че това е пътят, който трябва да се следва, и ще има голяма добавена стойност за Югоизточна Европа“, каза още държавният глава и посочи, че въпреки че все още е не член на организацията, България вече прилага нейните стандарти. \r\nОт своя страна, Гурия посочи, че ОИСР подкрепя готовността на България да се реформира и за организацията е чест да получи искането ѝ за кандидатстване. „България вече е член на семейството на OИСР, защото в рамките на ОИСР страната участва в 10 различни нейни инструмента. Така че въпросът дали вие сте втори или трети братовчед не е толкова важен, защото връзките стават все по-тесни“, каза още той и посочи, че организацията продължава добрата си работа с България по теми като образование, здравеопазване, научно-изследователска дейност, защита на конкуренцията и др. Гурия уточни, че процедурата започва с формално кандидатстване на България, след което се провеждат серия от обсъждания от членовете и те трябва да вземат решение, след като постигнат съгласие по между си.\r\nПо-рано през деня министър-председателят Бойко Борисов също проведе среща с генералния секретар на ОИСР. Гурия приветства приемането от кабинета на пътна карта, в която са заложени дейности за ускоряване на подготовката за присъединяване към организацията. Премиерът Борисов подчерта консенсуса в България по отношение на членството на страната ни в ОИСР. Той посочи, че то се подкрепя както от основните политически сили, така и от работодателските и синдикалните организации. Министър-председателят информира за създадения постоянно действащ междуведомствен механизъм за координация на действията по присъединяването.„Фокус“ припомня: Организацията за икономическо сътрудничество и развитие (ОИСР) е международна икономическа организация на развитите държави с цел сътрудничество за намиране на решения на общите проблеми в икономическата и социалната сфера и в областта на околната среда. Тя създадена през 1961 г. в Париж, като от 2006 г. е оглавявана от Хосе Анхел Гуриа. Днес ОИСР включва 35 държави, от които 22 са от ЕС. Единствените страни от ЕС, които все още са извън организацията, са България, Румъния, Хърватия, Кипър и Малта. България кандидатства за членство в ОИСР от 2007 г.\r\nЦветилена СИМЕОНОВА", "date": "2018.04.28", "title": "България е готова за кандидатстване в Организацията за икономическо сътрудничество и развитие (ОБЗОР)"}
{"url": "http://www.focus-news.net/news/2018/04/28/2516192/afp-dzhihadisti-ubivat-poveche-ot-30-tuaregi-v-mali.html", "text": "Джихадисти убиват повече от 30 туареги в Мали, предава AFP.\r\nПлеменни лидери казват, че клането е станало в петък , един ден след като стрелци на мотори са убили 12 души в същия район  в североизточната част на страната.\r\n„Загинали са 43 души за два дни, всички са цивилни от едно и също племе“, заявява племенен лидер за агенцията\r\n„Нашите бойци разрушават базите им и ги прогонват от тези места. Те нападат невинни цивилни“, добавя той. Според него нападенията са за отмъщение заради атаките, които туарегите извършват срещу джихадистите.   Юлиян Марков", "date": "2018.04.28", "title": "AFP:  Джихадисти убиват повече от 30 туареги в Мали"}
{"url": "http://www.focus-news.net/news/2018/04/28/2516195/simona-spasova-dt-nikola-vaptsarov-blagoevgrad-prez-sledvashtiya-mesets-predstoi-premierata-na-piesata-printsesa-turandot.html", "text": "През следващия месец предстои премиерата на пиесата „Принцеса Турандот“ по Карл Гоци. Това каза за Радио „Фокус“ – Пирин Симона Спасова, експерт „Връзки с обществеността“ към Драматичен театър „Никола Вапцаров“ – Благоевград. По думите ѝ това е една от изненадите, които подготвя културната институция за жителите и гостите на Благоевград. „Постановка ще бъде дело на главният режисьор на театъра Маргарита Мачева“, обясни тя и допълни, че Маргарита Мачева вече е позната на благоевградски зрител с представленията „Вампир“ и „В полите на Витоша“. „Предпремиерата ще бъде на 10 май, каня всеки който желае да заповяда“, каза още тя. Симона Спасова отбеляза, че изминалите представления са преминали със засилен зрителски интерес.  „Продължаваме да играем френската комедия „Световъртеж“, която все още провокира интереса на публиката“, подчерта експертът. По думите ѝ засилен интерес е имало и към премиерната постановка „Моята безгранична любов“. Тя изрази надежда и за в бъдеще да се запази интереса към представленията, които подготвя Драматичен театър „Никола Вапцаров“ – Благоевград.\r\nКристина МИТКОВА", "date": "2018.04.28", "title": "Симона Спасова, ДТ „Никола Вапцаров“- Благоевград: През следващия месец предстои премиерата на пиесата „Принцеса Турандот“"}
{"url": "http://www.focus-news.net/news/2018/04/28/2516193/plovdiv-kragla-masa-za-dialoga-mezhdu-institutsiite-i-grazhdanite-s-uvrezhdaniya-shte-se-provede-na-30-april.html", "text": "Кръгла маса на тема „Институциите в “диалог” с граждани с увреждания” ще се проведе в Пловдив на 30 април. Това съобщиха за Радио „Фокус“ – Пловдив организаторите от катедра „Етнология“ към Философско-историческия факултет на Пловдивския университет  „Паисий Хилендарски”. Събитието ще започне в 11.00 часа в зала „Компас“ на университета. Форумът ще повдигне дискусия относно достъпността и ролята на сетивата и сензорността във взаимодействието между институции и граждани със затруднения. Във фокуса на кръглата маса ще бъдат политиките, които се прилагат спрямо хора със зрителни затруднения и начините, по които сетивата могат да присъстват при работата с хора със зрителни затруднения. Една от важните цели на кръглата маса ще бъде обсъждане и формулиране на решения и предложения по темата. Ще бъдат представени за обсъждане различни артефакти, част от бъдеща сензорна изложба-инсталация, и добри примери за преодоляване на достъпността до градска среда на хора със затруднения.\r\nУчастници в кръглата маса ще бъдат експерти по културно наследство, експерти от Национален център за рехабилитация на слепи – Пловдив, представители на институции като ОИ „Старинен Пловдив“, Дирекция „Социално подпомагане“, представители на неправителствени организации, студенти и докторанти, граждани със затруднения и други.\r\nКръглата маса е част от първи по рода си в България научно-изследователски проект на млади учени „Сензорна етнография на града“ с международно партньорство. Проектът изследва как сетивата и сензорността се използват в отношенията между институциите и хората със затруднения.\r\nТони МИХАЙЛОВ", "date": "2018.04.28", "title": "Пловдив: Кръгла маса за диалога между институциите и гражданите с увреждания ще се проведе на 30 април"}
{"url": "http://www.focus-news.net/news/2018/04/28/2516197/veliko-tarnovo-treto-myasto-specheli-otborat-na-grada-v-natsionalnoto-sastezanie-na-dobrovoltsite-ot-detskite-politseyski-upravleniya.html", "text": "Отборът на СУ „Вела Благоева“ –Велико Търново представи достойно областта в Националното състезание с доброволци от Детските полицейски управления в страната. Това съобщиха от Областната дирекция на МВР – Велико Търново. Децата се класираха на 3 място в надпреварата. Тя се проведе на 26 април в Национална спортна академия „Васил Левски“ в София. Участие в нея взеха общо 23 отбора от областните дирекции на МВР в цялата страна. Децата се състезаваха в три направления – „Полицейска лична защита“, „Безопасност на движение по пътищата“ и „Оказване на първа долекарска помощ“. Отборът на Велико Търново се класира на второ място в дисциплината „Полицейска лична защита“, на трето място по „Оказване на долекарска помощ“ и трето място в генералното класиране. Децата от СУ „Вела Благоева“ си извоюваха правото да представят областта на националното състезание, след като победиха опонентите си и се класираха първи на Областното състезание с доброволците от Детските полицейски управления към ОДМВР – Велико Търново, което се проведе на 27 март в СУ „Вичо Грънчаров“ в Горна Оряховица. Постигнатите резултати са плод на отличната екипна работа на служителите на ОДМВР – Велико Търново и партньорите им от Областната дирекция на БЧК и  ръководството на СУ „Вела Благоева“.", "date": "2018.04.28", "title": "Велико Търново: Трето място спечели отборът на града в Националното състезание на доброволците от Детските полицейски управления"}
{"url": "http://www.focus-news.net/news/2018/04/28/2516196/reuters-dmitriy-medvedev-podkrepya-kriminaliziraneto-na-spazvaneto-na-antiruskite-sanktsii-ot-ruski-grazhdani.html", "text": "Дмитрий Медведев подкрепя  криминализирането  на спазването на  антируските санкции от руски граждани в интервю пред телевизионния канал Россия 1, цитиран от Reuters.\r\nПопитан за предложението от долната камара на руския парламент да се криминализара  спазването на антируските санкции, наложени от САЩ от руски граждани, Медведев заявява, че санкциите са предназначени да разрушат руската социално-политическа система и да навредят на икономиката и на отделните граждани.\r\n„След като е така, значи прилагането на тези санкции от граждани на нашата страна трябва да бъде престъпление. Никой не трябва да има правото да спазва тези американски санкции под страх от административна или наказателна отговорност“, казва руският премиер. Юлиян Марков", "date": "2018.04.28", "title": "Reuters: Дмитрий Медведев подкрепя  криминализирането  на спазването на  антируските санкции от руски граждани"}
{"url": "http://www.focus-news.net/news/2018/04/28/2516199/cnn-pone-shest-dushi-sa-ubiti-pri-atentat-s-kola-bomba-v-afganistan.html", "text": "Поне шест души са убити при атентат с кола-бомба в Афганистан, предава американския телевизионен канал CNN.\r\nАтентатът е осъществен в южната афганистанска провинция Хелманд, като при експлозията са загинали двама афганистански войници и четирима цивилни. Колата се е взривила пред база на Афганистанската национална армия в окръг Надали.\r\nНикой засега не е поел отговорност за нападението. Юлиян Марков", "date": "2018.04.28", "title": "CNN: Поне шест души са убити при атентат с кола-бомба в Афганистан"}
{"url": "http://www.focus-news.net/news/2018/04/28/2516201/afp-desetki-hilyadi-protestirat-sreshtu-opravdavaneto-na-uchastnitsi-v-grupovo-iznasilvane.html", "text": "Десетки хиляди протестират срещу оправдаването на участници в групово изнасилване в испанския град Памплона , предава AFP.\r\nДемонстранти изпълват улиците на страната след като в четвъртък испански съд оправда за групово изнасилване петима мъже, нападнали и изнасилили 18-годишна жена от Памплона, като вместо това ги осъди по по-лекото обвинение за сексуално нападение.\r\nНа демонстрацията в Памплона са присъствали между 32 и 35 хиляди души, кото са скандирали „Не е сексуално посегателство, а изнасилване“.\r\nПравителството на управляващата Консервативна партия обявява, че обмисля законодателни промени, касаещи изнасилването. Юлиян Марков", "date": "2018.04.28", "title": "AFP: Десетки хиляди протестират срещу оправдаването на участници в групово изнасилване"}
{"url": "http://www.focus-news.net/news/2018/04/28/2516165/yeni-safak-redzhep-tayip-erdogan-zayavi-che-turtsiya-poema-po-nov-pat-s-preminavaneto-kam-prezidentska-sistema.html", "text": "Президентът на Турция Реджеп Тайип Ердоган възхвали предстоящите предсрочни избори като страхотна възможност за Турция, пише Yeni Safak.\r\n„Заедно, ще напишем запомнящата се история на 24 юни. Изправени сме пред нов път. Турция ще премине към нова административна система на 24 юни“, заяви Ердоган.\r\n„Няма да вземем само президентството, трябва да постигнем и непреодолимо мнозинство в парламента като Публичен Съюз“, добави той, визирайки коалицията между Партията на справедливостта и развитието (ПРС) и Партията на националистическото действие (ПНД).\r\nТурският президент заяви още, че Истанбул ще играе решаваща роля за изборите на 24 юни.\r\n„Истанбул е много важен за новата (административна) система. Както Истанбул расте, така ще го прави и Турция. 98 от 600-местния парламент ще бъдат избрани от Истанбул. Каквото каже Истанбул, Турция ще следва“, заяви Ердоган.\r\nСпоред новите промени, бройката на членове на парламента расте от 550 на 600, президентски и парламентарни избори ще се провеждат на всеки пет години, и президентът ще може да остане част от своята политическа партия. Постът на министър-председател се премахва. Йонислав Дочев", "date": "2018.04.28", "title": "Yeni Safak: Реджеп Тайип Ердоган заяви, че Турция поема по „нов път“ с преминаването към президентска система"}
{"url": "http://www.focus-news.net/news/2018/04/28/2516198/tass-moskva-e-prinudena-da-vavede-zabrana-za-vlizane-na-nay-vrazhdebno-nastroenite-litovski-grazhdani-v-rusiya.html", "text": "Москва е принудена да въведе забрана за влизане на най-враждебно настроените литовски граждани в Русия, предава TACC.\r\nРусия също така предупреждава, че списъкът остава отворен. Това се заявява в  съобщение на Министерство на външните работи на Руската федерация.\r\n„В отговор на приетия от Вилнюс аналог на американския  „Закон Магнитски‘ сме принудени да въведем забрана за влизане най-враждебно настроените граждани на Литва, в това число и на местни политици, депутати и политолози. Предупреждаваме, че „стоп-листата“ остава отворена и в случай на продължаващата линия на поведение от страна на Вилнюс в него във всеки момент могат да бъдат добавени нови имена“, се казва в съобщението. Юлиян Марков", "date": "2018.04.28", "title": "ТАСС: Москва е принудена да въведе забрана за влизане на най-враждебно настроените литовски граждани в Русия"}
{"url": "http://www.focus-news.net/news/2018/04/28/2516202/tass-poveche-ot-63-hilyadi-sa-se-zavarnali-v-domovete-si-v-iztochna-guta.html", "text": "Според информация на Центъра за умиротворяване на враждуващите страни в Дамаск към руското Министерство на отбраната повече от 63 хиляди са се завърнали в домовете си в Източна Гута, предава TACC.\r\n„Благодарение на всестранната поддръжка на руския Център по умиротворяване на враждуващите страни и правителството на Сирийската Арабска Република в своите домове от бежанските лагери са се завърнали  63 279 жители на Източна Гута“, съобщават от Центъра.\r\nРуските военни продължават работата по разминиране на жилищните домове и инфраструктурните обекти в град Дума и за последното денонощие са разминирани осем жилища и са обезвредени 12 взривоопасни предмета и четири самоделни взривни устройства. Юлиян Марков", "date": "2018.04.28", "title": "ТАСС: Повече от 63 хиляди са се завърнали в домовете си в Източна Гута"}
{"url": "http://www.focus-news.net/news/2018/04/28/2516151/reuters-opozitsionniyat-lider-v-armeniya-nikol-pashiyan-prizova-za-prodalzhavane-na-protestite.html", "text": "Опозиционният лидер в Армения Никол Пашиян призова в събота за продължаване на демонстрациите срещу управляващия елит в страната, съобщава агенция „Interfax“, цитирана от Reuters.\r\n„Всички протестни действия, действия на гражданското неподчинение, трябва да бъдат възобновени с пълна сила. Победата на хората трябва да бъде призната“, заяви Пашиян.\r\n„Не трябва да има насилие“, заяви той. Йонислав Дочев", "date": "2018.04.28", "title": "Reuters: Опозиционният лидер в Армения Никол Пашиян призова за продължаване на протестите"}
{"url": "http://www.focus-news.net/news/2018/04/28/2516200/tass-ministrite-na-vanshnite-raboti-na-rusiya-turtsiya-i-iran-se-dogovaryat-da-stimulirat-pregovorite-za-nova-siriyska-konstitutsiya.html", "text": "На срещата в Москва министрите на външните работи на Русия – Сергей Лавров, на Турция – Мевлют Чавушоглу и на Иран – Мохамад Джавад Зариф са провели преговори , в хода на които са обсъдили по-нататъшните съвместни стъпки по урегулирането на сирийската криза и са потвърдили общата цел- постигането на мир на територията на Сирийската Арабска Република в нейните съществуващи граници, предава TACC.\r\nЕдин от главните въпроси в процеса на преодоляване на разногласията в Сирия се явява Конституционния комитет, решение за чието създаване беше прието на срещата в Сочи. Сергей Лавров заявява, че в последно време се наблюдават опити от страна на западните страни, в частност на САЩ да попречат на началото на работата на Комитета.\r\nНа срещата страните са се договорили да активизират взаимодействието с ООН за скорошно начало на работата на Комитета. Юлиян Марков", "date": "2018.04.28", "title": "ТАСС: Министрите на външните работи на Русия, Турция и Иран се договарят да стимулират преговорите за нова сирийска конституция"}
{"url": "http://www.focus-news.net/news/2018/04/28/2516194/afp-upravlyavashtata-partiya-v-armeniya-nyama-da-nominira-kandidat-za-premier-na-stranata.html", "text": "Управляващата партия в Армения няма да номинира кандидат за премиер на страната, предава AFP.\r\n„Републиканската партия е решила да не номинира собствен кандидат“, заявява Едуард Шармазанов, заместник-председател на парламента и говорител на управляващата партия.\r\nПартията ще изчака докато бъдат номинирани останалите кандидати до 30 април и тогава ще реши кого да подкрепи.\r\nШармазанов е заявил по-рано, че той лично се съмнява, че Пашинян е подходящ за премиер.\t Юлиян Марков", "date": "2018.04.28", "title": "AFP: Управляващата партия в Армения няма да номинира кандидат за премиер на страната"}
