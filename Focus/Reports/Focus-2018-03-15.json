{"url": "http://www.focus-news.net/news/2018/03/15/2500012/yoakim-kalamaris-gratski-kompromis-s-imeto-na-makedoniya-shte-dade-istoricheski-bilet-na-albantsite-za-obsluzhvane-na-turskite-tseli.html", "text": "Гръцки компромис с името на Македония ще даде исторически билет на албанците за обслужване на турските цели. Това коментира в интервю за Радио „Фокус“ университетският преподавател доц. Йоаким Каламарис. Според него причина за конфликта с името не е конкретно Скопие, а тези, които стоят политически и силово зад Скопие. По думите му в момента има три мюсюлмански партии в македонската столица, които представляват албанските интереси. Но никой не знае дали тези партии в даден момент няма да се обединят „под общ флаг“, уточни Каламарис. Членството на Македония в НАТО няма да възпре завземането на Македония отвътре, продължи своите разсъждения доцентът. „В момента Гърция и Турция имат огромен конфликт. Двама гръцки войници са арестувани от 20 дни и са в турски затвор. Видяхте ли реакция от НАТО или от ЕС? Ако се абстрахираме от външната „подкрепа“, толкова по-будни граждани ще бъдем и в собствените си държави, и в съседните“, каза още Йоаким Каламарис. Той допълни, че ЕС не е в състояние да разсее напрежението по линията Македония-Гърция-Албания. „Историята припомня, че никога интересите на страните от Балканите не са се припокривали с интересите на Русия или Европа, когато те са били в едно политическо обединение. Средствата, които Общността дава за подобряване на инфраструктурата и на икономическия живот, са химера“, коментира Каламарис. Бъдещето на Балканите е свързано с тясното сътрудничество на православните страни от региона, добави доцентът.", "date": "2018.03.15", "title": "Йоаким Каламарис: Гръцки компромис с името на Македония ще даде исторически билет на албанците за обслужване на турските цели"}
{"url": "http://www.focus-news.net/news/2018/03/15/2500011/stara-zagora-predvizhdat-se-novi-initsiativi-za-chudomirovi-praznitsi-2018-v-kazanlak.html", "text": "Предвиждат се нови инициативи за Чудомирови празници 2018 в Казанлък. Това съобщи пред журналисти директорът на Литературно-художествен музей „Чудомир“ Добрина Матова, предаде кореспондент на Радио „Фокус“. Матова отбеляза, че за всички, които през годините са работили за каузата, е постижение фактът, че Чудомир вече е включен в програмите на средните училища. Тя поясни, че от тази учебна година той се изучава като художник в учебниците по изобразително изкуство, а от следващата 2018/2019 ще бъде включен в учебните програми по литература за 8 и 9 клас с четири разказа. \r\nДобрина Матова посочи акцентите в програмата на Чудомирови празници 2018, които ще бъдат открити по традиция на 25 март – рождения ден на Димитър Чорбаджийски – Чудомир, и ще продължат до 1 април. Тя обясни, че програмата включва конкурси, премиери на книги, концерти, театрални постановки, изложби, творчески работилници с различна насоченост. Освен традиционните прояви, организаторите предвиждат и нови инициативи. Сред тях са концерт и изложба под наслов „Завръщане“ с участието на студенти от висшите учебни заведения по изкуствата, родом от Казанлък.\r\nНационалното ученическо четене, чието начало бе поставено през 2018 година, в което взеха участие 93 училища от цялата страна и три училища от чужбина, през 2018 година ще бъде насочено към българските неделни училища, извън пределите на страната.\r\nЗа четвърта поредна година ще се проведе научна конференция, като тази година тя е под надслов „Чудомир с перо и художествена четка“. Конференцията ще се проведе на 30 март, като неин научен ръководител ще бъде проф. Пламен Шумков. Към момента участие във форума са заявили 13 участници от различни университети в страната и Българска академия на науките. Ще бъде издаден и вторият сборник с научни доклади на участниците в нея. \r\nВ програмата на „Комедийният хит на сезона“ в Чудомирови празници 2018 година са включени спектакли, които не са показвани до този момент в Казанлък. Пред казанлъшка публика ще бъде игран премиерният спектакъл на Театър 199, моноспектакълът на Захари Бахаров „Чамкория“ по романа на Милен Русков с режисьор Явор Гърдев. Във фестивала ще участва със свой спектакъл и Театър „Любомир Кабакчиев“, с който ще бъдат открити и празниците - „Аферата с мъртвите души“ по Гогол. Другите два спектакъла, които ще бъдат част от програмата на „Комедийният хит на сезона“ са на два провинциални театъра. Единият е спектакълът на Теди Москов в Русенския театър – „Редки тъпанари“, с участието на Мая Новоселска и други актьори, с които работи режисьорът. Комедията е направена от Теди Москов по част от сценарии на някои негови любими италиански филми. За почитателите на Николай Урумов в Казанлък е спектакълът на Плевенския театър „Женитба“ на Гогол. „Нашата голяма френска сватба“ на театър „Бонини“ с участието на Асен Блатечки, Герасим Георгиев – Геро и други ще бъде представен също в рамките на тазгодишните Чудомирови празници.\r\nВ Казанлък ще бъде игран спектакълът на Великотърновския музикален театър - оперетата „Графиня Марица“. „Вълшебникът от Оз“ на Държавен куклен театър Стара Загора ще бъде също част от театралния афиш на Чудомирови празници 2018г.\r\nСлавяна ГАЙДАРОВА", "date": "2018.03.15", "title": "Стара Загора: Предвиждат се нови инициативи за Чудомирови празници 2018 в Казанлък"}
{"url": "http://www.focus-news.net/news/2018/03/15/2500009/veliko-tarnovo-konkurs-posveten-na-vtorata-svetovna-voyna-obyavi-sredno-uchilishte-vela-blagoeva-v-grada.html", "text": "Конкурс, посветен на Втората световна война, обяви Средно училище „Вела Благоева“. Състезанието се организира съвместно от школото и Областния съвет на ветераните във войните в България, каза за Радио „Фокус“ – Велико Търново директорът на училището Ангел Янчев. Целта е активност на учениците и разширяване на техните знания по история. Поводът, а и името на конкурса, е 73-годишнината от участието на България във Втората световна война (1944-1945 година). „Участието на Българската армия в заключителната фаза на Втората световна война, през есента на 1944 и пролетта на 1945 година, е една от най-забележителните страници в българската военна история. Тъй като инициативата е съвместна, с колегите от Съюза на ветераните уточнихме и регламента на конкурса, и възрастовата група, към която той е насочен – учениците от 5-ти до 12-ти клас“, допълни директорът и подчерта, че в състезанието могат да участват и младежи от други училища  и градове.  Средношколците от СУ „Вела Благоева“ ще посетят Централния военен архив, където ще получат помощ от служителите, под ръководството на свои преподаватели. Формите за участие в конкурса са много разнородни – видео – филм, интервю с очевидци на събития, репортаж, есе, очерк, статия пътепис, стихотворение, реферат, рисунки. Крайният срок за изпращане на материалите е 25 април.\r\nЛуиза ТРАНЧЕВА", "date": "2018.03.15", "title": "Велико Търново: Конкурс, посветен на Втората световна война, обяви Средно училище „Вела Благоева“ в града"}
{"url": "http://www.focus-news.net/news/2018/03/15/2500006/plovdiv-dve-tela-sa-otkriti-v-apartament-v-kv-kyuchuk-parizh.html", "text": "Две тела са открити в апартамент в пловдивския квартал „Кючук Париж“. Това съобщиха за Агенция „Фокус“ от пресцентъра на МВР. Става въпрос за тежък криминален инцидент. Очаква се повече подробности да бъдат оповестени утре. \r\nМариела РУСЕВА", "date": "2018.03.15", "title": "Пловдив: Две тела са открити в апартамент в кв. „Кючук Париж“"}
{"url": "http://www.focus-news.net/news/2018/03/15/2500014/plovdiv-na-16-mart-zapochva-proletnoto-miene-na-grada.html", "text": "На 16 март започва пролетното миене на град Пловдив. Това съобщиха за Радио „Фокус“ – Пловдив от ОП „Чистота“ в града. Официалният старт на пролетното миене ще бъде даден от 11.00 часа утре пред спортна зала „Колодрума“. Миенето ще започва още в ранните часове на деня, за да не се пречи на трафика.\r\nОт ръководството на другото общинско предприятие, грижещо се за чистотата и поддържането на зелената система в Пловдив – „Градини и паркове“, съобщиха, че имат нужда от сезонни работници и градинари.\r\nТони МИХАЙЛОВ", "date": "2018.03.15", "title": "Пловдив: На 16 март започва пролетното миене на града"}
{"url": "http://www.focus-news.net/news/2018/03/15/2500037/reuters-sled-ruhvaneto-na-peshehoden-most-v-mayami-vlastite-potvardiha-smartta-na-mezhdu-shest-i-10-dushi.html", "text": "Между шест и 10 души са загинали при срутването на пешеходен мост в Маями, щата Флорида, предава Reuters, като уточнява, че съответната информация е потвърдена от американския сенатор Бил Нелсън пред местен телевизионен канал.\r\nОсем превозни средства са блокирани под развалините на рухналото съоръжение. Все още не е известно дали в тях има хора, но спасителните екипи продължават операцията си. Осем души са транспортирани в болница за оказване на медицинска помощ, допълни още сенаторът. Тереза Герова", "date": "2018.03.15", "title": "Reuters: След рухването на пешеходен мост в Маями – властите потвърдиха смъртта на между шест и 10 души"}
{"url": "http://www.focus-news.net/news/2018/03/15/2500016/veliko-tarnovo-s-50-000-dushi-e-namalyalo-naselenieto-na-oblastta-v-perioda-ot-2001-do-2016-godina.html", "text": "С 50 000 души е намаляло населението на Великотърновска област в периода от 2001 до 2016 година. Това каза във Велико Търново доц. Георги Бърдаров, преподавател в Геолого-географския факултет на СУ „Св. Климент Охридски“, предаде репортер на Радио „Фокус“ – Велико Търново. Той посочи, че въпреки това демографските показатели в областта за периода са сравнително положителни и отговарят на средните за страната. Естественият прираст на населението е минус 8‰. Раждаемостта е 8,8‰, което е приблизително колкото средната за страната. По думите на доц. Георги Бърдаров големият проблем както за областта, така и за цялата страна, е високата смъртност, която е 16,8‰. По думите му това е с около 4-5‰ повече от тази в развитите европейски държави. Той отчете сравнително висок коефициент на икономическа активност – 70,3%. Коефициентът на заетост на населението между 15 и 64 навършени години е 65%. По думите му коефициент на безработица в област Велико Търново, на фона на този в Северна България, е сравнително нисък и отговаря на средните стойности за страната – около 7,6%. „Да. Тези стойности са по-добри на фона на Северна България и горе долу са средни за страната, но трябва да имаме предвид ,че средните за страната са изключително негативни на фона на тези в Европа“, допълни доц. Бърдаров. Той посочи, че в най-депресивно отношение по отношение на демографията в областта са общините Елена, Златарица, Лясковец, Полски Тръмбеш и Стражица. Като позитивни той открои показателите по отношение на образователната структура на населеното във Великотърновска област. „Велико Търново е утвърден университетски център на България. Населението с висше образование в областта е 27,3%, което е над средното за страната. Населението с начално и основно образование е 14,3%“, посочи доц. Бърдаров. Той съобщи, че по отношение на етническата структура показателите за областта са съизмерими с тези за страната. 81,8% е българското населени, 6,1% е турско населени и 1,5% циганско. Най-висок процент турско население има в общините Стражица, Елена, Златарица и Сухиндол, а с най-висок процент циганско население са общините Полски Тръмбеш, Стражица и Елена.\r\nНадежда КРЪСТЕВА", "date": "2018.03.15", "title": "Велико Търново: С 50 000 души е намаляло населението на областта в периода от 2001 до 2016 година"}
{"url": "http://www.focus-news.net/news/2018/03/15/2500020/st-komisar-atanas-ilkov-za-otkritite-tela-v-plovdiv-mladi-hora-sa-tragediyata-e-golyama.html", "text": "Млади хора са, трагедията е голяма. Това каза за Радио „Фокус“-Пловдив Атанас Илков, директор на ОДМВР-Пловдив във връзка с откритите тела в апартамент в кв. \"Кючук Париж\". „Трагедията е голяма. Млади хора са. Имало е и детенце вътре“, заяви ст. комисар Илков. Той уточни, че полиция и прокуратура ще дадат брифинг утре в 11.00 часа. \r\nПо непотвърдена информация става въпрос за мъж и жена, семейство, като работната версия е убийство и последвало самоубийство. \r\nЦветана ТОНЧЕВА", "date": "2018.03.15", "title": "Ст. комисар Атанас Илков за откритите тела в Пловдив: Млади хора са, трагедията е голяма"}
{"url": "http://www.focus-news.net/news/2018/03/15/2500015/afp-novopostroen-peshehoden-most-v-mayami-se-sruti.html", "text": "Новопостроен пешеходен мост, минаващ над шестлентов път в Маями, се е срутил в четвъртък, заявиха от полицията, предава AFP. Започнала е операция по спасяването на хората и колите, попаднали под останките на моста, който е бил пуснат в употреба в събота, 10 март, и който е трябвало да свързва Международния университет във Флорида със студентски кампус, намиращ се наблизо. Проектът за поставянето на моста е дело на университета.: Цанко Цолов", "date": "2018.03.15", "title": "AFP: Новопостроен пешеходен мост в Маями се срути"}
{"url": "http://www.focus-news.net/news/2018/03/15/2500007/afp-vanshniyat-ministar-na-severna-koreya-pristigna-v-shvetsiya-s-tsel-pregovori.html", "text": "Външният министър на Северна Корея пристигна в Швеция с цел преговори в четвъртък, като посещението му ще продължи два дни, съобщава AFP, като се позовава на данни от свои репортери.\r\nМинистърът Ли Йон-хо е кацнал на летище „Арланда“ в Стокхолм, преди да бъде качен в дипломатически автомобил, без да дава изявления пред медиите. Първият дипломат на Пхенян ще проведе разговори със своя шведски колега Маргот Валстрьом, като медията отбелязва, че Швеция играе ролята на защитник на интересите на САЩ в Северна Корея. В официално съобщение на МВнР на Швеция се казва, че двамата дипломати ще обсъдят \"консулските отговорности на Швеция като защитник на интересите на САЩ, Австралия и Канада\" в Северна Корея, като освен това ще бъде засегната \"ситуацията около сигурността на Корейския полуостров\"Агенция „Фокус“ припомня:\r\nПо-рано шведският министър-председател заяви, че страната му е готова да изиграе ролята на домакин на срещата между Ким Чен-ун и Доналд Тръмп. Министър-председателят Щефан Льовен подчерта пред местни медии ролята на страната като „гарант“ за интересите на САЩ в Северна Корея, по силата на споразумение, което позволява на Вашингтон да използва шведското посолство в Пхенян за дипломатически цели. Според Льовен, фактът, че Швеция разполага с представителство в Северна Корея от 70-те години е „изградил връзка с Пхенян, в която те чувстват, че могат да ни се доверят“: Цанко Цолов", "date": "2018.03.15", "title": "AFP: Външният министър на Северна Корея пристигна в Швеция с цел преговори"}
{"url": "http://www.focus-news.net/news/2018/03/15/2500019/miami-herald-nay-malko-osem-dushi-sa-transportirani-v-bolnitsa-sled-srutvaneto-na-most-v-mayami.html", "text": "Най-малко осем души са транспортирани в болница след срутването на пешеходен мост в Маями по-рано в четвъртък, пише местното издание The Miami Herald. Според данни на вестника, тяхното състояние все още не може да се определи. По данни на местни телевизии няколко души са загинали при инцидента, но информацията все още не е потвърдена от полицията. : Цанко Цолов", "date": "2018.03.15", "title": "Miami Herald: Най-малко осем души са транспортирани в болница след срутването на мост в Маями"}
{"url": "http://www.focus-news.net/news/2018/03/15/2500017/gerb-vnasya-signal-v-prokuraturata-za-filchogeyt-v-provadiya-obzor.html", "text": "В Народното събрание от ПГ на ГЕРБ обявиха, че ще внесат сигнал до главния прокурор Сотир Цацаров заради неправомерни действия на кмета на Община Провадия Филчо Филев. Управляващите алармираха, че в общината действа „Филчогейт“, който е пример за това как управлява БСП в малките общини. Те цитираха два доклада на Агенцията за държавна финансова инспекция, според които кметът Филев е възложил обществен транспорт на частна фирма, без задължителна по закон обществена поръчка. Депутатът Александър Иванов посочи, че докладите констатират множество нарушения и неправомерно разплащане с държавни средства за неизвършени услуги. Експертът от ГЕРБ Антон Тодоров коментира: „Когато човек се запознае с докладите за меко казано безобразното управление на кмета от БСП Филчо Филев единственото, което го обхваща е ярост. А тя бива заменена от липса на справедливост, която в 34-те общини на БСП е видима“. Според докладите финансовите ревизори са засекли 7 индикатора за измами в Провадия, 39 нарушения, както и използване на схема за източване на пари с документи с невярно съдържание. На кмета Филчев са наложени 10 административни наказания, които след обжалване са признати за валидни. От ГЕРБ поясниха, че в сметките на общината има и фалшиви имена на хора, които не фигурират в регистрите на ГРАО. Антон Тодоров беше категоричен, че това не е последното изявление на ГЕРБ, защото гейтове има във всички 34 общини с кметове от БСП. Депутатът Павел Христов заяви, че кметът Филчо Филев е нанесъл на Община Провадия вреди за близо половин милион лева. Той посочи, че от ГЕРБ са се срещнали с граждани на Провадия, които са обезверени и искат ерата „Филчев“ да приключи. Управляващите изтъкнаха, че на „Филчогейт“ трябва да се сложи край- още на предстоящите местни избори.\r\nВ отговор от БСП опонираха, че Прокуратурата ще реши дали кметът Филчо Филев е извършил нарушения и не може компрометирани личности да дават оценки. „Явно на Антон Тодоров не му върви много предаването. Виждам, че идва в парламента да говори неща, известни от преди две години“, коментира зам.-председателят на ПГ на БСП Драгомир Стойнев. По думите му ГЕРБ не могат да се занимават с политика, затова подменят дневния ред на българите и правят скандали преди местния вот. „Проблемите са много, скандалите са много. Няма да изброявам скандалите като „Хасковогейт“, „суджукгейт“, това което се случи в Септември – арестуван кмет на ГЕРБ. ЧЕЗ е тема, в която управляващите имат пръст“, изтъкна депутатът.\r\nБиляна ИВАНОВА", "date": "2018.03.15", "title": "ГЕРБ внася сигнал в Прокуратурата за „Филчогейт“ в Провадия (ОБЗОР)"}
{"url": "http://www.focus-news.net/news/2018/03/15/2499705/vratsa-dvama-dushi-sa-zadarzhani-za-pritezhanie-na-nezakonni-moneti-i-predmeti-s-kulturno-istoricheska-stoynost.html", "text": "Двама души са задържани за притежание на незаконни монети и предмети с културно-историческа стойност. Това съобщиха от ОДМВР - Враца. На 14 март 2018 г., около 16.20 часа след оперативно-следствени действия в землището на село Горна Кремена са установени две лица, в които са намерени два металдетектора и лопати. При извършения личен обиск, са открити 4 монети с културно-историческа стойност. При извършения личен обиск на лицата, са открити метални върхове от стрели, метални гривни и метален пръстен, както и други метални части и предмети с културно-историческа стойност.  В РУ - Мездра са задържани лицата: В.Д. (на 50 г.) от с. Камено поле  и Ю.М. (на 50 г.) от гр. Враца. Образувано е досъдебно производство.", "date": "2018.03.15", "title": "Враца: Двама души са задържани за притежание на незаконни монети и предмети с културно-историческа стойност"}
{"url": "http://www.focus-news.net/news/2018/03/15/2500013/the-new-york-times-administratsiyata-na-donald-tramp-vavede-novi-sanktsii-sreshtu-rusiya.html", "text": "Администрацията на Доналд Тръмп обяви в четвъртък въвеждането на нови санкции срещу руски индивидуални лица и фирми, като това е най-мащабната стъпка предприета от Вашингтон, по времето в което Тръмп заема президентския пост, отбелязва американското издание The New York Times. \r\nСанкциите са обявени на фона на общата позиция по случа със Сергей Скрипал, с която излязоха Вашингтон, Берлин, Лондон и Париж, и в която четирите държави определиха нападението над бившия служител на Главното разузнавателно управление (ГРУ) като нарушение на международното право и обвиниха Русия за ролята ѝ в него. Това бе последвано от коментар на Тръмп, според който Москва е отговорна за случая – „Изглежда е така“, каза президентът пред репортери в Овалния офис. Изданието отбелязва, че президентът не е засегнал в изказването си новите санкции, за които министърът на финансите Стивън Мнучин заяви, че са предприети за да могат САЩ да „се изправят и противодействат на зловредната руска киберактивност, включително опита за намеса в американските избори, деструктивни кибератаки и прониквания във важни системи“. Според министъра, „конкретните санкции са част от по-широки действия за справяне с идващите от страна на Русия престъпни атаки“.\r\nПричината за мълчанието на Тръмп по въпроса, смята изданието, е неговата позиция, според която не е имало намеса на Русия на американските президентските избори от 2016 г., като държавният глава определи обвиненията, че Москва е повлияла на вота като „измислица“ и „фалшиви новини“. \r\nСанкциите, които са насочени срещу 19 физически и пет юридически лица, представляват забрана за пътуване в САЩ, замразяване на всички техни авоари в страната и забрани за американски бизнесмени и организации в осъществяване на търговски връзки с включените в списъка. Сред санкционирате са Федералната служба за сигурност (ФСБ) и Руското военно разузнаване, познато като ГРУ. : Цанко Цолов", "date": "2018.03.15", "title": "The New York Times: Администрацията на Доналд Тръмп въведе нови санкции срещу Русия"}
{"url": "http://www.focus-news.net/news/2018/03/15/2499613/al-jazeera-v-ungariya-osadiha-siriyski-bezhanets-na-sedem-godini-zatvor-za-nezakonno-vlizane-v-stranata.html", "text": "В Унгария осъдиха сирийски бежанец за „съучастие в акт на тероризъм\", предава телевизионният канал Al Jazeera.\r\nАхмед Н. бе признат за виновен за „незаконно влизане в Унгария в рамките на масово насилие“. Наказанието, което той ще трябва да изтърпи, е лишаване от свобода за срок от седем години. \r\nОбвиненията произтичат от инцидент на границата между Унгария и Сърбия през 2015 г., когато група лица, търсещи убежище, се опитаха да влязат на територията на европейската държава в близост до град Сегед, като хвърляха камъни срещу представителите на граничните сили. Тереза Герова", "date": "2018.03.15", "title": "Al Jazeera: В Унгария осъдиха сирийски бежанец на седем години затвор за незаконно влизане в страната"}
{"url": "http://www.focus-news.net/news/2018/03/15/2499765/pavel-hristov-gerb-kmetat-filcho-filev-e-nanesal-na-obshtina-provadiya-vredi-za-blizo-polovin-milion-leva.html", "text": "За годините, които управлява, кметът на Провадия Филчо Филев е съумял да произведе вреди за близо половин милион лева. Това каза на брифинг в Народното събрание депутатът от ГЕРБ Павел Христов, предаде репортер на Агенция „Фокус“. „Последният доклад констатира 39 нарушения, за които са съставени актове. Говори се за 7 индикатора за измама по Закона за държавната финансова инспекция“, заяви той. „Кметът на БСП умишлено вреди на общината и на съгражданите си. Срещайки се с жители на Община Провадия установихме, че те са тотално обезверени. Според тях е крайно време ерата „Филчев“ да приключи“, коментира Павел Христов. „Филевгейт“ е символ на управлението на БСП, те по този начин управляват общините“, посочи депутатът. „Това е ера, на която на предстоящите избори трябва да се сложи край“, каза още той.\r\nБиляна ИВАНОВА", "date": "2018.03.15", "title": "Павел Христов, ГЕРБ: Кметът Филчо Филев е нанесъл на Община Провадия вреди за близо половин милион лева"}
{"url": "http://www.focus-news.net/news/2018/03/15/2499572/pregled-na-osnovnite-temi-v-svetovniya-pechat-agentsiya-fokus.html", "text": "Американския сенатор от Републиканската партия (избран от Кентъки ) обяви в сряда, че ще няма да одобри номинациите на американския президент Доналд Тръмп за държавен секретар (Майк Помпео) и директор на Централното разузнавателно управление (ЦРУ) (Джина Хаспел), пише американското издание Washington Examiner.\r\nПол обеща: „Ще направя всичко по силите си, за да ги блокирам“ и излезе с резки критики спрямо Хаспел, за която каза, че е показала „изблик на радост“, когато заподозрян терорист е бил измъчван в едно от т.нар. „черни места“ по време на войната в Ирак.\r\nОсвен това сенаторът не одобрява и Помпео, който е и бивш директор на ЦРУ, защото подкрепя „промяна на режима“ в Иран и войната в Ирак.\r\nИзданието припомня, че Пол е гласувал срещу назначаването на Помпео като директор на разузнаването.\r\n*** Ново изследване показва, че през 2100 г. летният сезон в Източното Средиземноморие ще бъде с два месеца по-дълъг, което означава, че хората от региона ще се наслаждават на шестмесечно лято. Зимата пък ще бъде с продължителност от само два месеца. И всичко това благодарение на глобалното затопляне, пише американският вестник USA Today.\r\n„Нашето изследване показва, че промените в климата, на които всички сме свидетели днес, вероятно ще се засилят през следващите десетилетия\", заяви Асаф Хохман от Университета в Тел Авив, който ръководи изследването. То се основава на климатичните модели и според заключенията, съдържащи се в него,  очакваното увеличение на парниковите газове ще бъде основната причина за промените в сезоните. \r\nСтраните, които ще бъдат най-силно засегнати от продължителното лято, са Израел, Египет, Йордания, Сирия, Ливан и Южна Турция.\r\nПозовавайки се на проучването в Университета в Тел Авив, което бе публикувано в сряда, Хохман заяви, че „заключенията са обезпокоителни. Докато няма съществена промяна в сегашното поведение на човек, лятото се очаква да се увеличи с 25% до средата на века и с 49% до края му\".\r\n„Комбинацията от по-кратък дъждовен сезон и по-дълъг сух сезон може да предизвика сериозен проблем с водата в Израел и съседните страни\", предупреди ученият.\r\nИзследването е публикувано в рецензирания международен вестник за климатология, публикация на Кралското метеорологично дружество, поясняват от редакцията.\r\n***Турция изрази надежда, че „ще постигне същото съгласие“ с новия държавен секретар на САЩ Майк Помпео, заяви министърът на външните работи на Турция Мевлют Чавушоглу, като добави, че планираната двустранните преговори може да се забавят заради уволнението на Рекс Тилърсън, пише турското издание Hurryiet.\r\n„Срещата, която трябва да се проведе на 19 март, може да се забави след напускането на Тилърсън“, заяви в сряда Чавушоглу по време на обща пресконференция в Москва с руския си колега Сергей Лавров. „Нашите приятели във Вашингтон трябва да преценят дали срещата ще се проведе или не. Чакаме отговор от тях“, добави той.\r\n„Работата ни с Тилърсън продължаваше дори в моменти, когато нашите отношения бяха стигнали до критично ниво. Ние продължавахме нашата комуникация дори в най-тежките моменти. Това е, разбира се, решение на САЩ и ние трябва да работим с всеки министър на основата на разбирателство и взаимно уважение“, заяви още Чавушоглу.\r\nТурското издание коментира, че кадровите промени в Държавния департамент са дошли в момент на силно обтегнати турско-американски отношения. Тилърсън посети Анкара през февруари, с цел да оправи отношенията между двете страни чрез създаването на общ механизъм за разрешаване на различията в Сирия и в двустранните отношения.\r\nПървата среща между страните се проведе миналата седмица във Вашингтон, когато двете страни обсъдиха модел, който да бъде приложен в сирийския район Манбидж, припомня Hurryiet. Турция отдавна натиска САЩ да изтегли сирийските кюрдски формирования от този регион на изток от Ефрат.\r\nОт своя страна, премиерът на Турция Бинали Йълдъръм също се изказа по въпроса за оставката на Тилърсън, като подчерта, че отношенията между Анкара и Вашингтон „не зависят от отделни личности“.\r\n*** Председателят на Европейския съвет Туск призова в сряда президента на САЩ Доналд Тръмп за рестартиране на търговските преговорите за Трансантлатическо партньорство за търговия и инвестиции (ТТИП), отбелязва китайският вестник China Daily. \r\n„Неговото предложение (на Доналд Тръмп –бел. р.) за налагане на тарифи върху европейската стомана и алуминий е лош знак за трансатлантическите отношения. Позволете ми да бъда ясен: вместо да рискувате търговска война, трябва да се стремим към по- добро сътрудничество“, заяви Туск на пресконференция в Хелзинки. „Когато президентът каза, че не е щастлив поради многото бариери между ЕС и САЩ, мога да го разбера. Ние също не сме щастливи. Това е причината, поради която преди няколко години започнахме преговори със САЩ“, допълни полякът. Туск спомена спорните преговори за Трансатлантическото търговско и инвестиционно партньорство (ТТИП), които са били поставени на пауза след изборната победа на Тръмп през 2016 г. „Ние бихме желали да се върнем към тези преговори. Правете търговия, не война, господин президент“, призова Доналд Туск. \r\n***", "date": "2018.03.15", "title": "Преглед на основните теми в световния печат (Агенция „Фокус“)"}
{"url": "http://www.focus-news.net/news/2018/03/15/2499571/predstoyashti-sabitiya-v-stranata-za-15-mart-agentsiya-fokus.html", "text": "***\r\nОт 15.30 часа на „Дондуков 2“ президентът Румен Радев ще проведе среща със заместник-председателя на Европейската комисия, отговарящ за енергийния съюз, Марош Шефчович. \r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 14.15 часа в зала „Изток“ на Народното събрание ще се проведе среща на Комисията по енергетика и  Комисията по европейските въпроси и контрол на европейските фондове с Марош Шефчович, заместник-председател на Европейската комисия, отговарящ по въпросите на Енергийния съюз. \r\n***\r\nВ Резиденция „Бояна“ ще се проведе работно посещение на канцлера на Австрия Себастиан Курц в България. \r\n***\r\nОт 10.00 часа, в Хотел „Балкан“, министърът на енергетиката Теменужка Петкова ще открие конференцията „Ролята на неправителствените организации за подобряване на енергийната политика и нормативната база в областта на енергетиката – предизвикателства пред Югоизточна Европа“. След откриването на конференцията зам.-председателят на ЕК Марош Шефчович и министър Петкова ще направят кратки изявления. \r\n***\r\nОт 9.30 часа в заседателната зала в сградата на Висшия съдебен съвет, ул. Eкзарх Йосиф, № 12 ще се проведе заседание на Пленума на ВСС. \r\n***\r\nОт 10.00 часа ще се проведе 49-то заседание на Столичния общински съвет.\r\n***\r\nОт 09.20 часа Заместник-министърът на регионалното развитие и благоустройството Малина Крумова ще открие техническия семинар „Превантивно поддържане –  проектиране и технологии“, организиран от Българска браншова камара „Пътища“.\r\n***\r\nОт 09.30 часа, в зала „Опал“ на хотел „Рамада“ фондация \"За Нашите Деца\" организира конференция \"Визия за ранното детство в България\". Форумът е под патронажа на Омбудсмана на Република България Мая Манолова, която ще го открие.\r\n***\r\nОт 09.30 часа 11 състав на Софийски градски съд ще заседава по делото срещу Христо П., бивш управител на Фонд „Научни изследвания“, обвинен в умишлена безстопанственост. \r\n***\r\nОт 09.30 часа, IV състав на Специализирания наказателен съд ще се проведе съдебно заседание по делото срещу Христо А., обвинен в организиране и ръководене на организирана престъпна група. \r\n***\r\nОт 10.30 часа, Софийски градски съд ще заседава по делото срещу Сашо Т. – пътен полицай, обвинен във взимане на подкуп и сниман по време на проверка.  \r\n***\r\nОт 11.00 часа, в зала „Изток“ на Народното събрание Заместник – председателят на НС и лидер на партия ВОЛЯ Веселин Марешки, заедно с депутатите от ПГ на ВОЛЯ,  ще се срещне с членове на  Професионалния синдикат на българските артисти и БСДП. \r\n***\r\nОт 11.00 часа в Националния пресклуб на БТА ще се проведе пресконференция на тема „Да заспиш зад волана – сънливостта като симптом на обструктивна сънна апнея и други нарушения на съня“. \r\n***\r\nОт 12.00 ч. ръководството на Българския зъболекарски съюз (БЗС) ще проведе пресконференция в БТА за отбелязване на Световния ден на оралното здраве – 20-ти март.\r\n***\r\nОт 13.00 часа в Националния пресклуб на БТА ще се проведе пресконференция на Любослав Пенев, Николай Илиев, адвокат Емилия Живкова и Атанас Стоилов. Обявената тема е: „Истината за манипулирания вот на VIII-мия конгрес на БФС и ролята на министъра на спорта”. \r\n***\r\nОт 13.30 часа, в сградата на Министерство на правосъдието ще се проведе пресконференция на тема  „Надграждане на Търговския регистър за интеграция с платформата за обмен на данни между Търговските регистри в ЕС, вграждане на регистъра на юридическите лица с нестопанска цел, интеграция с имотния регистър, единна входна точка и прехвърляне на централния регистър на особените залози”.\r\n***\r\nОт 17.00 часа Изложбена зала „Архиви“ на Държавна агенция „Архиви“ ще бъде открита документалната изложба „1943: Преследване и защита. Съдбата на българските евреи“.\r\n***\r\nОт 18.00 часа, пред Министерски съвет граждани ще се съберат на протест срещу промяната в Плана за Управление на Национален парк „Пирин“. Протестът е организиран в социалните мрежи. \r\n***\r\nОт 18.00 часа в галерия „София“ на Столична библиотека ще бъде открита документалната изложба „Непознатият Райко Алексиев“, посветена на 125-годишнината от неговото рождение. \r\n***\r\nОт 18.00 часа в столичния старинен храм „Св. София“ ще се проведе концерт на Софийския свещенически хор с диригент Негово високоблагоговейнство иконом Кирил Попов. \r\n***\r\nОт 11:00 часа, в конферентната зала Grand Hall на Фламинго Гранд Хотел енд СПА, Албена, ще се проведе тържествена церемония по връчването на  ордена за офицерско звание на Академичните палми на Република Франция.\r\n***\r\nОт 10.30 часа в Зала „Изкуство” на Регионална библиотека „Димитър Талев“ – Благоевград ще се състои среща – разговор  по повод 140 години от Освобождението на България от османско иго и националния празник на България  –  3 март. \r\n***\r\nОт 14.00 часа в заседателната зала на Ректората на ЮЗУ „Неофит Рилски“ ще се проведе работилница за боядисване на великденски яйца. \r\n***\r\nНа голямата сцена в Драматичен Театър „Никола Вапцаров” жителите и гостите на Благоевград ще могат да гледат премиера на постановката „Приказки от стари времена„ от Р.Киплинг. \r\n***\r\nОт 19.00 часа в Драматичен Театър „Никола Вапцаров”, на камерната сцена ще бъде представен моноспектакълът „Демонът на средната възраст”. \r\n***\r\nОт 16.00 ч. в Историческият музей Ботевград ще се проведе награждаването на участниците във вторият етап от инициативата Ботевград – първият уикиград в България. \r\n***\r\nОт 11.00 часа, в дома на писателя (ул. „Вола“ 1) ще се проведе пресконференция по повод Националния конкурс „Христо Фотев“. \r\n***\r\nОт 16.30 до 18.00 часа, в централата на партията на ул. „Конт Андрованти“ 5, Общинският съветник от ГЕРБ-Бургас Стефан Колев ще има приемен ден. \r\n***\r\nОт 19.00 часа в Общинско кино \"АБ\" в сградата на ДТ \"Адриана Будевска\" – Бургас с филма на режисьора Рубен Йостлунд \"Квадратът\" ще бъде открито тазгодишното 16-то издание на кинофестивала \"София филм фест на брега\". \r\n***\r\nОт 10.00 часа, в зала 1-446 на Икономически университет – Варна, Държавната агенция за метрологичен и технически надзор, съвместно с Центъра за качество на стоките и потребителска защита към Икономически университет – Варна и Комисията за защита на потребителите, организира кръгла маса на тема „Качество на стоките и защита на потребителите“ във Варна. \r\n***\r\nОт 15:30 часа командирът на френските Военноморски сили в Средиземноморската зона вицеадмирал Шарл-Анри дьо Ше ще бъде посрещнат с военен ритуал пред Адмиралтейството от командира на ВМС контраадмирал Митко Петев. След края на разговорите в Щаба на ВМС, двамата ще направят изявления за медиите.\r\n*** \r\nОт 11.00 часа в пресклуба на БТА ще се състои пресконференция на общинските съветници от БСП и група граждани на тема \"Проблеми и реализация на водния проект в старата част на Велико Търново\". \r\n*** \r\nОт 15.00 часа в зала 314 на Областна администрация - Велико Търново ще се проведе среща – дискусия в сферата на демографските и социалните проблеми. Събитието ще бъде открито от заместник – министъра на труда и социалната политика Султанка Петрова и областния управител проф. д-р Любомира Попова. \r\n*** \r\nОт 14.00 часа в Младежки дом ще се проведе лекция на тема „Колко тежи /не/ щастието?” - запознаване с опасностите от хранителни разстройства при тийнейджърите. Съорганизатор е РЗИ - Велико Търново.\r\n*** \r\nОт 18.30 часа в НЧ \"Напредък 1869\" Театрална къща „Фери Арт“ - София, представя постановката „Операция“ по Иво Сиромахов. С участието на Мариан Бачев, Орлин Горанов, Тони Минасян, Жанет Иванова, Добрина Гецова. \r\n***\r\nОт 11.00 часа в Пресклуба на БТА – Велико Търново ще се проведе пресконференция на общински съветници от БСП и група граждани на тема „Проблеми и реализация на водния проект в старата част на Велико Търново. \r\n***\r\nОт 14:45 ч., на стадион \"Георги Бенковски\" - Видин, кметът на Община Видин Огнян Ценков ще присъства на откритата тренировка на децата от спортното училище за социална интеграция на Фондация \"Реал Мадрид\" съвместно със пристигналия испански треньор.\r\n***\r\nОт 12.00 часа, пред сградата на РЗИ-Добрич ще се проведе мирен протест на открито от служители на Регионална здравна инспекция-Добрич, които настояват за справедливо заплащане на труда в системата. \r\n***\r\nОт 09.30 часа в хотел „Стримон” ще се проведе заседание на Регионалния съвет за развитие на Югозападен региона. В него ще участва и заместник-министърът на регионалното развитие и благоустройството Деница Николова. \r\n***\r\nОт 10.00 часа в заседателната зала на Община Кюстендил ще се проведе месечно съвещание на кметовете и кметските наместници на населените места. \r\n***\r\nОт 12.00 часа, служители на РЗИ-Пазарджик ще излязат на протест заради ниските заплати. \r\n***\r\nВ 09.30 часа в зала 1 на Апелативния съд ще се проведе заседание по делото срещу Христо Т., обвинен, че при управление на подвижен железопътен състав е нарушил правилата за движение, в резултат на което причинил по непредпазливост смърт на едно лице и телесни повреди на четири лица. \r\n***\r\nВ 10.00 часа в зала 1 на Районния съд ще се проведе заседание по делото срещу Соня М., обвинена в причиняване на имотна вреда в особено големи размери – 660 050 лв.\r\n***\r\nВ 10.00 часа в зала 12 на Районния съд ще се проведе заседание по делото срещу Пенка П. и Петя В., обвинени, че в съучастие са присвоили чужди пари от фирмата, която са представлявали. \r\n***\r\nОт 10.30 часа в Художествена галерия \"Проф. Илия Петров\" ще се състои отчетът на ОДМВР-Разград.\r\n***\r\nОт 12:30 ч., във фоайето на „Доходно здание“, ще се проведе пресконференция във връзка с МФ \"Мартенски музикални дни\" с участието на Емил Табаков, Минчо Минчев, Робърт Коен.\r\n*** \r\nВ 8.00 часа министърът на регионалното развитие и благоустройството Николай Нанков ще инспектира на място срутището в района на с. Тикале, което възпрепятства движението по път ІІ-86 Смолян - Мадан. \r\n***\r\nОт 11.00 часа в зала на Областната администрация на Стара Загора областният управител Гергана Микова ще даде пресконференция. \r\n***\r\nОколо 15.10 часа в РУ-Шумен ще се проведе брифинг след годишния отчет- анализ на ОДМВР- Шумен. На него ще присъстват директорът на ГДНП гл. комисар Христо Терзийски и ст. комисар Стефан Джолев, зам.-директор на ГДБОП.", "date": "2018.03.15", "title": "Предстоящи събития в страната за 15 март (Агенция „Фокус“)"}
{"url": "http://www.focus-news.net/news/2018/03/15/2499573/sta-miro-tserar-podava-ostavka-kato-ministar-predsedatel-na-sloveniya.html", "text": "Миро Церар обяви, че ще подаде оставка от поста министър-председател на Словения, предава държавната информационна агенция STA, като отбелязва, че само след месец изтича мандатът на правителството в Любляна.\r\nОставката на Церар е вследствие на решението на Върховния съд да анулира резултатите от референдума от септември 2017 г. за железопътния проект „Копер-Дивача\", стъпка, която Церър описа като „последната капка\".  Тереза Герова", "date": "2018.03.15", "title": "STA: Миро Церар подава оставка като министър-председател на Словения"}
{"url": "http://www.focus-news.net/news/2018/03/15/2499737/veselin-zahariev-inerkom-za-komisiyata-v-parlamenta-razbrahme-ot-mediite-nyamame-informatsiya-kak-mozhe-da-se-otrazi-na-sdelkata-za-chez.html", "text": "Вчера от медиите разбрахме, че е сформирана парламентарна комисия за сделката за ЧЕЗ. Все още нямаме никаква информация това под каква форма би могло да се отрази. Това каза Веселин Захариев от фирмата купувач на ЧЕЗ - „Инерком“, преди откриването на конференцията „Ролята на неправителствените организации за подобряване на енергийната политика и нормативната база в областта на енергетиката- предизвикателства пред Югоизточна Европа“, предаде репортер на Агенция „Фокус“. „Продължаваме да водим разговори с банките. Работим по това каква ще бъде структурата, какво ще бъде финансирането, какви ще бъдат следващите стъпки и какви документи се предоставят“, заяви той. „Все още не сме реагирали на комисията и те не са реагирали спрямо нас“, коментира Веселин Захариев. „Темата все още е отворена. Ще има новини по нея, в една или друга посока“, изтъкна той. „Ако ЧЕЗ каже не - държавата не може да влезе в сделката, дори ние да кажем да, самият договор не може да бъде развален едностранно. Единственият начин е да действаме в унисон, заедно“, уточни Веселин Захариев. „Повече от това не мога да коментирам, очакваме тяхната позиция. Ние работим по нашата позиция. След това ще седнем заедно да видим какви са двете позиции“, допълни той. „Казусът е изключително комплексен. Дори да се вземе решение в посока държавата да влезе в сделката поне до този момент не е ясно под каква структура и как ще участва. Тези детайли тепърва ще се дискутират“, каза още Веселин Захариев.", "date": "2018.03.15", "title": "Веселин Захариев, „Инерком“: За комисията в парламента разбрахме от медиите, нямаме информация как може да се отрази на сделката за ЧЕЗ"}
{"url": "http://www.focus-news.net/news/2018/03/15/2499579/ekathimerini-es-shte-predostavi-na-turtsiya-poveche-sredstva-za-razshiryavane-na-sdelkata-za-migranti.html", "text": "Независимо от засилването на напрежението между Брюксел и Анкара - наскоро изострено от все по-агресивната позиция на Турция към Гърция и Кипър - Европейската комисия ще одобри допълнителни три милиарда евро за финансиране на сирийски бежанци, живеещи в Турция, пише гръцкото електронно издание Ekathimerini.\r\nСредствата ще разширят споразумението на Европейския съюз с Турция за спиране на потока на търсещите убежище в държавите от Общността за още две години - до 2019 г. след свиване на 97% през 2016 г. в сравнение с предходната година, когато започна миграционната криза.\r\n„От подпомагането на децата да посещават училище, за даване на достъп на уязвимите семейства до основни услуги, хуманитарната помощ на ЕС за бежанците в Турция даде осезаеми резултати\", подчерта европейският комисар по хуманитарната помощ Христос Стиляниди, като допълни, че от първия пакет от три милиарда евро, отпуснат през 2016 г., 1.2 милиона бежанци са се възползвали от хуманитарната подкрепа на ЕС.\r\nТурция вече е приела 3,5 милиона бежанци от Сирия и средствата от Европейската комисия са използвани за финансиране на агенциите, които им помагат, главно Международната организация по миграция (МОМ)и Върховния комисариат на ООН за бежанците (ВКБООН), поясни европейският комисар по миграцията Димитрис Аврамопулос.\r\nТой добави, че срещата на високо равнище между ЕС и Турция, насрочена за 26 март в българския град Варна, се очаква да „изясни много аспекти на сътрудничеството между ЕС и Турция\". В интерес както на Брюксел, така и на Анкара е споразумението за бежанците да бъде продължено, увери Аврамопулос. Тереза Герова", "date": "2018.03.15", "title": "Ekathimerini: ЕС ще предостави на Турция повече средства за разширяване на сделката за мигранти"}
{"url": "http://www.focus-news.net/news/2018/03/15/2499580/cnn-iztrebitel-na-vms-na-sasht-se-razbi-vav-florida.html", "text": "Изтребител F-18 на Военноморските сили на САЩ се разби в крайбрежните райони на щата Флорида, в близост до Кий Уест, предава телевизионният канал CNN.\r\nСъответната информация бе потвърдена от командира от ВМС Майк Кафка, който поясни, че инцидентът се е случил в следобедните часове на сряда (местно време). Двамата мъже, управлявали машината, са катапултирали, но съдбата им остава неизвестна. В ход е операция по издирването им. \r\nДруги подробности не се съобщават към момента.. Тереза Герова", "date": "2018.03.15", "title": "CNN: Изтребител на ВМС на САЩ се разби във Флорида"}
{"url": "http://www.focus-news.net/news/2018/03/15/2499578/makfaks-makedoniya-sled-glasuvaneto-na-zakona-za-upotrebata-na-ezitsite-v-sotsialnite-mrezhi-be-initsiirana-petitsiya-sreshtu-nego.html", "text": "След като в Събранието на Република Македония бе приет Законът за употребата на езиците, в социалните мрежи бе инициирана петиция срещу него, която към 20.30 часа (местно време) е подписана от над четири хиляди граждани на югозападната ни съседка, предава информационната агенция „Макфакс“.\r\n„Днес имаме явно нарушение на Конституцията. Днес СДСМ и Заев погазиха волята на гражданите. Никой няма да живее по-добре от това решение. Само защото двете страни са се споразумели, те са гласували противоконституционен и вредоносен закон. Такава стъпка е удар за съвместно съществуване, някой съзнателно ни бута в сценарий, в който залогът е Македония\".\r\n\"Помогнете на Конституционния съд да разбере, че мнозинството от македонците и албанците са против този закон. Споделете и изпратете на приятели, за да сме колкото се може повече, когато тази петиция бъде изпратена до Конституционния съд\", се казва в петицията инициирана от „Съжителство в Македония\".  Тереза Герова", "date": "2018.03.15", "title": "„Макфакс“ (Македония): След гласуването на Закона за употребата на езиците – в социалните мрежи бе инициирана петиция срещу него"}
{"url": "http://www.focus-news.net/news/2018/03/15/2499576/press-24-makedoniya-zakonat-za-upotrebata-na-ezitsite-mozhe-da-bade-samo-stara-hartiya.html", "text": "Големи са шансовете Законът за употребата на езиците да бъде само стара хартия в кабинета на президента Георги Иванов, коментират от редакцията на близката до ВМРО-ДПМНЕ електронна медия Press 24.\r\nСлед изявлението на Георги Иванов, в което той заяви, че няма да подпише указ за обнародване на закона, защото е внесен по процедура, противоречаща на Конституцията, законовото решение на Социалдемократическата партия на Македония (СДСМ) и Демократичен съюз за интеграция (ДСИ) може никога да не добие правно приложение, пише Press 24. \r\nСпоред член 75 от Конституцията, президентът на Македония е длъжен да подпише указа за обнародване на Закона за езиците, тъй като вече е упражнил правото си на отложено вето, но не е посочен срокът, в който той трябва да направи това. Така се открива възможността законът изобщо да не бъде обнародван в Държавен вестник, което на свой ред означава, че той няма да влезе в сила. Тереза Герова", "date": "2018.03.15", "title": "Press 24 (Македония): Законът за употребата на езиците може да бъде само стара хартия"}
{"url": "http://www.focus-news.net/news/2018/03/15/2499583/plyus-info-makedoniya-kosovskata-partiya-samoopredelenie-se-raztsepi.html", "text": "Косовската партия „Самоопределение“ се разцепи – в късните часове на сряда парламентът в Прищина прие искането на 12 депутати от партията, водена от Албин Курти, за формиране на нова нова депутатска група, предава скопската електронна медия „Плюс Инфо“. Тя носи името Група на независимите депутати и неин лидер е Дардан Сейдиу.\r\nДо разкол в „Самоопределение“ се стигна, след като в последните месеци редица народни представителите от партията подадоха оставка от партийните позиции. За вътрешните конфликти в партията обществото разбра, след като в медиите изтече информация за разговори сред членовете на „Самоопределение“, в които се отправят обиди към председателя й Курти. Тереза Герова", "date": "2018.03.15", "title": "„Плюс Инфо“ (Македония): Косовската партия „Самоопределение“ се разцепи"}
{"url": "http://www.focus-news.net/news/2018/03/15/2499584/vzglyad-balgariya-napravi-izbor-mezhdu-rusiya-i-ukrayna-za-obsluzhvaneto-na-iztrebitelite-mig.html", "text": "Министерството на отбраната на Република България договори с руската корпорация „МиГ“ обслужването и ремонта на 15 свои изтребители \"МиГ-29\" през следващите четири години, отбелязва руският вестник „Взгляд“\r\nМинистърът на отбраната Красимир Каракачанов подписа договор с компанията „МиГ“ на 6 март, макар самите преговори между страните да бяха приключили на 16 февруари. \r\nВоенното ведомството в София обяви конкурс на 7 декември 2017 г. уверявайки, че възнамерява да сключи споразумение до края на 2017 г. Медиите тогава съобщиха, че България предлага на Русия сделка на стойност 81.3 милиона лева (49 млн. долара). Процесът по сключване на сделката беше прекъснат на 19 декември, тъй като украинската компания „Накринаш“ подаде жалба срещу търга.. Тереза Герова", "date": "2018.03.15", "title": "„Взгляд“: България направи избор между Русия и Украйна за обслужването на изтребителите „МиГ“"}
{"url": "http://www.focus-news.net/news/2018/03/15/2499581/deutsche-welle-kakvo-oznachava-za-ukrayna-statuta-aspirant-na-nato.html", "text": "Стремежът на Украйна да стане част от НАТО е вече официално обявен на интернет страницата на организацията. Новият статут на страната отразява действителността, но не приближава Киев към желаната цел, коментират експерти пред редакцията на Deutsche Welle. \r\nПреди броени дни средствата за масова информация съобщиха, че Алиансът е предоставил на Украйна статут на \"страна-аспирант\" (т.е. държавата официално е декларирала интереса си към присъединяване към организацията и получава покана да влезе в интензивен диалог по въпросите за членство и свързаните с него реформи). Информация за това се появи и на официалната интернет страница на НАТО. По-рано в този своеобразен списък фигурираха три страни, след 9 март към тях бе добавена и Украйна. \"Към настоящия момент четири страни-партньори са заявили своя стремеж към членство в НАТО: Босна и Херцеговина, Грузия, Македония (в източника - Бивша югославска република Македония), а също и Украйна\", се казва в съобщението, поместено на сайта на военния отбранителен съюз на Запада. \r\nПреди време Алиансът отказа да признае официално желанието на Киев за членство в организацията. Поради тази причина предоставянето й на статут на страна-аспирант получи широк отзвук - при това радостен - сред украинските политици, включително и президента Петро Порошенко. На 10 март той написа на своята страница в социалната мрежа \"Фейсбук\", че е благодарен за подкрепата, която получава Украйна. \"Нашата следваща амбиция е план-действие за присъединяване на Украйна\" към НАТО, увери държавният глава на страната. Признаване на реалността\r\nНа 11 март на новия статут на Украйна реагираха и от седалището на НАТО. В официалния коментар на изданието \"Европейская правда\" бе отбелязано, че признаването на евроатлантическите стремежи на Украйна не означава промяна в политиката на блока, а само отразяване на реалността. \"Политиката на НАТО (спрямо Украйна) остава неизменна. Има промяна в политиката на Украйна и те са отразени на сайта\". \r\nОще на 8 юни 2017 г. Върховната рада прие законодателни промени, които закрепиха страната към курса за присъединяване в Алианса. Въпреки това на 14 февруари тази година, в рамките на пресконференция в Брюксел, генералният секретар на НАТО Йенс Столтенберг не отговори на въпрос на журналисти защо Украйна до този момент не е включена в списъка на държавите, кандидатстващи за членство. А на 17 февруари неговият заместник Роуз Гетемюлер в рамките на реч пред Мюнхенската конференция по сигурността отбеляза, че Украйна е единствената от четирите страни, демонстриращи интерес към НАТО, която до този момент не го е определила като част от своята национална политика. \r\nСъдейки по промените на сайта на Алианса, украинските държавни служители обърнаха внимание на това противоречие. Най-малко в гореспоменатото съобщение Порошенко отбелязва, че този въпрос е бил тема на разговора по време на срещата му със Столенберг, както и в телефонен разговор с вицепрезидента на САЩ Майк Пенс.\"Отдавна знаехме\"\r\nСпоред експерти, до които редакцията се допитва, новината все пак е позитивен сигнал за Украйна. Но те призовават последиците за Киев от нея да се оценяват реалистично. Научният сътрудник от Европейския център за политически изследвания Пол Иван е уверен: \"Не трябва да преувеличаваме важността на това събитие - обновяването на сайта само ни информира за нещата, които отдавна знаехме\".\r\nС тази позиция е съгласен и аналитикът от украинския Институт за международна политика Николай Белесков. Съгласно думите му, би било грешно да се счита, че определението \"страна-аспирант\" придава на Украйна особен статут. \"Може да говорим за статут на кандидат-член на НАТО, но такъв нямаме и до този момент, затова не трябва да се мисли, че става въпрос за някакъв нов вид отношения с Алианса\", твърди Белесков. \r\nЕкспертът е уверен също, че в сегашните условия няма да е съвсем реалистично да се предполага, че Украйна би могла да получи статут на страна-кандидат. Вместо това Киев би трябвало да се съсредоточи върху изпълнението на онези задължения, които вече има към НАТО. \"Изпълнението на Стратегическия отбранителен бюлетин и Годишната национална отбрана (под егидата на Комисията НАТО-Украйна) ни дава възможност да сътрудничим със силите на НАТО по единни стандарти, а това е много по-важно, отколкото споменаването на Украйна на сайта на Алианса\", категоричен е Белесков. \r\nПо мнение на Пол Иван, всяко по-основателно изменение в политиката на НАТО по отношение на Украйна ще изисква продължителна подготовка и, съответно, няма да бъде изненада за експертите и политиците. \"Вероятно няма да им бъде съобщено чрез обновяване на сайта\" на Алианса, обяснява експертът. . Тереза Герова", "date": "2018.03.15", "title": "Deutsche Welle: Какво означава за Украйна статута \"аспирант\" на НАТО"}
{"url": "http://www.focus-news.net/news/2018/03/15/2499585/aleksandar-vuchich-sledvashtite-parlamentarni-izbori-v-sarbiya-shte-badat-prez-2020-godina.html", "text": "Следващите парламентарни избори в Сърбия ще се проведат през 2020 година, а изборите за президент и за местна власт в Белград ще бъдат през 2022 г. Това заяви сръбският президент Александър Вучич в отговор на журналистически въпрос, зададен в рамките на пресконференция в столицата, предава държавната информационна агенция Tanjug.\r\nВучич увери, че опозицията ще се представи по един и същи начин, независимо дали той ще участва или не във вота.„Те ще бъдат победени категорично\", закани се Вучич пред репортери, коментирайки потенциални предсрочни парламентарни избори в страната.Агенция „Фокус“ припомня:\r\nПоследните парламентарни избори в западната ни съседка бяха проведени на 24 април 2016 г. Вотът бе извънреден и предизвикан от управляващата Сръбска прогресивна партия (СПП). В следизборната нощ тогавашният премиер Александър Вучич декларира, че неговата партия печели над 50% от гласовете. Същата нощ говорителят на опозиционната Демократическата партия Александра Жерковна заяви на пресконференция, че масово резултатите от тези избори са били „напазарувани“ посредством т. нар. „български влак“, т.е. гласуване с предварително попълнена бюлетина извън избирателните секции и срещу заплащане на избирателите, за да упражнят правото си на вот според желанието на платците от управляващата коалиция. Тереза Герова", "date": "2018.03.15", "title": "Александър Вучич: Следващите парламентарни избори в Сърбия ще бъдат през 2020 година"}
{"url": "http://www.focus-news.net/news/2018/03/15/2500010/ria-novosti-veroyatno-e-liderite-na-stranite-chlenki-na-es-da-obsadyat-sluchaya-sas-sergey-skripal-drugata-sedmitsa.html", "text": "Има вероятност лидерите на 28-те държави членки на Европейския съюз да обсъдят случая със Сергей Скрипал в рамките на двудневната среща, започваща на 22 март в Хелзинки, това са съобщили източници от пресслужбата на Европейския съвет за РИА Новости. \r\nСпоред информацията на руската агенция, по време на свое посещение в Хелзинки миналата седмица, председателят на Съвета Доналд Туск е изразил готовността си да включи за разглеждане темата около Скрипал по време на срещата, като знак на поддръжка за Лондон.   \r\nИнформацията предстои да бъде потвърдена или отхвърлена. : Цанко Цолов", "date": "2018.03.15", "title": "РИА Новости: Вероятно е лидерите на страните членки на ЕС да обсъдят случая със Сергей Скрипал другата седмица"}
{"url": "http://www.focus-news.net/news/2018/03/15/2499588/alsat-m-makedoniya-albanskata-politsiya-konfiksuva-686-kilograma-marihuana.html", "text": "Албанската полиция конфискува 686 килограма марихуана в село Булгарец, разположено в близост до град Корча, предава скопският телевизионен канал „Алсат-М“.\r\nОперацията е задействана след получен сигнал, че в къщата на жител на селото има голямо количество наркотици. Собственикът на имота все още се издирва.\r\nТова е втората акция на албанската полиция в рамките на последните 24 часа, в която е конфискувано внушително количество марихуана. В предишната, в село близо до южния град Тепелена, полицията конфискува 650 килограма марихуана и арестува двама души.\r\nНаркотиците са били опаковани в чанти и са били готови за транспортиране. Предполага се, че дрогата е трябвало да бъде изпратена по море в Гърция. Тереза Герова", "date": "2018.03.15", "title": "„Алсат-М“ (Македония): Албанската полиция конфиксува 686 килограма марихуана"}
{"url": "http://www.focus-news.net/news/2018/03/15/2499587/the-times-velikobritaniya-shte-mozhe-da-sklyuchva-targovski-sporazumeniya-v-prehodniya-period-na-brekzit-bez-razreshenie-ot-es.html", "text": "Обединеното кралство ще има право да сключва търговски споразумения в преходния период на Брекзит без разрешение от Европейския съюз, пише вестник The Times.\r\nПреговарящите от Брюксел са приели искането на Лондон  да бъде в състояние да следва независима търговска политика, като същевременно остане в рамките на митническия съюз и в единния пазар.\r\nВ насоките на ЕС за водене на преговори все още се казва, че Великобритания няма да може да сключва търговски сделки, „освен ако не бъде упълномощена от Съюза\". Зад затворени врати обаче позицията на Мишел Барние, главен преговарящ на ЕС, изглежда е била смекчена. Последният проект за потенциална преходна сделка гласи, че Великобритания ще може да преговаря и да подписва търговски сделки през този период. Тереза Герова", "date": "2018.03.15", "title": "The Times: Великобритания ще може да сключва търговски споразумения в преходния период на Брекзит без разрешение от ЕС"}
{"url": "http://www.focus-news.net/news/2018/03/15/2499574/afp-pravitelstvenite-sili-na-damask-navlyazoha-v-iztochna-guta.html", "text": "В късните часове на сряда силите на режима на сирийския президент Башар Асад навлязоха в бунтовническия анклав Източна Гута, предава AFP.\r\nПо данни на базираната във Великобритания Сирийска обсерватория за човешките права (СОЧП) правителствените войски на Дамаск са успели да установят контрол в южната част на анклава – един от последните в страната.\r\nДруги подробности към момента не се съобщават. Тереза Герова", "date": "2018.03.15", "title": "AFP: Правителствените сили на Дамаск навлязоха в Източна Гута"}
{"url": "http://www.focus-news.net/news/2018/03/15/2499575/donald-tusk-kam-darzhavniya-glava-na-sasht-pravete-targoviya-a-ne-voyna-gospodin-prezident.html", "text": "Председателят на Европейския съвет Туск призова в сряда президента на САЩ Доналд Тръмп за рестартиране на търговските преговорите за Трансантлатическо партньорство за търговия и инвестиции (ТТИП), отбелязва китайският вестник China Daily. \r\n„Неговото предложение (на Доналд Тръмп –бел. р.) за налагане на тарифи върху европейската стомана и алуминий е лош знак за трансатлантическите отношения. Позволете ми да бъда ясен: вместо да рискувате търговска война, трябва да се стремим към по- добро сътрудничество“, заяви Туск на пресконференция в Хелзинки. „Когато президентът каза, че не е щастлив поради многото бариери между ЕС и САЩ, мога да го разбера. Ние също не сме щастливи. Това е причината, поради която преди няколко години започнахме преговори със САЩ“, допълни полякът. Туск спомена спорните преговори за Трансатлантическото търговско и инвестиционно партньорство (ТТИП), които са били поставени на пауза след изборната победа на Тръмп през 2016 г. „Ние бихме желали да се върнем към тези преговори. Правете търговия, не война, господин президент“, призова Доналд Туск.  Тереза Герова", "date": "2018.03.15", "title": "Доналд Туск към държавния глава на САЩ: Правете търговия, а не война, господин президент"}
{"url": "http://www.focus-news.net/news/2018/03/15/2499582/rossiyskaya-gazeta-spored-vasiliy-nebenzya-velikobritaniya-mozhe-da-e-edin-ot-iztochnitsite-na-novichok.html", "text": "Великобритания може да е един от източниците на веществото „Новичок“, използвано за отравянето на бившия офицер от руското Главно разузнавателно управление (ГРУ) Сергей Скрипал и неговата дъщеря Юлия. Това заяви постоянният представител на Руската федерация при ООН Василий Небензя в рамките на свиканото от Лондон извънредно заседание на Съвета за сигурност, отбелязва вестник „Российская газета“.\r\n„Най-вероятен източник на произход на химикала е страна, която от края на 90-те години на миналия век и към настоящия момент провежда интензивни изследвания на даденото вещество, включително Великобритания“, подчерта руският дипломат.\r\n„За да могат британските специалист с пълна увереност да установят, че това е точно „Новичок“, а не някой друг, те задължително трябва да имат т.нар. контролен стандарт. Ако те казват, че това е „Новичок“, то значи имат колекция и формула… Казано по друг начин, ако Великобритания е уверена, че това е „Новичок“, то тя разполага с химическата му формула, с негови образци и е способна сама да го произведе“, обобщи Небензя. \r\nРуският дипломат бе категоричен: Москва няма да позволи на никого, включително на Лондон, да разговаря с нея с езика на ултиматумите. „От нас в ултимативна форма поискаха в 24-часов срок да признаем извършването на престъплението и да поемем вината. Ние самите ние не говорим езика на ултиматумите и няма да допуснем да говорят с нас с този тон\", заяви постоянният представител на Русия при ООН.  Тереза Герова", "date": "2018.03.15", "title": "„Российская газета“: Според Василий Небензя Великобритания може да е един от източниците на „Новичок“"}
{"url": "http://www.focus-news.net/news/2018/03/15/2499591/vzglyad-vladimir-putin-dopusna-predsrochno-zavarshvane-na-ambitsiozniya-proekt-za-most-nad-kerchenskiya-protok.html", "text": "В хода на работната визита в Южния федерален окръг, президентът на Руската федерация Владимир Путин не изключи възможността Керченският мост, свързващ Крим с Таманския полуостров в района на Краснодар, да бъде завършен по-рано от планирания срок, пише вестник „Взгляд“.\r\n„Интересен обект, мощен и може да се получи даже в по-ранни срокове“, заяви руският държавен глава, разговаряйки със строителите на моста, които на свой ред изразиха увреност, че обектът ще бъде готов през месец май 2018 г. \r\nВладимир Путин изрази надежда, че „хората могат да се възползват (от моста) още през летния сезон. Остава само да се дооборудва, аз разбирам, че пътят трябва да се дооборудва, да се положи асфалт, маркировка, това не е най-трудната задача“.\r\nРуският президент благодари на строителите на моста, а на въпрос дали ще може да присъства на откриването на съоръжението, отговори, че ще се постарае. „Надявам се, че ще бъде възможно да ви поздравя със завършването на цялото съоръжение“. \r\nОт редакцията припомнят, че на 1 март 2018 г. по време на свое изказване пред Федералното събрание Путин заяви, че „след няколко месеца автомобилното движение ще се отвори по протежение на Кримския мост, а през следващата година ще има и железопътни услуги. Това ще даде тласък на развитието на Крим и целия руски Черноморски регион“.  Тереза Герова", "date": "2018.03.15", "title": "„Взгляд“: Владимир Путин допусна предсрочно завършване на амбициозния проект за мост над Керченския проток"}
{"url": "http://www.focus-news.net/news/2018/03/15/2499589/travelru-ruskata-aviokompaniya-pobeda-otkriva-sezonni-poleti-ot-moskva-do-varna.html", "text": "Руската нискобюджетна компания „Победа“ открива сезонна линия, която ще свързва Москва с морската столица на България – град Варна, в периода от 1 юни до 30 септември, отбелязва специализираният интернет портал Travel.ru.\r\nПолетите от Москва ще се изпълняват от летище „Внуково“ в сутрешни часове на различни дни, а обратните полети от Варна ще са в същите дни. За линията ще бъдат използвани самолети „Боинг 737-800“ с капацитет за 189 пасажери.\r\nПорталът отбелязва, че цените на билетите ще бъдат значително по-ниски, в сравнение с тези, предлагани от другите авикомпании. Същевременно от редакцията обръщат внимание, че „Победа“ има строга политика по отношение на превозването на багажа и призовава пасажерите внимателно да се запознаят с нея преди да закупят билет. Тереза Герова", "date": "2018.03.15", "title": "Travel.ru: Руската авиокомпания „Победа“ открива сезонни полети от Москва до Варна"}
{"url": "http://www.focus-news.net/news/2018/03/15/2499590/temata-balgariya-v-chuzhdestrannite-medii-sreshtata-es-turtsiya-vav-varna-remontite-na-balgarskite-mig-i-nova-sezonna-liniya-ot-moskva-do-morskata-ni-stolitsa-agentsiya-fokus.html", "text": "Според високопоставен европейски служител скорошната среща на високо равнище в България на 26 март между Турция и ЕС е „много важна крачка“ за разрешаването на въпросите между Съюза и страната, предава  Anadolu Agency. На нея ще присъстват лидерите на ЕС, както и президентът на Турция Реджеп Тайип Ердоган.\r\n„Очаква се обсъждането на отношенията между Турция и ЕС, регионалните и международните въпроси, включващи глобалната търговска политика, сигурността, борбата срещу тероризма, Близкия изток, Африка и тероризма“, заяви европейския служител, говорещ при условие за запазване на анонимността. То допълни, че съществува „среда на доверие“ между Турция и ЕС за обсъждането на специфичните въпроси и че срещата предоставя платформа, на която и двете страни ще се изслушат взаимно. \r\nИзточникът допълни, че по време на срещата ще се обсъди и безвизовото пътуване в Европа на турските граждани и допълни, че в момента Европейската комисия разглежда необходимата документация.\r\n*** Министерството на отбраната на Република България договори с руската корпорация „МиГ“ обслужването и ремонта на 15 свои изтребители \"МиГ-29\" през следващите четири години, отбелязва руският вестник „Взгляд“\r\nМинистърът на отбраната Красимир Каракачанов подписа договор с компанията „МиГ“ на 6 март, макар самите преговори между страните да бяха приключили на 16 февруари. \r\nВоенното ведомството в София обяви конкурс на 7 декември 2017 г. уверявайки, че възнамерява да сключи споразумение до края на 2017 г. Медиите тогава съобщиха, че България предлага на Русия сделка на стойност 81.3 милиона лева (49 млн. долара). Процесът по сключване на сделката беше прекъснат на 19 декември, тъй като украинската компания „Накринаш“ подаде жалба срещу търга.\r\n*** Руската нискобюджетна компания „Победа“ открива сезонна линия, която ще свързва Москва с морската столица на България – град Варна, в периода от 1 юни до 30 септември, отбелязва специализираният интернет портал Travel.ru.\r\nПолетите от Москва ще се изпълняват от летище „Внуково“ в сутрешни часове на различни дни, а обратните полети от Варна ще са в същите дни. За линията ще бъдат използвани самолети „Боинг 737-800“ с капацитет за 189 пасажери.\r\nПорталът отбелязва, че цените на билетите ще бъдат значително по-ниски, в сравнение с тези, предлагани от другите авикомпании. Същевременно от редакцията обръщат внимание, че „Победа“ има строга политика по отношение на превозването на багажа и призовава пасажерите внимателно да се запознаят с нея преди да закупят билет.\r\n***", "date": "2018.03.15", "title": "Темата България в чуждестранните медии – срещата ЕС-Турция във Варна, ремонтите на българските „МиГ“ и нова сезонна линия от Москва до морската ни столица (Агенция „Фокус“)"}
{"url": "http://www.focus-news.net/news/2018/03/15/2499586/vremenna-komisiya-v-parlamenta-shte-ustanovyava-faktite-okolo-privatizatsiyata-i-planuvanata-prodazhba-na-chez-obzor.html", "text": "Народните представители решиха да се създаде Временна анкетна комисия за установяване на всички факти и обстоятелства във връзка с приватизацията и планираната продажба на ЧЕЗ в България. Депутатите гласуваха създаването на комисията извънредно, по предложение на БСП. Управляващи и опозиция се обединиха около идеята за създаване на комисията. Тя ще установява фактите и около приватизацията на дружеството по предложение на ГЕРБ. От „Обединени патриоти“ пък настояха членовете на Комисията да бъдат 15, по трима от всяка парламентарна група. Комисията по казуса с ЧЕЗ ще работи в срок от 1 месец, а неин председател ще бъде зам.-председателят на ПГ на БСП Жельо Бойчев. Председателят на ПГ на ГЕРБ Цветан Цветанов изтъкна, че управляващото мнозинство ще подкрепи създаването на комисията, за да излезе цялата истина и да спрат спекулациите. Зам.-председателят на групата на левицата Драгомир Стойнев обяви, че преминаването на ЧЕЗ в ръцете на неясни собственици при непрозрачно финансиране е недопустимо. В началото на правителственото заседание премиерът Бойко Борисов призова цялата информация за ЧЕЗ да се извади наяве и всичко да стане ясно в парламента. Той изтъкна, че управляващите не са пречили на нито едно електроразпределително дружество през годините, а са изисквали от тях да спазват договорите и ангажиментите си. „Това, което разбрах вчера от ръководството на ЧЕЗ е, че единственият незаподозрян съм аз, защото не ги харесвам. Няма как тогава да имам общо с тази сделка“, коментира Бойко Борисов. По-късно фирмата купувач на ЧЕЗ- „Инерком“ уведоми Комисията за защита на конкуренцията за сделката. Договорът за покупка на акциите на дружеството в България е сключен на 23 февруари. Фирмите купувач и продавач проведоха разговори по сделката миналата седмица в Прага. „Фокус“ припомня: Казусът с ЧЕЗ започна с депозиране на оставката на енергийния министър Теменужка Петкова заради познанството й със собственика на „Инерком“ Гинка Върбакова. По-рано Надзорният съвет на Чешката електрическа компания съобщи, че е взето решение компанията да продаде активите си в България на фирмата. В медиите се появи информация, че министър Петкова е кума на Гинка Върбакова, която ръководи фирмата, закупила ЧЕЗ, което министърът опроверга. Коалиционният съвет обаче не прие, че има основание за оставката, затова Теменужка Петкова остава енергиен министър. От БСП остро критикуваха правителството заради сделката за ЧЕЗ и поискаха тя да бъде спряна. Премиерът Бойко Борисов възложи на институциите да направят пълна проверка на сделката. Стигна се и до телефонен разговор между премиера Бойко Борисов и чешкия му колега Андрей Бабиш. Чешкият премиер е съобщил, че продажбата е законосъобразна, а купувачът е проверен. След като получи информацията от премиера Бабиш Бойко Борисов дойде в парламента, за да внесе получените данни. Той заяви, че този път няма да има оставки заради сделката за ЧЕЗ, както през февруари 2013 година. Тъй като на този етап няма законови механизми за спиране на сделки като тази за ЧЕЗ от ГЕРБ обявиха, че ще инициират промени в Закона за енергетиката. Първи промени внесоха „Обединени патриоти“, които поискаха на КЕВР да се дадат правомощия да проверява такива сделки. Те обявиха, че ще търсят подкрепата на ГЕРБ. Премиерът Борисов се срещна със собственика на „Инерком“ Гинка Върбакова. Правителството заяви ясната си воля да участва в сделката за ЧЕЗ, а Върбакова уточни, че е склонна да се съгласи. По предложение на ГЕРБ в парламента бяха изслушани всички компетентни органи, които разполагат с информация за сделката. Тогава Гинка Върбакова заяви, че някои политици са видели в сделката за ЧЕЗ възможност да повишат рейтинга си. Заради обидните квалификации и изявления фирмата ще търси правата си в съда. По повод диражирания в медиите въпрос как Гинка от Пазарджик може да купи ЧЕЗ, самата тя зададе въпроса как може млада дама на 28 години от село Крушовица да си купи „Техноимпекс“. Тя отрече да е познавала премиера преди срещата им и да има офшорни компании. Пред Министерски съвет граждани протестираха срещу сделката с ЧЕЗ. Те поискаха и оставката на премиера. В протеста участваха депутати и членове от БСП. Левицата инициира и подписка в страната срещу продажбата на дружеството. Държавният глава Румен Радев обяви, че ще свика КСНС за обсъждане на енергийната сигурност. Той изтъкна, че правителството дължи на народа отговори за схемата на финансиране и за това как сделката е получила политическа подкрепа.\r\nБиляна ИВАНОВА", "date": "2018.03.15", "title": "Временна комисия в парламента ще установява фактите около приватизацията и плануваната продажба на ЧЕЗ (ОБЗОР)"}
{"url": "http://www.focus-news.net/news/2018/03/15/2499595/izvestiya-v-prodalzhenie-na-tri-godini-delegatsiya-na-ep-e-vodila-tayni-pregovori-sas-severna-koreya-za-yadrenata-y-programa.html", "text": "Делегация на Европейския парламент е водила тайни преговори с представители на Северна Корея за прекратяване на ядрената й програма. В продължение на три години са установени 14 контакти, пише руският вестник „Известия“, като се позовава на медийни доклади. \r\nСъгласно думите на ръководителя на делегацията на ЕП, британеца Нирж Дева, срещите със севернокорейски политици, сред които министри, са се провеждали на територията на САЩ, Белгия, Китай, Япония и Южна Корея. Делегацията на ЕП е предлагала на Пхенян „диалог без предварителни условия“, който би позволил да бъде отслабено напрежението на Корейския полуостров.\r\n„Голяма част от работата с колегите вършехме тайно. Едва сега давам гласност на нашите усилия в светлината на предложените преговори\", обясни Дева.\r\nПо-рано лидерът на Пхенян Ким Чен-ун потвърди в рамките на среща с делегация на Южна Корея „привързаността си към денуклеаризацията на Корейския полуостров“, ако на страната бъде гарантирано запазването на режима, припомнят от редакцията. Не се изключва провеждането на директни преговори между севернокорейския лидер и държавния глава на САЩ Доналд Тръмп. Тереза Герова", "date": "2018.03.15", "title": "„Известия“: В продължение на три години делегация на ЕП е водила тайни преговори със Северна Корея за ядрената й програма"}
{"url": "http://www.focus-news.net/news/2018/03/15/2499577/pravitelstvoto-sazdava-predpriyatie-sobstvenik-na-yazovirite-koito-obshtinite-ne-mogat-da-poddarzhat-obzor.html", "text": "Възнамеряваме да създадем търговско предприятие, което ще е собственик на язовирите, които общините не могат да поддържат. Това съобщи пред журналисти министърът на икономиката Емил Караниколов. По думите му голяма част от язовирите на общините не се стопанисват заради липса на средства. Караниколов заяви, че прехвърлянето на язовири в търговското предприятие ще може да стане със законодателни промени. Предприятието ще отговаря за извършването на ремонта и поддържането на язовирите, така че да не се случва това да няма пари и финансови средства. По думите му е внесено предложение за промени в Закона за водите, които предвиждат язовирите да бъдат категоризирани на големи и малки, като ще стане ясно и какви са изискванията за експлоатация. Също така собствениците и операторите ще са задължени да правят аварийни планове. Караниколов поясни, че парите ще са от държавния бюджет и допълни, че има и предложения, да се създаде фонд, който да генерира средства и от стопанската дейност на всички язовири. По този начин ще се набират средствата за извършване на ремонтите. По думите му промените в закона трябва да са готови до другата сряда и да са внесени в НС. Караниколов поясни, че се касае за активи, които са публична държавна собственост. По думите според анализ в момента има около 5700 язовира, от които над 4500 са собственост на общините. Министърът заяви, че предстои да се изпратят писма на общините и да им се даде едномесечен срок, за да се установи дали могат да управляват язовирите, които управляват. „В една каскада има следния проблем – някои от язовирите се управляват от общините, дават се на аренда, но има язовири, които са направени само с цел безопасност. Те не се стопанисват добре от общините, тъй като няма средства за тях. Държавата ще поеме тази отговорност“, коментира още министърът на икономиката.", "date": "2018.03.15", "title": "Правителството създава предприятие, собственик на язовирите, които общините не могат да поддържат (ОБЗОР)"}
{"url": "http://www.focus-news.net/news/2018/03/15/2499594/militarycom-otkriti-sa-dvamata-piloti-na-razbiliya-se-vav-florida-iztrebitel-na-vms-na-sasht.html", "text": "Двамата пилоти на разбилия се в щата Флорида изтребител F-18 на Военноморските сили на САЩ са открити от спасителите и са получили медицинска помощ, съобщава Military.com.\r\nГоворител на американския флот заяви за медията, че двамата членове на екипажа са прехвърлени в медицински център в Кий Уест, недалеч от мястото на катастрофата. Не се съобщава какво е състоянието им.\r\nПо-рано командирът от ВМС Майк Кафка поясни, че инцидентът се е случил в следобедните часове на сряда (местно време). Двамата мъже, управлявали машината, са катапултирали, но съдбата им първоначално бе неизвестна. Стартирана бе операция по издирването им.  Тереза Герова", "date": "2018.03.15", "title": "Military.com: Открити са двамата пилоти на разбилия се във Флорида изтребител на ВМС на САЩ"}
{"url": "http://www.focus-news.net/news/2018/03/15/2500018/tass-velikobritaniya-razglezhda-vazmozhnostta-da-pozvoli-na-nezavisimi-eksperti-da-izsledvat-veshtestvoto-s-koeto-e-napadnat-sergey-skripal.html", "text": "Великобритания разглеждат възможността да даде на независими експерти от Организацията за забрана на химическото оръжие (ОЗХО) възможността да проведат изследвания на веществото, с което бе отровен бившият агент на Главното разузнавателно управление Сергей Скрипал. Това е заявил британският външен министър Борис Джонсън пред немското издание FAZ, предава ТАСС. \r\n„Правителството и полицията работят към момента върху възможността да дадат на експерти от ОЗХО възможността да проверят нашите данни от независима страна“, заяви Джонсън.\r\nВ статията първият дипломат на Лондон критикува остро Москва и изразява мнението, че инцидентът в Солзбъри „увеличава противоречията“ между Русия и Великобритания. : Цанко Цолов", "date": "2018.03.15", "title": "ТАСС: Великобритания разглежда възможността да позволи на независими експерти да изследват веществото, с което е нападнат Сергей Скрипал"}
{"url": "http://www.focus-news.net/news/2018/03/15/2499596/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В хода на работната визита в Южния федерален окръг, президентът на Руската федерация Владимир Путин не изключи възможността Керченският мост, свързващ Крим с Таманския полуостров в района на Краснодар, да бъде завършен по-рано от планирания срок, пише вестник „Взгляд“.\r\n„Интересен обект, мощен и може да се получи даже в по-ранни срокове“, заяви руският държавен глава, разговаряйки със строителите на моста, които на свой ред изразиха увереност, че обектът ще бъде готов през месец май 2018 г. \r\nВладимир Путин изрази надежда, че „хората могат да се възползват (от моста) още през летния сезон. Остава само да се дооборудва, аз разбирам, че пътят трябва да се дооборудва, да се положи асфалт, маркировка, това не е най-трудната задача“.\r\nРуският президент благодари на строителите на моста, а на въпрос дали ще може да присъства на откриването на съоръжението, отговори, че ще се постарае. „Надявам се, че ще бъде възможно да ви поздравя със завършването на цялото съоръжение“. \r\nОт редакцията припомнят, че на 1 март 2018 г. по време на свое изказване пред Федералното събрание Путин заяви, че „след няколко месеца автомобилното движение ще се отвори по протежение на Кримския мост, а през следващата година ще има и железопътни услуги. Това ще даде тласък на развитието на Крим и целия руски Черноморски регион“.\r\n*** Великобритания може да е един от източниците на веществото „Новичок“, използвано за отравянето на бившия офицер от руското Главно разузнавателно управление (ГРУ) Сергей Скрипал и неговата дъщеря Юлия. Това заяви постоянният представител на Руската федерация при ООН Василий Небензя в рамките на свиканото от Лондон извънредно заседание на Съвета за сигурност, отбелязва вестник „Российская газета“.\r\n„Най-вероятен източник на произход на химикала е страна, която от края на 90-те години на миналия век и към настоящия момент провежда интензивни изследвания на даденото вещество, включително Великобритания“, подчерта руският дипломат.\r\n„За да могат британските специалист с пълна увереност да установят, че това е точно „Новичок“, а не някой друг, те задължително трябва да имат т.нар. контролен стандарт. Ако те казват, че това е „Новичок“, то значи имат колекция и формула… Казано по друг начин, ако Великобритания е уверена, че това е „Новичок“, то тя разполага с химическата му формула, с негови образци и е способна сама да го произведе“, обобщи Небензя. \r\nРуският дипломат бе категоричен: Москва няма да позволи на никого, включително на Лондон, да разговаря с нея с езика на ултиматумите. „От нас в ултимативна форма поискаха в 24-часов срок да признаем извършването на престъплението и да поемем вината. Ние самите ние не говорим езика на ултиматумите и няма да допуснем да говорят с нас с този тон\", заяви постоянният представител на Русия при ООН.\r\n*** Делегация на Европейския парламент е водила тайни преговори с представители на Северна Корея за прекратяване на ядрената й програма. В продължение на три години са установени 14 контакти, пише руският вестник „Известия“, като се позовава на медийни доклади. \r\nСъгласно думите на ръководителя на делегацията на ЕП, британеца Нирж Дева, срещите със севернокорейски политици, сред които министри, са се провеждали на територията на САЩ, Белгия, Китай, Япония и Южна Корея. Делегацията на ЕП е предлагала на Пхенян „диалог без предварителни условия“, който би позволил да бъде отслабено напрежението на Корейския полуостров.\r\n„Голяма част от работата с колегите вършехме тайно. Едва сега давам гласност на нашите усилия в светлината на предложените преговори\", обясни Дева.\r\nПо-рано лидерът на Пхенян Ким Чен-ун потвърди в рамките на среща с делегация на Южна Корея „привързаността си към денуклеаризацията на Корейския полуостров“, ако на страната бъде гарантирано запазването на режима, припомнят от редакцията. Не се изключва провеждането на директни преговори между севернокорейския лидер и държавния глава на САЩ Доналд Тръмп.\r\n***", "date": "2018.03.15", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/03/15/2499599/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Обединеното кралство ще има право да сключва търговски споразумения в преходния период на Брекзит без разрешение от Европейския съюз, пише вестник The Times.\r\nПреговарящите от Брюксел са приели искането на Лондон  да бъде в състояние да следва независима търговска политика, като същевременно остане в рамките на митническия съюз и в единния пазар.\r\nВ насоките на ЕС за водене на преговори все още се казва, че Великобритания няма да може да сключва търговски сделки, „освен ако не бъде упълномощена от Съюза\". Зад затворени врати обаче позицията на Мишел Барние, главен преговарящ на ЕС, изглежда е била смекчена. Последният проект за потенциална преходна сделка гласи, че Великобритания ще може да преговаря и да подписва търговски сделки през този период.\r\n*** Руският бизнесмен Николай Глушков, който бе открит мъртъв в началото на седмицата, е бил цел „номер едно“ на Кремъл заради предполагаемото му участие в измама, свързана с авикомпанията „Аерофлот“, съобщава вестник The Daily Expess, като пояснява, че във Великобритания живеят 21 руски бизнесмени, които Москва описва като „бегълци от правосъдието“. \r\nВъпросният списък е публикуван от дипломатическата мисия на Москва в Лондон. Руски прокурори изпратиха официално искане до Великобритания за ареста и екстрадицията на Глушков още през януари 2015 г. Кабинетът на премиера Тереза Мей обаче не удовлетвори молбата на Русия. \r\nВ понеделник 69-годишният Глушков бе открит мъртъв от дъщеря си Наталия в наетия от него дом в Ню Молдън, графство Съри. Бе съобщено, че по врата му е имало следи от задушаване. Разследването на смъртта му бе поето от „Скотланд Ярд“. \r\nСлучаят с Глушков, който се разви на фона на скандала с отравянето на бившия офицер от руското военно разузнаване Сергей Скрипал, започна да се разплита в сряда. Съсед на руския бизнесмен разкри пред следователите, че Глушков е бил посетен от двама „подозрителни“ мъже. \r\nОт редакцията подчертават, че руското посолство публикува списъка с общо 22-мата бизнесмени (включително Глушков), след като лидерът на Кремъл предупреди, че не може да прости предателство.\r\nГлушков бе близък и с руския предприемач и политик Борис Березовски, който бе открит мъртъв в дома му в графство Бъркшир през 2013 г. \r\nРусия официално поиска екстрадирането на всичките 22-ма в периода между 2007 г. и 2016 г.. Четиринадесет молби бяха отхвърлени от Мей, а други две бяха отхвърлени от лейбъристите Чарлз Кларк и Джаки Смит, бивши вътрешни министри.\r\n*** Решението на министър-председателя на Великобритания Тереза Мей да изгони 23-ма руски дипломати от страната не предизвикаха агресивна реакция на Москва, каквато мнозина очакваха. Кремъл е раздразнен, но няма признаци, че се готви да нанесе ответен удар, коментират от редакцията на британския вестник The Independent.\r\nРешението за експулсиране на 23 служители на руското посолството в Лондон, предлагането на нови закони за борба с шпионажа и борбата с прането на пари, и прекратяване на двустранния контакт на високо равнище със сигурност ще раздразнят Кремъл. Но в Москва осъзнават, че нещата можеше да бъдат и много по-лоши.  \r\nИзявлението на Мей пред Камарата на представителите не съдържаше нито намек за оттегляне на националния отбор от Мондиал 2018, нито за мерки срещу финансираната от Кремъл телевизия RT. Няма и намек за смущаване на спокойствието на руските „аристократи\" които са превърнали Лондон в свой дом.\r\nПрез последните години руският отговор на това, което смята за прекомерно агресивно действие от страна на Запада, е да действа асиметрично, реципрочно - променяйки залога в очакване, че противникът ще се пречупи първи.\r\nТака например, когато на RT бе забранено да предава от Конгреса на САЩ, на всички американски медии, работещи в руския парламент, бе наложена обща забрана. А когато  руско дете почина в американски приемен център, Кремъл отговори с драконов закон, забраняващ осиновяването на русначета в САЩ. \r\nДосега няма признаци, че Москва се готви да се удари Лондон. Вярно е, че руската реторика бе остра, белязана с гняв и възмущение.  Както се очакваше, Министерството на външните работи на Русия определи изявлението на Мей като провокация\", но не отиде много по-далеч.\r\nВалентина Матвиенко, говорителят на горната камара на руския парламент, заяви, че ще има „бърз и тежък\" реципрочен отговор. Владимир Джахарбов, заместник-председател на  парламентарната комисия по външни отношения просто обеща „огледална реакция\".\r\nНо в някои отношения реакцията на Москва граничи с открит сарказъм. Така например по повод оттеглянето на поканата за посещение на руския външен министър Сергей Лавров във Великобритания говорителят на МВнР на Русия Мария Захарова подчерта, че „той дори не се е съгласил да отиде“.\r\n***", "date": "2018.03.15", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/03/15/2499601/pregled-na-mezhdunarodnite-novini-do-6-chasa-agentsiya-fokus.html", "text": "Руската нискобюджетна компания „Победа“ открива сезонна линия, която ще свързва Москва с морската столица на България – град Варна, в периода от 1 юни до 30 септември, отбелязва специализираният интернет портал Travel.ru.\r\nПолетите от Москва ще се изпълняват от летище „Внуково“ в сутрешни часове на различни дни, а обратните полети от Варна ще са в същите дни. За линията ще бъдат използвани самолети „Боинг 737-800“ с капацитет за 189 пасажери.\r\nПорталът отбелязва, че цените на билетите ще бъдат значително по-ниски, в сравнение с тези, предлагани от другите авикомпании. Същевременно от редакцията обръщат внимание, че „Победа“ има строга политика по отношение на превозването на багажа и призовава пасажерите внимателно да се запознаят с нея преди да закупят билет.\r\n*** Военноморските сили на САЩ потвърдиха смъртта на двамата пилоти на разбилия се в крайбрежните райони на щата Флорида изтребител F-18.\r\n„Със съжаление съобщаваме, че двамата пилоти са обявени за починали“, се казва в съобщението, публикувано на официалната страница на ВМС в социалната мрежа „Туитър“. \r\nПо-рано бе съобщено, че двамата членове на екипажа са катапултирани. Те бяха открити от спасители и откарани в болница в разположения в близост до катастрофата Кий Уест. \r\nИнцидентът се е случил в следобедните часове на сряда (местно време).  \r\n*** Обединеното кралство ще има право да сключва търговски споразумения в преходния период на Брекзит без разрешение от Европейския съюз.\r\nПреговарящите от Брюксел са приели искането на Лондон  да бъде в състояние да следва независима търговска политика, като същевременно остане в рамките на митническия съюз и в единния пазар.\r\nВ насоките на ЕС за водене на преговори все още се казва, че Великобритания няма да може да сключва търговски сделки, „освен ако не бъде упълномощена от Съюза\". Зад затворени врати обаче позицията на Мишел Барние, главен преговарящ на ЕС, изглежда е била смекчена. Последният проект за потенциална преходна сделка гласи, че Великобритания ще може да преговаря и да подписва търговски сделки през този период.\r\n*** Руският бизнесмен Николай Глушков, който бе открит мъртъв в началото на седмицата, е бил цел „номер едно“ на Кремъл заради предполагаемото му участие в измама, свързана с авикомпанията „Аерофлот“. Във Великобритания живеят 21 руски бизнесмени, които Москва описва като „бегълци от правосъдието“. \r\nВъпросният списък е публикуван от дипломатическата мисия на Москва в Лондон. Руски прокурори изпратиха официално искане до Великобритания за ареста и екстрадицията на Глушков още през януари 2015 г. Кабинетът на премиера Тереза Мей обаче не удовлетвори молбата на Русия. \r\nВ понеделник 69-годишният Глушков бе открит мъртъв от дъщеря си Наталия в наетия от него дом в Ню Молдън, графство Съри. Бе съобщено, че по врата му е имало следи от задушаване. Разследването на смъртта му бе поето от „Скотланд Ярд“. \r\nСлучаят с Глушков, който се разви на фона на скандала с отравянето на бившия офицер от руското военно разузнаване Сергей Скрипал, започна да се разплита в сряда. Съсед на руския бизнесмен разкри пред следователите, че Глушков е бил посетен от двама „подозрителни“ мъже. \r\nОт редакцията подчертават, че руското посолство публикува списъка с общо 22-мата бизнесмени (включително Глушков), след като лидерът на Кремъл предупреди, че не може да прости предателство.\r\nГлушков бе близък и с руския предприемач и политик Борис Березовски, който бе открит мъртъв в дома му в графство Бъркшир през 2013 г. \r\nРусия официално поиска екстрадирането на всичките 22-ма в периода между 2007 г. и 2016 г.. Четиринадесет молби бяха отхвърлени от Мей, а други две бяха отхвърлени от лейбъристите Чарлз Кларк и Джаки Смит, бивши вътрешни министри.\r\n*** Великобритания може да е един от източниците на веществото „Новичок“, използвано за отравянето на бившия офицер от руското Главно разузнавателно управление (ГРУ) Сергей Скрипал и неговата дъщеря Юлия. Това заяви постоянният представител на Руската федерация при ООН Василий Небензя в рамките на свиканото от Лондон извънредно заседание на Съвета за сигурност.\r\n„Най-вероятен източник на произход на химикала е страна, която от края на 90-те години на миналия век и към настоящия момент провежда интензивни изследвания на даденото вещество, включително Великобритания“, подчерта руският дипломат.\r\n„За да могат британските специалист с пълна увереност да установят, че това е точно „Новичок“, а не някой друг, те задължително трябва да имат т.нар. контролен стандарт. Ако те казват, че това е „Новичок“, то значи имат колекция и формула… Казано по друг начин, ако Великобритания е уверена, че това е „Новичок“, то тя разполага с химическата му формула, с негови образци и е способна сама да го произведе“, обобщи Небензя. \r\nРуският дипломат бе категоричен: Москва няма да позволи на никого, включително на Лондон, да разговаря с нея с езика на ултиматумите. „От нас в ултимативна форма поискаха в 24-часов срок да признаем извършването на престъплението и да поемем вината. Ние самите ние не говорим езика на ултиматумите и няма да допуснем да говорят с нас с този тон\", заяви постоянният представител на Русия при ООН.\r\n*** Косовската партия „Самоопределение“ се разцепи – в късните часове на сряда парламентът в Прищина прие искането на 12 депутати от партията, водена от Албин Курти, за формиране на нова нова депутатска група. Тя носи името Група на независимите депутати и неин лидер е Дардан Сейдиу.\r\nДо разкол в „Самоопределение“ се стигна, след като в последните месеци редица народни представителите от партията подадоха оставка от партийните позиции. За вътрешните конфликти в партията обществото разбра, след като в медиите изтече информация за разговори сред членовете на „Самоопределение“, в които се отправят обиди към председателя й Курти.\r\n*** Независимо от засилването на напрежението между Брюксел и Анкара - наскоро изострено от все по-агресивната позиция на Турция към Гърция и Кипър - Европейската комисия ще одобри допълнителни три милиарда евро за финансиране на сирийски бежанци, живеещи в Турция.\r\nСредствата ще разширят споразумението на Европейския съюз с Турция за спиране на потока на търсещите убежище в държавите от Общността за още две години - до 2019 г. след свиване на 97% през 2016 г. в сравнение с предходната година, когато започна миграционната криза.\r\n„От подпомагането на децата да посещават училище, за даване на достъп на уязвимите семейства до основни услуги, хуманитарната помощ на ЕС за бежанците в Турция даде осезаеми резултати\", подчерта европейският комисар по хуманитарната помощ Христос Стиляниди, като допълни, че от първия пакет от три милиарда евро, отпуснат през 2016 г., 1.2 милиона бежанци са се възползвали от хуманитарната подкрепа на ЕС.\r\nТурция вече е приела 3,5 милиона бежанци от Сирия и средствата от Европейската комисия са използвани за финансиране на агенциите, които им помагат, главно Международната организация по миграция (МОМ)и Върховния комисариат на ООН за бежанците (ВКБООН), поясни европейският комисар по миграцията Димитрис Аврамопулос.\r\nТой добави, че срещата на високо равнище между ЕС и Турция, насрочена за 26 март в българския град Варна, се очаква да „изясни много аспекти на сътрудничеството между ЕС и Турция\". В интерес както на Брюксел, така и на Анкара е споразумението за бежанците да бъде продължено, увери Аврамопулос.\r\n***", "date": "2018.03.15", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/03/15/2499602/rts-sarbiya-tito-se-zavarna-v-zagreb.html", "text": "В зелена площ в междублоково пространство в хърватската столица Загреб се появи надпис „Тито“, предава  „Радио-телевизија Србије“ ( РТС).\r\nНадписът се вижда на снимки, публикувани на страницата на хърватския портал Index. На тях ясно се забелязва, че край буквите, оформени в пръстта, са засадени рози. Според портала автор на „творението“ е някой, който участва в поддръжката на зелената площ.  Тереза Герова", "date": "2018.03.15", "title": "РТС (Сърбия): Тито се завърна в Загреб"}
{"url": "http://www.focus-news.net/news/2018/03/15/2499600/cnn-vms-na-sasht-potvardiha-smartta-na-dvamata-piloti-na-razbiliya-se-vav-florada-iztrebitel.html", "text": "Военноморските сили на САЩ потвърдиха смъртта на двамата пилоти на разбилия се в крайбрежните райони на щата Флорида изтребител F-18, предава американският телевизионен канал CNN.\r\n„Със съжаление съобщаваме, че двамата пилоти са обявени за починали“, се казва в съобщението, публикувано на официалната страница на ВМС в социалната мрежа „Туитър“. \r\nПо-рано бе съобщено, че двамата членове на екипажа са катапултирани. Те бяха открити от спасители и откарани в болница в разположения в близост до катастрофата Кий Уест. \r\nИнцидентът се е случил в следобедните часове на сряда (местно време).   Тереза Герова", "date": "2018.03.15", "title": "CNN: ВМС на САЩ потвърдиха смъртта на двамата пилоти на разбилия се във Флорада изтребител"}
{"url": "http://www.focus-news.net/news/2018/03/15/2499603/komsomolyskaya-pravda-vladimir-putin-i-angela-merkel-sa-nay-populyarnite-sred-sarbite-chuzhdestranni-lideri-pokazva-prouchvane.html", "text": "Проучване показва, че държавният глава на Руската федерация Владимир Путин и канцлерът на ФРГ Ангела Меркел са най-популярните чуждестранни лидери в Сърбия, отбелязва вестник „Комсомольская правда“.\r\nАнкета на белградското електронно издание „Политика“ и социологическата агенция „Фактор плюс“, проведена в периода 9-13 март, показва, че 58% от гражданите на балканската страна се доверяват на лидера на Кремъл, а 42% - на канцлера на ФРГ Ангела Меркел. \r\nСлед тях в резултатите следват китайският президент Си Дзинпин (34%), държавният глава на САЩ Доналд Тръмп (22%) и британския премиер Тереза Мей (16%) .  Тереза Герова", "date": "2018.03.15", "title": "„Комсомольская правда“: Владимир Путин и Ангела Меркел са най-популярните сред сърбите чуждестранни лидери, показва проучване"}
{"url": "http://www.focus-news.net/news/2018/03/15/2499593/edin-chovek-zagina-a-drug-postrada-tezhko-pri-intsident-v-zavod-arsenal-obzor.html", "text": "26-годишен мъж загина, а друг пострада тежко при производствена авария - запалване в цех 130 на Завод 3 в завод „Арсенал“ в Казанлък.  От Инспекцията по труда уточниха, че двамата мъже са работили на машина за смесване на състави за стартови заряди за боеприпаси. Сместа, с която са работили, не е взривоопасна, но е силно пожароопасна в състоянието, в което се работи с нея.  По предварителна информация по време на работата сместа се запалва, в резултат на което двамата получават изгаряния, от които единият работник умира, а другият е откаран в болнично заведение с 80 % изгаряния. Производството, в което е станал инцидентът, е ново и е обезпечено с ново оборудване.\r\nПредстои да бъдат разгледани документи, свързани с технологичните изисквания за изделието, изискванията за безопасност при работа с машината, както и други документи, свързани с цялостната организация на безопасността на труда на работните места на пострадалите. Ще бъдат разгледани и предоставени резултати от разследванията на други контролни и разследващи органи, имащи отношение към причините за злополуката, като „Пожарна безопасност и защита на населението“, следствени органи и т.н. \r\nПред журналисти изпълнителният директор на завод „Арсенал\" Николай Ибушев поясни, че инцидентът е възникнал в помещение, където има смесител - миксер за димна смес. Миксерът се задвижва от пулт, който се намира извън помещението. „При затворена врата в същия момент по непонятни за нас причини двамата работници се озовават вътре с работещ миксер. В този момент, случвайки се нещо в самия миксер, той се възпламенява и пламъкът обгаря двамата. Първият е смъртен случай, вторият е тежко ранен в болницата\", поясни Ибушев. Той каза също, че инструкцията ясно и точно указва, че миксерът трябва да се включи при затворена врата без да има в помещението хора. Към момента има назначена комисия, която ще разпитва свидетели, ще разследва, ако има веществени доказателства. „Едно е ясно, че има отново нарушение на инструкциите за безопасна работа, както се получава в такива случаи, имаме и инцидент\", каза Ибушев. Той поясни, че по данни на станцията, която прави замервания, няма обгазяване в района.\r\nМеждувременно Окръжна прокуратура-Стара Загора разпореди проверка във връзка с инцидента.", "date": "2018.03.15", "title": "Един човек загина, а друг пострада тежко при инцидент в завод „Арсенал“ (ОБЗОР)"}
{"url": "http://www.focus-news.net/news/2018/03/15/2499606/predstoyashti-mezhdunarodni-sabitiya-za-15-mart-agentsiya-fokus.html", "text": "Генералният секретар на НАТО Йенс Столтенберг ще даде пресконференция, в която ще изложи годишният доклад на Алианса, фокусът на който пада върху бюджетни въпроси, след като президентът на САЩ Доналд Тръмп поиска от европейските съюзници да внасят повече средства.\r\n***Започва делото срещу гръцкия епископ Амвросий за подстрекаване към насилие над хомосексуалистите.\r\n***Президентът на САЩ Доналд Тръмп ще приеме премиера на Ирландия Лео Варадкар в Белия дом.\r\n***Навършват се седем години от началото на конфликта в Сирия.\r\n***Поддръжници и опоненти на премиера на Унгария Виктор Орбан ще проведат паралелни демонстрации по случай Националния празник на страната.\r\n***", "date": "2018.03.15", "title": "Предстоящи международни събития за 15 март (Агенция \"Фокус\")"}
{"url": "http://www.focus-news.net/news/2018/03/15/2499607/aktualna-patna-obstanovka.html", "text": "Температурите са в интервала от – 2° до + 12°. Времето над страната е предимно облачно. Слаб вятър духа в областите Варна Добрич, Пазарджик, Разград, Разград, Смолян. Дъжд вали в района на Гоце Делчев /обл. Благоевград/.\r\nСняг вали в планинската част на област Смолян. Пътните настилки са предимно сухи, а по усойните и планински райони – частично мокри и обработени.Това съобщиха от пресцентъра на Агенция „Пътна инфраструктура“.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.:\r\nАМ „Хемус“: \r\nОбласт София: движението по АМ \"Хемус\" в тунел \"Ечемишка\" посока София е ограничено поради обследване на конструкцията в светлата част на денонощието. Движението се извършва двупосочно в дясната тръба /посока Варна/. Срок до 15.03.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.\r\nВъведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на Републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на Републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Временно движението по път II-99 Приморско – Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно. Срок до 16.03.2018 г.;\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 00:00ч. на 15.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-866: Движението по път III-866 Девин – Михалково при км 53+000 се осъществява в една лента поради срутване на скална маса на пътното платно. Участъткът е сигнализиран с пътни знаци. Срок до 15.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът II-48: Ограничено е движението за МПС над 12 т по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nПът III-4082: Движението по път III-4082 Свободица – Банковец от км 6+485 до км 9+700 е ограничено за всички МПС поради пропадане на водосток. \r\nОбходен маршрут: с.Свободица - с.М.Черковна - с.Халваджийско - с.Дъбравица - с.Банковец. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Ограничено движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.15", "title": "Актуална пътна обстановка"}
{"url": "http://www.focus-news.net/news/2018/03/15/2499608/predstoyashti-sabitiya-v-stranata-za-15-mart-agentsiya-fokus.html", "text": "***\r\nОт 15.30 часа на „Дондуков 2“ президентът Румен Радев ще проведе среща със заместник-председателя на Европейската комисия, отговарящ за енергийния съюз, Марош Шефчович. \r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 14.15 часа в зала „Изток“ на Народното събрание ще се проведе среща на Комисията по енергетика и  Комисията по европейските въпроси и контрол на европейските фондове с Марош Шефчович, заместник-председател на Европейската комисия, отговарящ по въпросите на Енергийния съюз. \r\n***\r\nВ Резиденция „Бояна“ ще се проведе работно посещение на канцлера на Австрия Себастиан Курц в България. \r\n***\r\nОт 10.00 часа, в Хотел „Балкан“, министърът на енергетиката Теменужка Петкова ще открие конференцията „Ролята на неправителствените организации за подобряване на енергийната политика и нормативната база в областта на енергетиката – предизвикателства пред Югоизточна Европа“. След откриването на конференцията зам.-председателят на ЕК Марош Шефчович и министър Петкова ще направят кратки изявления. \r\n***\r\nОт 9.30 часа в заседателната зала в сградата на Висшия съдебен съвет, ул. Eкзарх Йосиф, № 12 ще се проведе заседание на Пленума на ВСС. \r\n***\r\nОт 10.00 часа ще се проведе 49-то заседание на Столичния общински съвет.\r\n***\r\nОт 09.20 часа Заместник-министърът на регионалното развитие и благоустройството Малина Крумова ще открие техническия семинар „Превантивно поддържане –  проектиране и технологии“, организиран от Българска браншова камара „Пътища“.\r\n***\r\nОт 09.30 часа, в зала „Опал“ на хотел „Рамада“ фондация \"За Нашите Деца\" организира конференция \"Визия за ранното детство в България\". Форумът е под патронажа на Омбудсмана на Република България Мая Манолова, която ще го открие.\r\n***\r\nОт 09.30 часа 11 състав на Софийски градски съд ще заседава по делото срещу Христо П., бивш управител на Фонд „Научни изследвания“, обвинен в умишлена безстопанственост. \r\n***\r\nОт 09.30 часа, IV състав на Специализирания наказателен съд ще се проведе съдебно заседание по делото срещу Христо А., обвинен в организиране и ръководене на организирана престъпна група. \r\n***\r\nОт 10.30 часа, Софийски градски съд ще заседава по делото срещу Сашо Т. – пътен полицай, обвинен във взимане на подкуп и сниман по време на проверка.  \r\n***\r\nОт 11.00 часа, в зала „Изток“ на Народното събрание Заместник – председателят на НС и лидер на партия ВОЛЯ Веселин Марешки, заедно с депутатите от ПГ на ВОЛЯ,  ще се срещне с членове на  Професионалния синдикат на българските артисти и БСДП. \r\n***\r\nОт 11.00 часа в Националния пресклуб на БТА ще се проведе пресконференция на тема „Да заспиш зад волана – сънливостта като симптом на обструктивна сънна апнея и други нарушения на съня“. \r\n***\r\nОт 12.00 ч. ръководството на Българския зъболекарски съюз (БЗС) ще проведе пресконференция в БТА за отбелязване на Световния ден на оралното здраве – 20-ти март.\r\n***\r\nОт 13.00 часа в Националния пресклуб на БТА ще се проведе пресконференция на Любослав Пенев, Николай Илиев, адвокат Емилия Живкова и Атанас Стоилов. Обявената тема е: „Истината за манипулирания вот на VIII-мия конгрес на БФС и ролята на министъра на спорта”. \r\n***\r\nОт 13.30 часа, в сградата на Министерство на правосъдието ще се проведе пресконференция на тема  „Надграждане на Търговския регистър за интеграция с платформата за обмен на данни между Търговските регистри в ЕС, вграждане на регистъра на юридическите лица с нестопанска цел, интеграция с имотния регистър, единна входна точка и прехвърляне на централния регистър на особените залози”.\r\n***\r\nОт 17.00 часа Изложбена зала „Архиви“ на Държавна агенция „Архиви“ ще бъде открита документалната изложба „1943: Преследване и защита. Съдбата на българските евреи“.\r\n***\r\nОт 18.00 часа, пред Министерски съвет граждани ще се съберат на протест срещу промяната в Плана за Управление на Национален парк „Пирин“. Протестът е организиран в социалните мрежи. \r\n***\r\nОт 18.00 часа в галерия „София“ на Столична библиотека ще бъде открита документалната изложба „Непознатият Райко Алексиев“, посветена на 125-годишнината от неговото рождение. \r\n***\r\nОт 18.00 часа в столичния старинен храм „Св. София“ ще се проведе концерт на Софийския свещенически хор с диригент Негово високоблагоговейнство иконом Кирил Попов. \r\n***\r\nОт 11:00 часа, в конферентната зала Grand Hall на Фламинго Гранд Хотел енд СПА, Албена, ще се проведе тържествена церемония по връчването на  ордена за офицерско звание на Академичните палми на Република Франция.\r\n***\r\nОт 10.30 часа в Зала „Изкуство” на Регионална библиотека „Димитър Талев“ – Благоевград ще се състои среща – разговор  по повод 140 години от Освобождението на България от османско иго и националния празник на България  –  3 март. \r\n***\r\nОт 14.00 часа в заседателната зала на Ректората на ЮЗУ „Неофит Рилски“ ще се проведе работилница за боядисване на великденски яйца. \r\n***\r\nНа голямата сцена в Драматичен Театър „Никола Вапцаров” жителите и гостите на Благоевград ще могат да гледат премиера на постановката „Приказки от стари времена„ от Р.Киплинг. \r\n***\r\nОт 19.00 часа в Драматичен Театър „Никола Вапцаров”, на камерната сцена ще бъде представен моноспектакълът „Демонът на средната възраст”. \r\n***\r\nОт 16.00 ч. в Историческият музей Ботевград ще се проведе награждаването на участниците във вторият етап от инициативата Ботевград – първият уикиград в България. \r\n***\r\nОт 11.00 часа, в дома на писателя (ул. „Вола“ 1) ще се проведе пресконференция по повод Националния конкурс „Христо Фотев“. \r\n***\r\nОт 16.30 до 18.00 часа, в централата на партията на ул. „Конт Андрованти“ 5, Общинският съветник от ГЕРБ-Бургас Стефан Колев ще има приемен ден. \r\n***\r\nОт 19.00 часа в Общинско кино \"АБ\" в сградата на ДТ \"Адриана Будевска\" – Бургас с филма на режисьора Рубен Йостлунд \"Квадратът\" ще бъде открито тазгодишното 16-то издание на кинофестивала \"София филм фест на брега\". \r\n***\r\nОт 10.00 часа, в зала 1-446 на Икономически университет – Варна, Държавната агенция за метрологичен и технически надзор, съвместно с Центъра за качество на стоките и потребителска защита към Икономически университет – Варна и Комисията за защита на потребителите, организира кръгла маса на тема „Качество на стоките и защита на потребителите“ във Варна. \r\n***\r\nОт 15:30 часа командирът на френските Военноморски сили в Средиземноморската зона вицеадмирал Шарл-Анри дьо Ше ще бъде посрещнат с военен ритуал пред Адмиралтейството от командира на ВМС контраадмирал Митко Петев. След края на разговорите в Щаба на ВМС, двамата ще направят изявления за медиите.\r\n*** \r\nОт 11.00 часа в пресклуба на БТА ще се състои пресконференция на общинските съветници от БСП и група граждани на тема \"Проблеми и реализация на водния проект в старата част на Велико Търново\". \r\n*** \r\nОт 15.00 часа в зала 314 на Областна администрация - Велико Търново ще се проведе среща – дискусия в сферата на демографските и социалните проблеми. Събитието ще бъде открито от заместник – министъра на труда и социалната политика Султанка Петрова и областния управител проф. д-р Любомира Попова. \r\n*** \r\nОт 14.00 часа в Младежки дом ще се проведе лекция на тема „Колко тежи /не/ щастието?” - запознаване с опасностите от хранителни разстройства при тийнейджърите. Съорганизатор е РЗИ - Велико Търново.\r\n*** \r\nОт 18.30 часа в НЧ \"Напредък 1869\" Театрална къща „Фери Арт“ - София, представя постановката „Операция“ по Иво Сиромахов. С участието на Мариан Бачев, Орлин Горанов, Тони Минасян, Жанет Иванова, Добрина Гецова. \r\n***\r\nОт 11.00 часа в Пресклуба на БТА – Велико Търново ще се проведе пресконференция на общински съветници от БСП и група граждани на тема „Проблеми и реализация на водния проект в старата част на Велико Търново. \r\n***\r\nОт 14:45 ч., на стадион \"Георги Бенковски\" - Видин, кметът на Община Видин Огнян Ценков ще присъства на откритата тренировка на децата от спортното училище за социална интеграция на Фондация \"Реал Мадрид\" съвместно със пристигналия испански треньор.\r\n***\r\nОт 12.00 часа, пред сградата на РЗИ-Добрич ще се проведе мирен протест на открито от служители на Регионална здравна инспекция-Добрич, които настояват за справедливо заплащане на труда в системата. \r\n***\r\nОт 09.30 часа в хотел „Стримон” ще се проведе заседание на Регионалния съвет за развитие на Югозападен региона. В него ще участва и заместник-министърът на регионалното развитие и благоустройството Деница Николова. \r\n***\r\nОт 10.00 часа в заседателната зала на Община Кюстендил ще се проведе месечно съвещание на кметовете и кметските наместници на населените места. \r\n***\r\nОт 12.00 часа, служители на РЗИ-Пазарджик ще излязат на протест заради ниските заплати. \r\n***\r\nВ 09.30 часа в зала 1 на Апелативния съд ще се проведе заседание по делото срещу Христо Т., обвинен, че при управление на подвижен железопътен състав е нарушил правилата за движение, в резултат на което причинил по непредпазливост смърт на едно лице и телесни повреди на четири лица. \r\n***\r\nВ 10.00 часа в зала 1 на Районния съд ще се проведе заседание по делото срещу Соня М., обвинена в причиняване на имотна вреда в особено големи размери – 660 050 лв.\r\n***\r\nВ 10.00 часа в зала 12 на Районния съд ще се проведе заседание по делото срещу Пенка П. и Петя В., обвинени, че в съучастие са присвоили чужди пари от фирмата, която са представлявали. \r\n***\r\nОт 10.30 часа в Художествена галерия \"Проф. Илия Петров\" ще се състои отчетът на ОДМВР-Разград.\r\n***\r\nОт 12:30 ч., във фоайето на „Доходно здание“, ще се проведе пресконференция във връзка с МФ \"Мартенски музикални дни\" с участието на Емил Табаков, Минчо Минчев, Робърт Коен.\r\n*** \r\nВ 8.00 часа министърът на регионалното развитие и благоустройството Николай Нанков ще инспектира на място срутището в района на с. Тикале, което възпрепятства движението по път ІІ-86 Смолян - Мадан. \r\n***\r\nОт 11.00 часа в зала на Областната администрация на Стара Загора областният управител Гергана Микова ще даде пресконференция. \r\n***\r\nОколо 15.10 часа в РУ-Шумен ще се проведе брифинг след годишния отчет- анализ на ОДМВР- Шумен. На него ще присъстват директорът на ГДНП гл. комисар Христо Терзийски и ст. комисар Стефан Джолев, зам.-директор на ГДБОП.", "date": "2018.03.15", "title": "Предстоящи събития в страната за 15 март (Агенция „Фокус“)"}
{"url": "http://www.focus-news.net/news/2018/03/15/2499610/prezidentat-rumen-radev-shte-se-sreshtne-sas-zamestnik-predsedatelya-na-evropeyskata-komisiya-marosh-shefchovich.html", "text": "От 15.30 часа на „Дондуков 2“ президентът Румен Радев ще проведе среща със заместник-председателя на Европейската комисия, отговарящ за енергийния съюз, Марош Шефчович. Това съобщиха от прессекретариата на държавния глава.", "date": "2018.03.15", "title": "Президентът Румен Радев ще се срещне със заместник-председателя на Европейската комисия Марош Шефчович"}
{"url": "http://www.focus-news.net/news/2018/03/15/2499609/nimh-dnes-v-yuzhna-i-iztochna-balgariya-shte-ima-prevalyavaniya-ot-dazhd-maksimalnite-temperaturi-shte-sa-mezhdu-12-i-17.html", "text": "Днес облачността над страната ще е променлива, по-честа значителна. На места, главно в Южна и Източна България ще има превалявания от дъжд. Разкъсвания и намаления на облачността ще има над Дунавската равнина. Ще духа слаб до умерен запад-северозападен вятър. Максимални температури между 12° и 17°. Атмосферното налягане слабо ще се повиши, но ще остане по-ниско от средното за март. Това съобщи за Агенция \"Фокус\" Мартин Славчев, дежурен синоптик в Националния институт по метеорология и хидрология (НИМХ).   \r\nПо Черноморието облачността ще предимно значителна и на много места ще превали дъжд. Максималните температури ще са между 11° и 16°, вълнението на морето ще бъде 1 - 2 бала. Температурата на морската вода е 6° – 7°.\r\nВ планините ще е предимно облачно, на много места ще превали дъжд, над 1800 метра - сняг. Ще духа слаб до умерен вятър от запад-северозапад. Максималната температура на височина 1200 метра ще е около 7°, на 2000 метра - около 1°.", "date": "2018.03.15", "title": "НИМХ: Днес в Южна и Източна България ще има превалявания от дъжд, максималните температури ще са между 12° и 17°"}
{"url": "http://www.focus-news.net/news/2018/03/15/2499612/parlamentat-shte-obsadi-prekratyavaneto-na-pravomoshtiyata-na-georgi-gatev-kato-chlen-na-natsionalnoto-byuro-za-kontrol-na-srs.html", "text": "Парламентът ще обсъди прекратяването на правомощията на Георги Гатев като член на Националното бюро за контрол на специалните разузнавателни средства (НБКСРС). Това предвижда програмата за работа на Народното събрание. Прекратяването на правомощията се налагат поради несъвместимост с длъжността. Причината е, че на Гатев му е отнет достъп до класифицирана информация. На вниманието на депутатите се поставят и промените в Закона за авторското право и сродните му права, който ще бъде разгледан на второ четене. С промените се създава нормативна уредба за колективно управление на авторските права с цел по-добро управление, прозрачност и отчетност. Определят се и изискванията за получаване на многотериториално разрешение за използване на музикални произведения онлайн. Регламентират се правомощията на министъра на културата при осъществяването на контрола върху дейността по колективно управление, свързана с регистрацията на организациите и дружествата и контрол върху дейността им. Колективното управление на права вече ще може да се извършва и от независими дружества за управление на права, получили регистрация в Министерството на културата. Сега действащите организации за колективно управление на права и техните тарифи ще се запазят. Предвиден е 6-месечен преходен период, в който регистрираните организации да приведат в съответствие със закона уставите си. С промените в законодателството се въвежда директива на ЕП и на Съвета на ЕС за колективното управление на авторското право и сродните му права, както и за лицензиране на правата върху произведения за използване онлайн на музикални произведения на вътрешния пазар. България не е въвела директивата до посочения краен срок 10 април 2014 година, поради което е образувана процедура срещу страната ни.", "date": "2018.03.15", "title": "Парламентът ще обсъди прекратяването на правомощията на Георги Гатев като член на Националното бюро за контрол на  СРС"}
{"url": "http://www.focus-news.net/news/2018/03/15/2499598/opazvaneto-na-obshtestveniya-red-i-upravlenieto-na-yazovirite-diskutiraha-izpalnitelna-zakonodatelna-i-mestna-vlast-obzor.html", "text": "Опазването на обществения ред и управлението на язовирите дискутираха изпълнителна, законодателна и местна власт. Работната среща – дискусия се състоя в парламента по инициатива на Националното сдружение на общините в Република България (НСОРБ). В нея участваха народните представители от Комисията по вътрешна сигурност и обществен ред, Комисията по регионална политика, благоустройство и местно самоуправление и Комисията по околната среда и водите.  Дискусията бе открита от председателя на Народното събрание Цвета Караянчева, която каза, че проблемите на българските общини са основен ангажимент на законодателната институция. Караянчева отбеляза, че кметовете и администрацията на общините са тези, които са най-близо до хората и най-добре знаят проблемите на българските граждани. Тя акцентира и върху подписаното между 44-ото Народно събрание и НСОРБ споразумение за сътрудничество. По темата за опазване на обществения ред бяха засегнати въпроси като видеонаблюдението по пътищата и общинската полиция. Стана ясно и че МВР ще разработи проект за единен национален център за регистриране на нарушенията. Председателят на ПГ на ГЕРБ Цветан Цветанов посочи, че със законодателни промени през 2011 г. се е дала възможност 50%  от средствата от глоби за нарушаване на закона да се инвестират в изграждането на инфраструктура там, където има концентрация на тежки пътнотранспортни произшествия. Според него може да се помогне на общините като се даде  възможност част от този процент да отива и за тях. Коментирайки общинската полиция, Цветанов заяви, че впоследствие след въвеждането ѝ се е установило, че този законов механизъм няма да сработи в пълния си обем. В тази връзка той обърна внимание върху Закона за частната охранителна дейност.  Председателят на Управителния съвет на НСОРБ и кмет на Велико Търново Даниел Панов коментира, че проблем в тази област са ограничените правомощия на служителите от съответните общини. Кметът на Стара Загора Живко Тодоров допълни, че е необходимо въвеждането на видеонаблюдението като модерен способ. По думите му трябва да може  кметовете да могат да налагат глоби за превишена скорост. Той отбеляза, че ако това се случи, те ще имат по-добра събираемост. \r\nОт опозицията в лицето на народния представител от ПГ на „БСП за България“ Манол Генов отбелязаха, че икономическият ефект от поставянето на стационарните камери по пътищата, ще е почти никакъв. Според Манол Генов не е ясно и кой ще инвестира в камерите.  Обект на дискусията бяха управлението на язовирите и измененията в Закона за водите.  По тази тема от НСОРБ обърнаха внимание, че през 1990 г. 4532 язовира стават общински и че ресурсът им не е  достатъчен за управлението им. Председателят на ДАМТН Петър Горновски заяви, че класификацията на язовирите по големина и по опасност ще помогне бъдещата дейност на ДАМТН и отчете, че именно това е заложено в промените в Закона за водите.  Той поясни, че в момента съществуват много „гьолове“ и ако се приемат законови промени, от ДАМТН ще могат да се съсредоточат върху около 4000 язовира. По думите му от тях трябва да се класифицират опасните и тогава ще може да се търси финансиране, защото е ясно, че такова за всички изведнъж няма да се случи. Заместник-министърът на околната среда и водите Атанаска Николова отчете, че 20 млн. лв. са отделени от ОП „Околна среда“ с бенефициенти общините за осигуряване на поддръжката на язовирите. Председателят на Комисията по околната среда и водите Ивелина Василева отбеляза, че за промените в Закона за водите е необходим консенсус. По думите й темата за подпомагане на общините в дейностите по поддържането на хидротехническите съоръжения, които са тяхна собственост, е актуална и е свързана със защитата на населението, превенцията и добрата координация на всички институции. От БСП заявиха, че промените в закона, свързани с класификацията на язовирите, са твърде закъснели.  На дискусията бе отчетена и необходимостта от създаването на воден кадастър. \r\nДеница КИТАНОВА", "date": "2018.03.15", "title": "Опазването на обществения ред и управлението на язовирите дискутираха изпълнителна, законодателна и местна власт (ОБЗОР)"}
{"url": "http://www.focus-news.net/news/2018/03/15/2499614/ministar-temenuzhka-petkova-shte-otkrie-konferentsiya-za-rolyata-na-nepravitelstvenite-organizatsii-za-podobryavane-na-energiynata-politika.html", "text": "Министърът на енергетиката Теменужка Петкова ще открие конференцията „Ролята на неправителствените организации за подобряване на енергийната политика и нормативната база в областта на енергетиката – предизвикателства пред Югоизточна Европа“. Това съобщиха от пресцентъра на Министерство на енергетиката. Форумът ще се проведе от 10.00 часа в Хотел „Балкан“. Първото събитие от програмата на Българското председателство на Съвета на ЕС, част енергетика се организира от Института за енергиен мениджмънт, със съдействието на Министерството на енергетиката. Очаква се в дискусиите да се включат вицепрезидентът на Европейската комисия, отговарящ за Енергийния съюз Марош Шефчович, директорът на Секретариата на Енергийната общност Янез Копач, президентът на Европейската организация на потребителите Йорян Бринкман, вицепрезидентът на Евроелектрик Магнус Хал и други.\r\nУчастниците ще обсъдят ефективните механизми, чрез които основните послания на НПО да достигнат до европейските институции, кои са най-добрите практики за това, каква ще бъде ролята на организациите в управлението на Енергийния съюз и други.", "date": "2018.03.15", "title": "Министър Теменужка Петкова ще открие конференция за ролята на неправителствените организации за подобряване на енергийната политика"}
{"url": "http://www.focus-news.net/news/2018/03/15/2499604/v-saveta-za-sigurnost-na-oon-obviniha-rusiya-za-otravyaneto-na-sergey-skripal-obzor.html", "text": "Скандалът около бившия офицер от руското Главно разузнавателно управление (ГРУ) Сергей Скрипал продължава да се разраства и да обтяга отношенията на Москва с редица държави. В рамките на извънредно заседание на Съвета за сигурност на ООН, свикано по настояване на Лондон, Москва бе обвинена за отравянето на 66-годишния Скрипал и неговата дъщеря Юлия. \r\nВеликобритания, както и САЩ, са на мнение, че Кремъл има пръст в отравянето на бившия офицер от ГРУ. „САЩ считат, че Русия е отговорна за атаката срещу двама души в Обединеното кралство чрез използването на нервно-паралитично вещество от военен клас“, подчерта постоянният представител на САЩ при ООН Ники Хейли. \r\nНа заседанието се изказа и заместник-постоянният представител на Великобритания при ООН Джонатан Алън. Русия е нарушила Конвенцията за забрана на химическите оръжия, тъй като не е обявила програмата си за разработване на нервно-паралитичното вещество „Новичок“, с което – според Лондон, е отровен бившият офицер от руското разузнаване Сергей Скрипал. „Русия не е декларирала веществото „Новичок“ или обекти, свързани с неговото производство, както се изисква по конвенцията. От всичко това може да се направи извод, че Русия е нарушила сериозно Конвенцията за забрана на химическите оръжия“, подчерта британският дипломат. \r\nНа свой ред постоянният представител на Руската федерация при ООН Василий Небензя обвини Лондон в разпалване на „истерия“.  Великобритания може да е един от източниците на веществото „Новичок“, използвано за отравянето на Скрипал и неговата дъщеря Юлия, изрази увереност Небензя. \r\n„Най-вероятен източник на произход на химикала е страна, която от края на 90-те години на миналия век и към настоящия момент провежда интензивни изследвания на даденото вещество, включително Великобритания“, подчерта руският дипломат.\r\n„За да могат британските специалисти с пълна увереност да установят, че това е точно „Новичок“, а не някой друг, те задължително трябва да имат т.нар. контролен стандарт. Ако те казват, че това е „Новичок“, то значи имат колекция и формула… Казано по друг начин, ако Великобритания е уверена, че това е „Новичок“, то тя разполага с химическата му формула, с негови образци и е способна сама да го произведе“, обобщи Небензя. \r\nРуският дипломат бе категоричен: Москва няма да позволи на никого, включително на Лондон, да разговаря с нея с езика на ултиматумите. „От нас в ултимативна форма поискаха в 24-часов срок да признаем извършването на престъплението и да поемем вината. Ние самите ние не говорим езика на ултиматумите и няма да допуснем да говорят с нас с този тон\", заяви постоянният представител на Русия при ООН. \r\nБившият полковник от руското ГРУ бе хоспитализиран в критично състояние в британския град Солзбъри, след като бе подложен на въздействието на неизвестно вещество. \r\nСергей Скрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев. През 2010 г. като част от обмен на шпиони между САЩ и Русия Скрипал получава убежище във Великобритания.  Тереза Герова", "date": "2018.03.15", "title": "В Съвета за сигурност на ООН обвиниха Русия за отравянето на Сергей Скрипал (ОБЗОР)"}
{"url": "http://www.focus-news.net/news/2018/03/15/2499605/die-zeit-sled-preizbiraneto-si-za-chetvarti-mandat-angela-merkel-shte-se-bori-za-izbiratelite-na-alternativa-za-germaniya-i-za-izgonvaneto-y-ot-bundesaga.html", "text": "След като за четвърти път положи клетва като канцлер на ФРГ, Ангела Меркел обяви и целите си за новия си мандат. Председателят на Християндемократическия съюз (ХДС) бе категорична, че иска да се бори за обратното спечелване на избирателите на „Алтернатива за Германия“ и за „изгонването й от Бундестага възможно най-скоро“, съобщава националният ежедневник Die Zeit.\r\nПроблемите на гражданите, подкрепили крайнодясната партия на парламентарните избори от септември 2017 г., ще бъде сред първите задачи на новото федерално правителство, увери Меркел. „Имаме за цел да разрешим проблемите на онези, които в знак на протест са гласували за тази партия“, подчерта германският канцлер. \r\nСред амбициите на Меркел е и усъвършенстване на германската социална система. По отношение на политиката към бежанците лидерът на ХДС се застъпи за последователна депортация на отхвърлените кандидати за убежище. В същото време тя припомни, че „Германия трябва да изпълни хуманитарните си задачи“.\r\nВъпреки напрежението при избора й на канцлер в Бундестага, Меркел увери, че „просто се радва на доверието“, гласувано й от депутатите. Тя бе избрана за висшия държавен пост само с девет гласа разлика - 364 от 790 депутати подкрепиха кандидатурата й. Това е с 35 гласа по-малко, отколкото са мандатите на управляващата коалиция в Бундестага. Генералният секретар на Германската социалдемократическа партия (ГСДП) Андреа Налес бе изненадана от „многото гласове против\".\r\nПо време на изборите имаше бунтове в Бундестага. Член на „Алтернатива за Германия“ разгъна банер с надпис „Меркел трябва да тръгне\", припомнят от редакцията. Тереза Герова", "date": "2018.03.15", "title": "Die Zeit: След преизбирането си за четвърти мандат: Ангела Меркел ще се бори за избирателите на „Алтернатива за Германия“ и за изгонването й от Бундесага"}
{"url": "http://www.focus-news.net/news/2018/03/15/2499616/gd-granichna-politsiya-silno-intenziven-e-trafikat-na-gkpp-kapitan-andreevo.html", "text": "На българо-турската граница трафикът е силно интензивен на граничен контролно-пропускателен пункт Капитан Андреево и интензивен на граничен контролно-пропускателен пункт Лесово за товарни автомобили на изход. Това съобщиха за Агенция \"Фокус\" от ГД \"Гранична полиция\". Нормален е трафикът на всички пунктове по границите с Румъния, Сърбия, Македония и Гърция.", "date": "2018.03.15", "title": "ГД \"Гранична полиция\": Силно интензивен е трафикът на ГКПП \"Капитан Андреево\""}
{"url": "http://www.focus-news.net/news/2018/03/15/2499597/the-independent-izgonvaneto-na-23-ma-ruski-diplomati-ot-velikobritaniya-shte-razdrazni-kremal-no-nyama-priznatsi-che-rusiya-se-gotvi-za-otveten-udar.html", "text": "Решението на министър-председателя на Великобритания Тереза Мей да изгони 23-ма руски дипломати от страната не предизвикаха агресивна реакция на Москва, каквато мнозина очакваха. Кремъл е раздразнен, но няма признаци, че се готви да нанесе ответен удар, коментират от редакцията на британския вестник The Independent.\r\nРешението за експулсиране на 23 служители на руското посолството в Лондон, предлагането на нови закони за борба с шпионажа и борбата с прането на пари, и прекратяване на двустранния контакт на високо равнище със сигурност ще раздразнят Кремъл. Но в Москва осъзнават, че нещата можеше да бъдат и много по-лоши.  \r\nИзявлението на Мей пред Камарата на представителите не съдържаше нито намек за оттегляне на националния отбор от Мондиал 2018, нито за мерки срещу финансираната от Кремъл телевизия RT. Няма и намек за смущаване на спокойствието на руските „аристократи\" които са превърнали Лондон в свой дом.\r\nПрез последните години руският отговор на това, което смята за прекомерно агресивно действие от страна на Запада, е да действа асиметрично, реципрочно - променяйки залога в очакване, че противникът ще се пречупи първи.\r\nТака например, когато на RT бе забранено да предава от Конгреса на САЩ, на всички американски медии, работещи в руския парламент, бе наложена обща забрана. А когато  руско дете почина в американски приемен център, Кремъл отговори с драконов закон, забраняващ осиновяването на русначета в САЩ. \r\nДосега няма признаци, че Москва се готви да се удари Лондон. Вярно е, че руската реторика бе остра, белязана с гняв и възмущение.  Както се очакваше, Министерството на външните работи на Русия определи изявлението на Мей като провокация\", но не отиде много по-далеч.\r\nВалентина Матвиенко, говорителят на горната камара на руския парламент, заяви, че ще има „бърз и тежък\" реципрочен отговор. Владимир Джахарбов, заместник-председател на  парламентарната комисия по външни отношения просто обеща „огледална реакция\".\r\nНо в някои отношения реакцията на Москва граничи с открит сарказъм. Така например по повод оттеглянето на поканата за посещение на руския външен министър Сергей Лавров във Великобритания говорителят на МВнР на Русия Мария Захарова подчерта, че „той дори не се е съгласил да отиде“.  Тереза Герова", "date": "2018.03.15", "title": "The Independent: Изгонването на 23-ма руски дипломати от Великобритания ще раздразни Кремъл, но няма признаци, че Русия се готви за ответен удар"}
{"url": "http://www.focus-news.net/news/2018/03/15/2499617/zam-predsedatelyat-na-evropeyskata-komisiya-marosh-shefchovich-e-na-poseshtenie-v-balgariya.html", "text": "Заместник-председателят на Европейската комисия, отговарящ на енергийния съюз, Марош Шефчович е на посещение в България. Това съобщиха от пресцентъра на Представителство на ЕК в България. Той ще се срещне с президента Румен Радев, с министър-председателя Бойко Борисов, с министъра на енергетиката Теменужка Петкова и с комисиите по енергетика и по европейски въпроси и контрол на европейските фондове в Народното събрание. \r\nЗаместник-председателят Шефчович ще участва и в конференция на тема \"Ролята на неправителствените организации за подобряване на енергийната политика и нормативната база в областта на енергетиката - предизвикателства пред Югоизточна Европа\", която се организира от Института за енергиен мениджмънт и Министерството на енергетиката като част от програмата на Българското председателство на Съвета на ЕС. След откриването на конференцията Марош Шефчович и министър Петкова ще направят кратки изявления от 11.30 часа в зала \"Роял\" на София Хотел Балкан.", "date": "2018.03.15", "title": "Зам.-председателят на Европейската комисия Марош Шефчович е на посещение в България"}
{"url": "http://www.focus-news.net/news/2018/03/15/2499611/premierat-boyko-borisov-shte-se-sreshtne-s-kantslera-na-avstriya-sebastian-kurts.html", "text": "Министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София. Това съобщиха от правителствената информационна служба. Двамата ще обсъдят задълбочаването на двустранните отношения, както и сътрудничеството в рамките на ЕС с фокус върху приемствеността в темите на Българското и Австрийското председателства на Съвета на ЕС.", "date": "2018.03.15", "title": "Премиерът Бойко Борисов ще се срещне с канцлера на Австрия Себастиан Курц"}
{"url": "http://www.focus-news.net/news/2018/03/15/2499619/sluzhitelite-na-zatvorite-shte-protestirat-na-26-mart-v-sofiya.html", "text": "Служителите на затворите ще протестират на 26 март, по време на Конференцията, посветена на Регламента за създаване на Службата на европейския прокурор в резиденция „Бояна“. Това съобщиха от Синдиката на служителите в затворите в България. Ще продължат и локалните протести пред затворите в цялата страна. На 14 март Синдикатът е приел Програма за продължаване на протестните действия на служителите на затворите и съдебните охранители „Европа и за нас“ по време на Българското председателство. Тя ще се изразява в периодично депозиране на писма до Министерски съвет, Министерство на финансите и Министерство на правосъдието, изготвяне на подписка персонално до министър – председателя, НС и еврокомисаря по правосъдие, писмо до Представителството на ЕК и посолствата, колективна жалба до Омбудсмана, искане (предложение) до НС и ППП за инкорпориране (въвеждане) на субективното право на СТАЧКА. Програмата цели протестите да бъдат процес в развитие, който ще продължи колкото е необходимо срещу унизителното отношение на Министерски съвет спрямо пенитенциарната общност в България.", "date": "2018.03.15", "title": "Служителите на затворите ще протестират на 26 март в София"}
{"url": "http://www.focus-news.net/news/2018/03/15/2499621/faz-v-reditsa-germanski-gradove-byaha-organizirani-protesti-na-kyurdi-sreshtu-turskata-operatsiya-v-severna-siriya.html", "text": "Във вечерните часове на сряда в редица германски градове бяха организирани протести на кюрдите срещу турската операция „Маслинова клонка“  в Северна Сирия, съобщава националният ежедневник Die Frankfurter Allgemeine Zeitung.\r\nПо данни на полицията акциите са преминали спокойно и без насилие, за разлика от онези, организирани през почивните дни. Тогава при протести на кюрдите в Берлин и Дюселдорф пострадаха около 30 души, припомнят от редакцията.  Тереза Герова", "date": "2018.03.15", "title": "FAZ: В редица германски градове бяха организирани протести на кюрди срещу турската операция в Северна Сирия"}
{"url": "http://www.focus-news.net/news/2018/03/15/2499620/zamestnik-ministar-malina-krumova-shte-uchastva-vav-foruma-prevantivno-poddarzhane-proektirane-i-tehnologii.html", "text": "Заместник-министърът на регионалното развитие и благоустройството Малина Крумова ще открие техническия семинар „Превантивно поддържане –  проектиране и технологии“, организиран от Българска браншова камара „Пътища“. Това съобщиха от пресцентъра на Министерство на регионалното развитие и благоустройството. Събитието ще се проведе в хотел „Централ Хотел Форум“ в София. Откриването е в 9.20 часа. Форумът е първият от поредица технически семинари, които камарата ще организира от тази година, и е насочен към обмен на добри практики и повишаване качеството на дейностите на фирмите от пътния бранш.", "date": "2018.03.15", "title": "Заместник-министър Малина Крумова ще участва във форума „Превантивно поддържане – проектиране и технологии“"}
{"url": "http://www.focus-news.net/news/2018/03/15/2499615/ministar-nikolay-nankov-shte-inspektira-srutishteto-na-patya-smolyan-madan.html", "text": "Министърът на регионалното развитие и благоустройството Николай Нанков ще инспектира срутището в района на село Тикале, което възпрепятства движението по път ІІ-86 Смолян - Мадан. Това съобщиха от пресцентъра на Министерство на регионалното развитие и благоустройството. Инспекцията на място на министър Нанков ще бъде в 8.00 часа.", "date": "2018.03.15", "title": "Министър Николай Нанков ще инспектира срутището на пътя Смолян - Мадан"}
{"url": "http://www.focus-news.net/news/2018/03/15/2499592/the-daily-express-sled-otravyaneto-na-sergey-skripal-kremal-mozhe-da-se-nasochi-kam-21-ruski-begaltsi-ot-pravosadieto-koito-zhiveyat-vav-velikobritaniya.html", "text": "Руският бизнесмен Николай Глушков, който бе открит мъртъв в началото на седмицата, е бил цел „номер едно“ на Кремъл заради предполагаемото му участие в измама, свързана с авикомпанията „Аерофлот“, съобщава вестник The Daily Expess, като пояснява, че във Великобритания живеят 21 руски бизнесмени, които Москва описва като „бегълци от правосъдието“. \r\nВъпросният списък е публикуван от дипломатическата мисия на Москва в Лондон. Руски прокурори изпратиха официално искане до Великобритания за ареста и екстрадицията на Глушков още през януари 2015 г. Кабинетът на премиера Тереза Мей обаче не удовлетвори молбата на Русия. \r\nВ понеделник 69-годишният Глушков бе открит мъртъв от дъщеря си Наталия в наетия от него дом в Ню Молдън, графство Съри. Бе съобщено, че по врата му е имало следи от задушаване. Разследването на смъртта му бе поето от „Скотланд Ярд“. \r\nСлучаят с Глушков, който се разви на фона на скандала с отравянето на бившия офицер от руското военно разузнаване Сергей Скрипал, започна да се разплита в сряда. Съсед на руския бизнесмен разкри пред следователите, че Глушков е бил посетен от двама „подозрителни“ мъже. \r\nОт редакцията подчертават, че руското посолство публикува списъка с общо 22-мата бизнесмени (включително Глушков), след като лидерът на Кремъл предупреди, че не може да прости предателство.\r\nГлушков бе близък и с руския предприемач и политик Борис Березовски, който бе открит мъртъв в дома му в графство Бъркшир през 2013 г. \r\nРусия официално поиска екстрадирането на всичките 22-ма в периода между 2007 г. и 2016 г.. Четиринадесет молби бяха отхвърлени от Мей, а други две бяха отхвърлени от лейбъристите Чарлз Кларк и Джаки Смит, бивши вътрешни министри. Тереза Герова", "date": "2018.03.15", "title": "The Daily Express: След отравянето на Сергей Скрипал: Кремъл може да се насочи към 21 руски „бегълци от правосъдието“, които живеят във Великобритания"}
{"url": "http://www.focus-news.net/news/2018/03/15/2499618/faktor-makedoniya-i-v-prilep-protestiraha-sreshtu-priemaneto-na-zakona-za-upotrebata-na-ezitsite.html", "text": "В късните часове на сряда жителите на град Прилеп се събраха на протест срещу приемането на Закона за употребата на езиците, съобщава македонското електронно издание „Фактор“.\r\nСпонтанна демонстрация имаше и пред сградата на парламента в Скопие, която продължи до късните часове на деня. Същевременно, след като в Събранието на Република Македония бе приет Законът за употребата на езиците, в социалните мрежи бе инициирана петиция срещу него, която само за няколко часа бе подписана от над осем хиляди граждани на югозападната ни съседка.\r\n„Днес имаме явно нарушение на Конституцията. Днес СДСМ и Заев погази волята на гражданите. Никой няма да живее по-добре от това решение. Само защото двете страни са се споразумели, те са гласували противоконституционен и вредоносен закон. Такава стъпка е удар за съвместно съществуване, някой съзнателно ни бута в сценарий, в който залогът е Македония.\r\nПомогнете на Конституционния съд да разбере, че мнозинството от македонците и албанците са против този закон. Споделете и изпратете на приятели, за да сме колкото се може повече, когато тази петиция бъде изпратена до Конституционния съд\", се казва в петицията инициирана от „Съжителство в Македония\".\r\nЗаконът за употребата на езиците бе приет с гласовете на 64 народни представители. \r\nДепутатите от партията на Християн Мицкоски ВМРО-ДПМНЕ твърдят, че законът е приет противоконституционно, а председателят на парламента Талат Джафери е категоричен, че законът е получил подкрепата на мнозинството депутати, след което Конституционният съд е на ход да прецени дали той е в съответствие с Основния закон на страната. Тереза Герова", "date": "2018.03.15", "title": "„Фактор“ (Македония): И в Прилеп протестираха срещу приемането на Закона за употребата на езиците"}
{"url": "http://www.focus-news.net/news/2018/03/15/2499628/voa-desetki-hilyadi-uchashti-se-se-vklyuchiha-v-protesti-sreshtu-nesposobnostta-na-kongresa-na-sasht-da-se-spravi-s-problema-s-ognestrelnite-orazhiya.html", "text": "Десетки хиляди учащи се в САЩ се включиха в протест срещу неспособността на Конгреса да се справи с проблема с притежанието на огнестрелните оръжия, предава Voice of America.\r\nАкциите започнаха в 10 часа (местно време) и повечето от тях продължиха по 17 минути – по една за всяка жертва на стрелбата в гимназия в Паркленд, Флорида. Протестите бяха организирани точно месец след трагедията, която разтърси американското общество. \r\nДемонстрации имаше и пред Капитолия. Държавният глава на страната Доналд Тръмп обаче не беше вътре.  Тереза Герова", "date": "2018.03.15", "title": "VOA: Десетки хиляди учащи се се включиха в протести срещу неспособността на Конгреса на САЩ да се справи с проблема с огнестрелните оръжия"}
{"url": "http://www.focus-news.net/news/2018/03/15/2499626/pregled-na-osnovnite-temi-v-dobrudzhanskiya-pechat.html", "text": "„Златен почетен знак за съдия Таня Ангелова“, съобщава на първа страница вестник „Нова добруджанска трибуна“. Личен почетен знапърва степен - златен“ получава дългогодишният съдия в Окръжен съд - Добрич Таня Ангелова. Отличието се присъжда с решение на Съдийската колегия на ВСС за проявен висок професионализъм, безупречно и образцово изпълнение на служебните задължения и високи нравствени качества на магистрата, както и по повод нейното предстоящото пенсиониране. Предложението за поощрение е направено от председателя на Окръжния съд Галатея Ханджиева, която подчертава, че съдия Таня Ангелова е уважаван магистрат както сред колегите си, така и в обществото. „Кметът на Балчик наложи запор на Община Каварна, съобщава изданието. Заявлението до съдия изпълнител е подадено във вторник от кмета на Белия град Николай Ангелов. Причината е дълг от над половин милион лева, неизплатен във връзка с депонирането на битови отпадъци. От спортната страница – „Веселин Василев гордо развя знамето на Шабла в Белград“. Там се е състояла първата зимна балканиада за ветерени. Състезателят е завоювал първо място в тласкането на гюле. Той е взел участие във възрастовата група 35-39 години. \r\n„Собствениците на язовири ще пълнят държавен фонд за ремонти“, съобщава на първа страница вестник „Добруджанска трибуна“. Задължението ще бъде за отчисления от приходите от стопанска дейност. Нов държавен фонд ще отговаря за ремонтите на водоизточници, които общините нямат финансова възможност да поддържат. Това е предвидено в подготвяни от държавата законови промени. „Защитата на земеделските земи срещу градушки се увеличава“, съобщава всекидневникът. В момента обаче житницата Добруджа е незащитена. До 90 на сто от земеделските земи ще бъдат защитени от това природно явление. Това е заложено в Национална стратегия за развитие на градозащитата в страната. В момента едва 25 на сто от стопанските площи са защитени от градушки. За момента не е ясно колко ще струва разширяването на системата и от къде ще бъдат намерени средства. „Осветиха новия дом на Духовия оркестър на Добрич“, съобщава всекидневникът. Дългогодишният проблем с базата вече е решен от кмета Йордан Йорданов и неговия екип. Оркестърът се помещава в сградата на бившето училище „Отец Паисий“. Оркестърът е създаден през 1993 година.", "date": "2018.03.15", "title": "Преглед на основните теми в добруджанския печат"}
{"url": "http://www.focus-news.net/news/2018/03/15/2499624/ministerstvoto-na-turizma-shte-izdade-parvite-udostovereniya-za-planinski-vodachi.html", "text": "Министерството на туризма ще връчи първите удостоверения за планински водачи. Това съобщиха от пресцентъра на министерството. Удостоверенията се издават с подпис на министъра на туризма Николина Ангелкова на успешно издържалите  изпита за придобиване на професионална правоспособност. Документ ще получат 10 професионалиста. След това планинските водачи трябва да подадат заявление за вписване в Списъка на правоспособните планински водачи, част от Националния туристически регистър. Включването в него става със заповед на министър Николина Ангелкова, след което правоспособното лице получава идентификационна карта, задължителна за упражняване на професията. В момента в списъка за правоспособни водачи са вписани 248 квалифицирани лица. \r\nТова са първите изпити, които се провеждат за придобиване на правоспособност за упражняване на професията „Планински водач“. За провеждането им със заповед на министъра на туризма бе създадена комисия, в която са включени представители от Министерството на туризма, Министерството на образованието и науката, Министерството на младежта и спорта, на акредитирани висши училища и на браншови, продуктови и професионални туристически сдружения, вписани в Националния туристически регистър. Изпитът се състои от две части – устна  и практическа  по въпросник. Предстои насрочване на следващ изпит за придобиване на правоспособност за правоспособност за планински водачи. \r\nНа церемонията в средата на март освен първите удостоверения за правоспособност на планинските водачи, документ за придобиване на правоспособност ще получат и успешно издържалите изпита за екскурзоводи. Това ще е втора група професионалисти, които са преминали изпита за упражняване на професията, който се организира от Министерството на туризма.", "date": "2018.03.15", "title": "Министерството на туризма ще издаде първите удостоверения за планински водачи"}
{"url": "http://www.focus-news.net/news/2018/03/15/2499623/pernik-na-16-mart-v-obshtinata-shte-se-provede-konferentsiya-za-predstavyane-na-deynostite-po-proekt-za-kachestvoto-na-vazduha.html", "text": "На 16 март от 10.00 часа в конферентната зала на oбщината ще се проведе встъпителна пресконференция за представяне на дейностите по проект „Разработване на програма за качеството на атмосферния въздух на община Перник 2017-2021“. Това съобщиха от пресцентъра на Община Перник. Проектът е по Процедура за директно предоставяне на безвъзмездна финансова помощ по приоритетна ос 5 „Подобряване качеството на атмосферния въздух” на ОПОС 2014-2020г. Осъществява се с финансовата подкрепа на Оперативна програма „Околна среда“ 2014 -2020 г., съфинансирана от Европейския съюз чрез ЕФРР, Кохезионен фонд.", "date": "2018.03.15", "title": "Перник: На 16 март в общината ще се проведе конференция за представяне на дейностите по проект за качеството на въздуха"}
{"url": "http://www.focus-news.net/news/2018/03/15/2499625/denyat-15-mart-v-svetovnata-istoriya.html", "text": "2017 г. \r\nПровеждат се общи избори в Холандия.2015 г. \r\nУраганът Пам разрушава над 90% от зданията в Порт Вила, столицата на Вануату.2014 г. \r\nВ Словакия се провеждат президентски избори в резултат на които словашкият министър-председател Роберт Фицо (28% от гласовете) и бизнесменът Андрей Кишка (24% от гласовете) отиват на втори тур.2013 г. \r\nЛи Къцян става новият министър-председател на Китай.2012 г. \r\nПоради разногласия сред управляващите кръгове на Китай от длъжност е отстранен членът на политбюро на комунистическата партия на Китай Бо Силай. Подобен случай на отстраняване от власт в Китай е имало преди 20 години, когато в резултат на въстанието на площад „Тянанмън“ през 1989 г. е свален лидерът на ККП Чжао Цзъян и неговото място заема Дън Сяопин. Едва през 2012 г. икономическите либерали в Политбюрото на ККП постигат надмощие във властта.2012 г. \r\nВ Сеул се състояха масови протести срещу влязлото днес в сила съглашение за свободна търговия между САЩ и Южна Корея. Южна Корея отменя митническите такси за 8,6 хил. номенклатурни стоки, експортирани за САЩ. За 10 години ще бъде отменено митото за всички промишлени стоки. За първите три години се отменят митата за 7,9 хиляди вида промишлени стоки, като за пет години се отменят 95% от митническите такси. Съглашението удря върху интересите на селскостопанските производители.2004 г. \r\nОбявено е откриването на Седна, най-далечният естествен обект в Слъчевата система, наблюдаван досега. Седна се намира три пъти по-далече от Земята, отколкото Плутон. Открита е от Майкъл Браун (Калтек), Чад Трухийо (обсерваторията Джемини) и Дейвид Рабиновиц (университета Йейл) на 14 ноември 2003 г. Обектът е наречен на името на инуитската (ескимоска) богиня на морето, която, според вярванията, живее в студените дълбини под Арктическия океан. Преди официалното си именуване седна носи номера 2003 VB12.2003 г. \r\nХу Джин Тао става президент на Китай, наследявайки Янг Земин. Ху, инженер по образование, се присъединява към комунистическата партия през 1964 г. и бързо си проправя път нагоре в йерархията, като печели внимание в Пекин като лидер на Комунистическата младежка лига. По-голямата част от кариерата си прекарва в Западен Китай, където ръководи Гансу, Гижу и Тибет. Избран в Политбюро на ЦК през 1992 г. от Денг Зяопинг, Ху е първият модерен китайски лидер, който започва политическата си кариера след комунистическата революция от 1949 г. През 2002 г. всички останали старши водачи в ЦК на Китайската комунистическа партия отстъпват постовете си, за да направят място за “четвърто поколение” партийни ръководители, но Ху остава, което кара политическите анализатори да започнат да разглеждат възможността той да вземе поста на президента Янг Земин. Отново през 2002 г. Ху е избран за Главен секретар на Централния Комитет на Китайската комунистическа партия. Въпреки че е считан за реформатор от някои, Ху демонстрира лоялността си към традиционната политика на Пекин, включително и по отношение на строгия контрол над политическата опозиция. С встъпването си в длъжност като президент Ху застава начело и на китайската армия.1998 г. \r\nПапа Йоан Павел ІІ обявява за “блажен” никополският католически епископ Евгений Босилков, убит на 11 ноември 1952 г.\r\nОт 29 септември до 3 октомври 1952 година се провежда инсценираният “голям католически процес” срещу 40 души, от които 27 свещеници и една монахиня, обвинени в създаване на “шпионска и заговорническа католическа организация в България”, работила в услуга на Ватикана и други чужди разузнавания. На смърт са осъдени епископ Евгений Босилков, отец Йосафат Шишков, отец Павел Джиджов и отец Камен Вичев, а останалите са изпратени в затвора.1939 г. \r\nГермания окупира чешките провинции Бохемия и Моравия. Това не предизвиква ответна реакция от останалите западни държави, които предпочитат да жертват “малка” Чехословакия с надеждата да запазят мира в Европа.1922 г. \r\nСлед като Египет получава минимална независимост от Обединеното кралство, Фуад І става египетски крал. Ахмед Фуад Паша (1868-1936 г.), син на хедив Исмаил Паша, е първият крал на съвременен Египет. Образован в Европа, Фуад се завръща в Египет през 1880 г. Заинтересован конкретно от военните и културните въпроси, той основава Университета на Кайро през 1906 г. наследява брат си Хюсейн като султан през 1917 г. Фуад получава титлата крал през 1922 г., въпреки че пълното разпадане на Британското владение над Египет е забавено до 1923 г. През 1928 г. трудностите, които Фуад І изпитва поради конфликт с партията Wafd, го подтикват да отмени конституцията от 1923 г. и да я подмени с нова, която предвижда парламент единствено със съвещателна функция. Интензивни разисквания го склоняват през 1935 г. да възстанови предишната конституция. Фуад І е наследен от сина си, Фарук.1917 г. \r\nРуският цар Николай ІІ абдикира от престола заедно със сина си в полза на брат си. Николай ІІ е роден на 18 май 1868 г. в Царскойе село, близо до Санкт Петербург. Син е на Александър ІІІ. Николай ІІ получава военно образование и наследява баща си на царския престол през 1894 г. Въпреки автократорската си нагласа, Николай ІІ е нерешителен владетел и е силно повлиян от съпругата си Александра. Интересът му към Азия довежда до строежа на Транссибирската железница, а също така и до катастрофалната Руско-японска война (1904-05 г.). След Руската революция от 1905 г. с нежелание се съгласява на представителна Дума, но ограничава властта й и прави само символични усилия да прилага предписанията й. Министър-председателят Пьотр Столитин прави опити за реформи, но Николай, все по-повлиян от Александра и Григори Распутин, му се противопоставя. След като Русия среща спънки по време на Първата световна война, Николай ІІ премахва популярния велик дук Николай от командването и се провъзгласява за командващ по съвет на Александра и Распутин. Отсъствието му от Москва и лошото управление на държавата от Александра причиняват увеличаващо се недоволство, което довежда до кулминация в Руската революция от 1917 г. През март 1917 г. Николай ІІ абдикира и е задържан заедно със семейството си от сили на временното правителство на Георги Лвов. Плановете за заточване на царското семейство в Англия са осуетени от местните болшевики. Вместо това владетелското семейство е изпратено в Екатеринбург, където е екзекутирано през юли 1918 г. С това се слага край на династията Романови.1915 г. \r\nРуският черноморски флот обстрелва входа на Босфора.1884 г. \r\n“Съюзът на тримата императори” (Русия, Германия и Австро-Унгария) е продължен с още 3 години. Съюзът се оформя с двустранно австро-руско споразумение, подписано в Шьонбрун (Виена) на 25 май 1873 г., към което на 11 октомври 1873 г. се присъединява и Германия. Първоначално Съюзът има за цел военната подкрепа на всяка от страните в случай на война. През 1881 г. в Берлин е подписано друго специално съглашение. Новият австро-руско-германски договор гарантира неутралитета на трите империи в случай, че една от тях воюва с четвърта сила. Потвърждава се и принципът на затваряне на проливите за военни кораби. Към договора е приложен протокол, според който Австро-Унгария си запазва правото в удобен момент да анексира Босна и Херцеговина. Предвижда се и евентуално българско съединение.\r\nПо същество договорът гарантира неутралитет на Русия при евентуална френско-германска война и австро-германски неутралитет при англо-руска война. С него Русия успява да осигури дипломатически Съединението на България.\r\nПрез 1885-1887 г. Съюзът загубва значението си поради изостряне на противоречията между трите държави.1867 г. \r\nАвстрийци и унгарци договарят преобразуването на Австрия в държавата Австро-Унгария. Австро-Унгария е дуалистична монархия в Средна Европа, създадена като резултат от преобразуването на Австрийската империя на Хабсбургите . Съставена е от Австрия със столица Виена (Цислейтания) и Унгария със столица Будапеща (Транслейтания). Държавният глава е австрийски император, който е и унгарски крал. Площта на Австро-Унгария е 625 337 кв. км. Населението наброява 51 390 000 жители. След Първата световна война 1918 г. Австро-Унгария се разпада. Създадени са Австрия, Унгария и Чехословакия. Някои части са присъединени към Полша, Румъния, Югославия и Италия.1848 г. \r\nИзбухва въстание в унгарската столица Пеща. Целта е австрийският императорът да приеме образуването на унгарско правителство, отговорно пред унгарския парламент (сейма), и да утвърди приетата от сейма конституция. Фердинанд I обещава, че ще подари конституция на поданиците си. Публикувана е програма от 12 точки, която е приета от императорското правителство. На 17 март е назначено самостоятелно унгарско правителство начело с представителя на либералните дворяни Батяни. В правителството влизат представители на всички слоеве на дворянството. На 18 март унгарският сейм, заседаващ в Пожон (Братислава), приема няколко закона: за отмяна на феодалната зависимост на селяните и аграрна реформа, за народните представители и др. Приетите закони се реализират трудно на практика, което настройва селяните срещу политиката на правителството. То отказва да признае правата на неунгарските националности в Унгарското кралство за местно самоуправление, за автономия, за използване на родния език и пр. Това довежда до конфликт между славяни и унгарци. През май 1848 г. започва истинска сърбо-унгарска война във Войводина, а в Трансилвания - война между унгарците и румънските въоръжени отряди, поддържани от австрийските войски. В парламента се засилва влиянието на радикалната дворянска групировка. Засилва се и влиянието на ръководения от поета Шандор Петьофи “Съюз за равенство”.\r\nПрез септември 1848 г. австрийското правителство изпраща срещу Унгария хърватски войски. Парламентът създава Комитет за защита на родината, който организира отбраната на Унгария. Хърватските войски са разбити. След като потушават Виенското въстание през декември 1848 г., австрийските войски окупират Унгария и заемат Буда и Пеща. През март 1849 г. императорът Франц Йосиф с манифест премахва самостоятелността на Унгария и отделя от нея Трансилвания, Войводина и други области. Избухва ново въстание и около унгарските войски се сплотяват демократите на много от славянските народи.\r\nУнгарската революция сериозно застрашава сигурността на Австрийската империя. На 14 април 1849 г. унгарският парламент приема “Декларация за независимостта на Унгария”, която обявява Хабсбургите за свалени от престола. За управител на Унгария е избран Лайош Кошут. Франц Йосиф се обръща за помощ към руския цар Николай I. През април руските войски влизат в Унгария и до 13 юли 1849 г. окупират цялата територия на Унгарското кралство и разгромяват унгарските революционни войски.\r\nВ резултат на революцията селяните получават свобода и право да откупят земята си, националната буржоазия получава обществено признание и право на политически дейности.1820 г. \r\nС Мисурското споразумение Мейн става 23-ият щат в САЩ. Населението на Мейн по данни от 2000 г. е 1 274 923 души. Мейн е един от щатите на Нова Англия и се намира на Атлантическия океан, като граничи с Канада и американския щат Ню Хемпшир. Територията на Мейн е 85 801 кв. км, столицата е Огюста. Планините Апалачи прекосяват щата, издигайки се на 1606 м на вр. Катадин. Алгонкийските индиянци са най-ранните известни обитатели на областта. Европейски заселници откриват племената Пинъбскот и Пасамакуоди да живеят в речните долини и по крайбрежията. Французите присъединяват Мейн към провинция Акадия през 1603 г., а Великобритания го включва в територии, дарени на компанията Плимът през 1606 г. Мейн се управлява като окръг от Масачузетс от 1652 г. до признаването си за самостоятелен щат през 1820 г. Границата на щата с Канада е основана през 1842 г. Американската Гражданска война и Индустриалната революция отклоняват работници и капитали от Мейн през ХІХ в. През ХХ век щатът бележи слаб, но постоянен икономически растеж, особено в югозападния крайбрежен регион. Икономиката се базира на земеделие и природни ресурси.1672 г. \r\nАнглийският крал Чарлз ІІ издава Кралската декларация на индулгенцията (опрощение). С този документ английският крал се опитва да разшири религиозната свобода и над протестантите на територията на владенията си, като спира изпълнението на наказателните закони, засягащи неподчиняващите се на англиканската църква поданици. Английският парламент обаче подозира, че кралят таи симпатии към римския католицизъм, и го принуждава да оттегли декларацията, прокламираща религиозни свободи – на нейно място е издаден първият от Тестовите актове (1673 г.), който задължава желаещите да встъпят в обществена служба в Англия да вземат англиканско причастие. Наследникът на Чарлз ІІ, откритият католик Джеймс ІІ, се опитва да издаде подобен на Кралската декларация на индулгенцията документ с цел въвеждане на обща религиозна толерантност и това става повод за недоволства, които в крайна сметка довеждат до избухването на Славната Революция, която изхвърля Джеймс ІІ от престола му.1493 г. \r\nКорабите “Пинта” и “Ниня” от първата експедиция на Христофор Колумб се завръщат в Испания. Оповестен е откритият нов, по-кратък път до Индия. Със завърналите се два кораба пристигат първите индианци в Европа.\r\nКато се базира на античното учение за сферообразната форма на Земята и на неверни изчисления на учени от ХV в., Колумб съставя проект за западния, според неговото мнение най-кратък, морски път от Европа до Индия. През 1485 г., след като португалския крал отхвърля неговия проект, Христофор Колумб се завръща в Кастилия. Там с поддръжката на андалуски търговци и банкери организира правителствена океанска експедиция. Първата експедиция, която е от 1492 г. до 1493 г., включва корабите “Санта Мария”, “Пинта” и “Ниня” с екипаж от 90 души. Корабите потеглят на 3 август 1492 г. от Канарските острови, пресичат Атлантическия океан в субтропичния пояс и достигат до о-в Сан Салвадор от Бахамския архипелаг. Колумб акостира там на 12 октомври 1492 г. От 14 до 24 октомври той посещава редица острови от Бахамския архипелаг, а от 28 октомври до 5 декември открива и изследва участък от североизточно крайбрежие на о-в Куба. На 6 декември достига о. Хаити. През нощта на 25 декември “Санта Мария” засяда на риф, но екипажът се спасява.\r\nДругите два кораба се завръщат в Европа.На тази дата са родени:1930 г. \r\nРоден е Жорес Иванович Алфьоров – руски физик. Той е нобелов лауреат по физика за 2000 г. (заедно с немския физик Х. Крьомер и американския Дж. Килби) за разработването на полупроводникови хетероструктури за бързодействаща и оптоелектроника.На тази дата умират:2006 г. \r\nУмира Георгиос Ралис, бивш гръцки министър-председател. Ралис е роден на 26 декември 1918 г. и учи право и политически науки в Атинския университет. След като се дипломира се присъединява в борбата срещу фашистка Италия след нахлуването от 28 октомври 1940 г. Избран е за първи път за депутат от Народната партия през 1950 г., а през 1954 г. е назначен за министър в правителството на Александър Папагос. Присъединява се към Константинос Караманлис, когато последният създава Националния радикален съюз. Ралис е министър в администрацията на Караманлис до 1963 г. След военния преврат от 1967 г. Ралис е арестуван и изпратен на заточение на остров Касос, защото заявява, че демокрацията трябва да се възстанови. По-късно емигрира и остава извън Гърция до 1974 г., когато пада военният режим. През 1974 г. Ралис се завръща в Гърция и става министър на образованието. По това време е въведен Димотики (народният говорим език) вместо Катаревуса (архаичния официозен замиращ език) в институциите. През 1978 г. Ралис става първият гръцки външен министър, посетил Съветския съюз. Като външен министър работи за възстановяване на отношенията с България и бивша Югославия. С пенсионирането на Караманлис през 1980 г. Ралис е избран за лидер на партията Нова демокрация и става министър-председател. По време на управлението на неговия кабинет Гърция се връща във военното крило на НАТО. На следващата година обаче е победен отсоциалистиеската партия ПАСОК на Папандреу, което го кара да подаде оставка като партиен лидер. По-късно Ралис има разногласия с новия партиен лидер, Константинос Мицотакис, и поради това известно време е независим депутат. Скоро след това Ралис се оттегля. Умира от сърдечна недостатъчност на 15 март 2006 г.1898 г. \r\nУмира Хенри Бесемер - английски изобретател. Патентова повече от 100 свои изобретения в различни области на техниката: иглова щампа за марки, букволеярна машина (1838 г.), машина за пресоване на захарна тръстика (1849г.) и др. През 1845 г. той усъвършенства тежкия артилерийски снаряд . През 1856 г. патентова конвертор за получаване на стомана от течен чугун чрез продухване на въздух без разход на гориво, основа за т. нар. бесемеров процес.От 1879 г. Бесемер е член на Лондонското кралско дружество.1842 г. \r\nУмира Луджи Карло Зенобио Салваторе Мария Керубини – композитор. От 1815 г. той е член на Френския институт. Завършва музикално образование в Болоня под ръководството на Дж. Сарти. Първата му опера “Квинт Фабий” е поставена през 1778 г. в Александрия. През 1784-1786 г. Керубини работи в Лондон, след което се установява в Париж. От 1795 г. е преподавател на Парижката консерватория, от 1816 г. е професор, а през 1822 г. става неин директор. Оперното творчеството на Керубини синтезира най-добрите традиции на италианската опера и драматургичните принципи на К. Глук. Един от създателите на новия музикално-сценичен жанр - “операта на спасението”. Най-известните му опери са “Лодоиска” (1791 г.), “Елиза” (1794 г.), “Медеа” (1797 г.), “Два дни” (1800 г.) и др. Художествен-новатор, в години на реставрацията и Юлската монархия Керубини преживява дълбока криза.1534 г. \r\nУмира Кореджио (псевдоним на Антонио Алегери) - италиански художник от периода на Високия Ренесанс. Работи в Парма и Кореджо (Емилия). Изпитва въздействието на А. Мантени, Леонардо да Винчи, Рафаел, Микеланджело, Досо Доси. Той изографисва стенописи в манастира “Сан Паоло” в Парма, между 1517 г. и 1520 г., стенописи в църквата “Сан Джовани Еванджелиста”, 1520-1523 г., и катедралата в Парма, 1526-1530 г. Негови са “Мадоната със св. Франциск”, 1514-1515 г., “Мадоната със св. Георги”, 1530-1532 г., “Поклонението на пастирите, или Нощ”, около 1530 г. Има и произведения на митологични теми: “Даная”, около 1526 г., и “Похищението на Ганимед”, около 1530 г.969 г. \r\nУмира Роман II Млади - византийски император (959-963 г.). Син е на Константин VII. Още по времето на Лакапин е сгоден за Берта, дъщеря на Хюго от Прованс. Тя умира още в детска възраст. Въпреки несъгласието на баща си, се жени за Теофано. Отвоюва от арабите Крит и Киликия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.15", "title": "Денят 15 март в световната история"}
{"url": "http://www.focus-news.net/news/2018/03/15/2499627/burgas-obshtinskiyat-savetnik-ot-gerb-stefan-kolev-organizira-priemna-za-grazhdani.html", "text": "Общинският съветник от ГЕРБ-Бургас Стефан Колев ще има приемен ден от 16.30 часа до 18.00 часа в централата на партията в града, намираща се на улица \"Конт Андрованти\" 5. Това съобщиха от пресцентъра на ПП ГЕРБ.\r\nСтефан Колев е член на постоянната Комисия по образование и вероизповедания и на Комисията по устройство на територията в Общинския съвет на Бургас. Записвания се правят на място в офиса на ГЕРБ или на телефон 056 81 90 40.", "date": "2018.03.15", "title": "Бургас: Общинският съветник от ГЕРБ Стефан Колев организира приемна за граждани"}
{"url": "http://www.focus-news.net/news/2018/03/15/2499629/v-stolichna-biblioteka-se-otkriva-dokumentalnata-izlozhba-nepoznatiyat-rayko-aleksiev.html", "text": "От 18.00 ч. в галерия „София“ на Столична библиотека ще бъде открита документалната изложба „Непознатият Райко Алексиев“, посветена на 125-годишнината от неговото рождение. Това съобщиха от библиотеката. Гражданите и гостите на София ще могат да видят рисунки, карикатури и текстове, публикувани в основаният от него сатиричен вестник „Щурец“, а от фонда на библиотеката ще бъдат показани книги, посветени на живота и творчеството му. Интерес ще предизвика портретът на Димитър Пешев, рисуван от Р. Алексиев, който ни е предоставен за изложбата от неговия син Алекс Алексиев.\r\nРайко Алексиев е изключителен български хуморист, журналист, издател, карикатурист, публицист, фейлетонист. Той е дългогодишен председател на Съюза на дружествата на художниците в България, сътрудничи на периодичните издания „Македония“, „Барабан“, „Смях“, „Людокос“, „Българан“, „Маска“, „Зора“. През 1932 г. основава седмичния вестник „Щурец“. Райко Алексиев е автор на карикатурите, сам пише статиите, фейлетоните и хумористичните миниатюри, а сам грижи и за разпространяването му. „Щурец“ се списва в дома на художника до последния брой от 8 септември 1944 г. Тиражът му от 50 000 през всичките 12 години го държи на челно място сред родните печатни издания.\r\nАвтор е на няколко сборника с хумористични разкази и фейлетони. Участва в няколко художествени изложби.\r\nКнигите му са забранени в годините на социализма. След отмяната на комунистическия режим в страната през 1989 година Райко Алексиев  е реабилитиран. Изложбата ще бъде отворена за посетители до 30 март 2018 г.", "date": "2018.03.15", "title": "В Столична библиотека се открива документалната изложба „Непознатият Райко Алексиев“"}
{"url": "http://www.focus-news.net/news/2018/03/15/2499631/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-ulichnoto-osvetlenie-po-bul-petko-karavelov-do-16-mart.html", "text": "Въвежда се временна организация на движението във връзка с ремонт на уличното осветление по бул. „Петко Каравелов“. Това съобщиха от пресцентъра на Столична община. От 9.00 часа до 16.30 часа на 15 и 16 март се забранява престоят и паркирането на пътни превозни средства по бул. „Петко Каравелов“ между бул. „България“ и ул. „Бяла черква“ . Промяната в организацията на движение се налага във връзка с ремонт на уличното осветление по бул. „Петко Каравелов“ между бул. „България“и ул. „Бяла черква“ .", "date": "2018.03.15", "title": "София: Въвежда се временна организация на движението във връзка с ремонт на уличното осветление по бул. „Петко Каравелов“ до 16 март"}
{"url": "http://www.focus-news.net/news/2018/03/15/2499632/dobrich-vremenno-sa-zatvoreni-za-dvizhenie-uchastatsi-ot-11-ulitsi-v-grada-zaradi-stroitelni-raboti.html", "text": "Временно са затворени за движение участъци от 11 улици в града заради строителни работи на обект ,,Интегриран проект за подобряване на водния цикъл на град Добрич“, предаде кореспондентът на Радио „Фокус” – Варна. Изпълняват се дейности по улиците „Арда”, „Никола Петков“, “Ивайло“ и “Теменуга“ по ЛОТ3 и по улиците „Силистра“, „Стефан Караджа“, „Волга“, „П.Р. Славейков“, „Богдан“ , „Дондуков“ и  „Ген. Скобелев“ по ЛОТ2. Пътните настилки са сухи в цялата област, условията за пътуване са добри. В Добрич времето е ясно, духа слаб вятър, температурата е около 5 градуса.\r\nЖулиета НИКОЛОВА", "date": "2018.03.15", "title": "Добрич: Временно са затворени за движение участъци от 11 улици в града заради строителни работи"}
{"url": "http://www.focus-news.net/news/2018/03/15/2499633/zdravni-inspektori-izlizat-na-protest-na-profesionalniya-si-praznik.html", "text": "Служители на Регионалните здравни инспекции излизат на протест на професионалния си празник – 15 март. Те искат достойно заплащане за труда си и адекватно отношение към проблемите в системата от страна на Министерството на здравеопазването.\r\nОт Министерство на здравеопазването обявиха, че всички служители в 28-те структури на Регионалната здравна инспекция (РЗИ) ще получат увеличение на работните заплати със задна дата, считано от 1 януари тази година, в съответствие с Наредбата за заплатите на служителите в държавната администрация.\r\nВъпреки това протестите ще се състоят.Служителите на Регионалните здравни инспекции напомнят, че тяхното възнаграждение е най-ниското в системата на здравеопазването и настояват за справедливо оценяване труда им.", "date": "2018.03.15", "title": "Здравни инспектори излизат на протест на професионалния си празник"}
{"url": "http://www.focus-news.net/news/2018/03/15/2499630/denyat-15-mart-v-balgarskata-istoriya.html", "text": "2005 г.\r\nПрезидентът на Република България Георги Първанов присъжда Орден „Стара планина” първа степен на д-р Константин Тренчев „за особено значимите му заслуги в обществения живот на Република България и по повод 50-годишния му юбилей“.1999 г.\r\nПрезидентът на Република България Петър Стоянов присъжда Орден „Стара планина” първа степен на Вера Мутафчиева.1993 г.\r\nУчреден е Български земеделски народен съюз “Александър Стамболийски”. Той е регистриран през април същата година. Печатен орган на партията е в. \"Земеделско знаме\". До XXXVIII конгрес , който се състои на 20 декември 1997 г., председател на съюза е Светослав Шиваров. След XXXVIII конгрес съюзът се разцепва на две крила и има двама председатели: Светослав Шиваров и Драгомир Шопов. На 16 януари 1999 г. Драгомир Шопов учредява Български земеделски съюз “Александър Стамболийски – 1899”.1989 г.\r\nЗавършва Четвъртият конгрес на Съюза на българските филмови дейци, с председател Георги Стоянов. По време на конгреса са изказани критики към властта.1968 г.\r\nПетото Народно събрание приема Наказателен и Семеен кодекс. Същия ден Парламента избира комисия за изработване на нова конституция под председателството на Тодор Живков. Идеята за нея е издигната на Шестия конгрес на БКП през 1962 г. Избраната за целта комисия не успява да завърши работата си до края на мандата на IV Народно събрание. На Деветия конгрес на БКП през 1966 г. се посочва отново необходимостта от нова конституция.1935 г.\r\nНа 15 март и 10 април са изпратени писма от водачите на Демократическата партия Александър Малинов и Никола Мушанов до премиера Пенчо Златев (на снимката) за връщане на армията в казармите и възстановяване на парламентарното управление. Пенчо Златев е политически, държавен и военен деец, генерал-лейтенант. Роден е в гр. Елена през 1881 г. Взема участие в Балканските войни и Първата световна война. Той е един от ръководителите на Военния съюз. След държавния преврат на 19 май 1934 г. става министър на войната в правителството на К. Георгиев (19 май 1934 – 22 януари 1935 г.). От 22 януари до 21 април 1935 г. е министър-председател. Оглавява царедворското крило на Военния съюз и съдейства за засилване на монархическата намеса в управлението на страната. След пролетта на 1935 г. се оттегля от политическия живот. Пенчо Златев умира през 1948 година.1910 г.\r\nЗавършва посещението на цар Фердинанд I и министър-председателя Александър Малинов в Цариград. По време на него са подобрени отношенията с Портата.1908 г.\r\nЗавършва Кюстендилския общ конгрес на ВМОРО. Той е проведен в с. Жабокрът и на него присъстват 28 делегати. Председател на конгреса е Христо Матов. На него е избран ЦК - Павел Христов, Ефрем Чучков и Петко Пенчев и Задгранично представителство - Христо Матов, Михаил Дорев и Апостол Грежов. Христо Апостолов Матов е деец на македоно-одринското революционно движение. Роден е в Струга през 1872 г. Първоначално учи в родния си град, а след това в Солун и в Софийския университет \"Св. Климент Охридски\". През 1893 г. се завръща в Македония и става директор и учител в четирикласното училище в Сяр. В редовете на ВМОРО влиза през 1894 г. Премества се да учителства в Скопие, където основава и първия революционен комитет. Взема участие в работата на Солунския конгрес на ВМОРО през 1896 г., а две години по-късно е избран за член на ЦК на организацията. По време на разкритията след Солунската афера е арестуван и е изпратен на заточение в Мала Азия. След освобождаването си през 1902 г. заминава за България и се установява в София. Там заедно с Хр. Татарчев е включен в състава на Задграничното представителство на ВМОРО. Излага своите възгледи за развитието на македоно-одринското революционно движение в редица брошури: “Основи на Вътрешната революционна организация”, “За управлението на вътрешната революционна организация”, “Въстанишки действия” и др. След Младотурската революция се връща в Солун и участва в основаването на Съюза на българските конституционни клубове. По време на Първата световна война служи в Скопие. Заболява тежко и се самоубива през 1922 г.1899 г.\r\nНа компанията по Източните железници е отдадена за експлоатация линията Чирпан-Нова Загора.1891 г.\r\nПри атентат срещу Стефан Стамболов е убит финансовият министър Христо Белчев. След политически процес на 11 юли са издадени 4 смъртни присъди. Като подбудител е осъден невинният Петко Каравелов, който е затворен в Черната джамия. Христо Минчев Белчев е държавен деец, финансист и поет. Роден е в Търново (Велико Търново) през 1857 година. Завършва гимназия в Загреб и следва политически и финансови науки в Париж. Заема длъжностите главен ревизор и главен секретар в Министерството на финансите. Титуляр е на същото министерство от 2 ноември 1890 до 15 март 1891 г. Убийството му се използва от Стефан Стамболов за масови репресии срещу политическите противници.1882 г.\r\nВъведени са услугите изпращане на пощенски записи в страната и абониране за вестници. На 1 ноември 1881 г. е обнародван нов закон за цялостно уреждане на пощенските съобщения под наименованието “Привременен устав за пощите и телеграфите”. Вътрешните пощенски записи се въвеждат с въпросния указ.На тази дата са родени:1934 г.\r\nРоден е Киркор Степан Азарян - български режисьор. Той завършва специалност “Театрална режисура” във ВИТИЗ при проф. Б. Дановски и Ф. Филипов. Създател е на младежката сцена в Пазарджишкия театър. Режисьор е в Драматичния театър – Пловдив, в Театъра на армията, София (1965 г.), в Народен Театър ”Иван Вазов” и в театър ”София”. Води клас по актьорско майсторство в НАТФИЗ.1929 г.\r\nРоден е професор Атанас Димитров – български изкуствовед. През 1935 г. завършва специалност “Живопис” в Художествената академия. От 1958 до 1961 г. е аспирант по история на изкуството в Московския университет. През 1974 г. става доктор на изкуствознанието. От 1964 г. до 1966 г. е директор на Националната художествена галерия. В продължение на няколко години е заместник-председател на Комитета за изкуство и култура, преподавател по история на изкуството в Българска държавна консерватория. От 1970 г. Димитров е професор и преподава по история на изкуството във ВИИИ “Н. Павлович”. Той е съветник в българското посолство в Рим и генерален консул на България в Сан Марино.\r\nДимитров работи върху проблемите на съвременното и средновековно българско изкуство. Автор е на над 30 монографии, албуми и изследвания : “Данаил Дечев” (1955 г.), “Никола Танев” (1956 г.), “Илия Бешков” (1958 г.; също и на руски, френски, английски и испански език), “Изобразителни изкуства. Видове и жанрове” (1968 г.), “Старо българско изкуство” (1968 г.), “Миниатюри от Мадридския ръкопис на Йоан Скилица” (1972 г.), , “Българска историческа живопис”, в 2 т. (1972-1978 г.), “Изображенията на Кирил и Методий през вековете” (1989 г.) и други.1901 г.\r\nРоден е Рафаел Пеев Михайлов - български художник и поет. Приет е в Художествената академия в София през 1924 г., където учи в курса по декорация при проф. Х. Тачев. Изключен е от Академията през 1928 г. заради конфронтация с преподаватели. Известно време е художник на свободна практика. През 1930 г. е приет за член на Дружеството на новите художници. Създава реалистичния цикъл пейзажи и битови композиции от селския живот, наречени “Цървулиади”. Творбите му от този период са предимно акварели: “Селски празник”, “Пролет”, “Пейзаж”, “Къща в Пасарел”. Продължава следването си в Художествено академия в курса по живопис при проф. Д. Узунов и завършва през 1934 г. До 1961 г. работи като учител по рисуване в провинцията и в София. Платната му от този период (пейзажи, натюрморти и портрети с масло) са изтъкани от лиризъм и нежност, с подчертана емоционалност и изтънчена колоритна гама (“Родопски овчари на Рожен”, “Пейзаж от с. Пасарел, Софийско”, “Къща в Карлово”). Участва в много изложби в България и в чужбина (Стокхолм, Берлин, Дрезден, Будапеща, Прага и Москва). През 1967 г. издава стихосбирки “Мигове”, в която малките лирични късове наподобяват звукови картини.1883 г.\r\nРоден е Георги Петров - български политически деец, юрист и общественик. През 1912 г. той завършва право в Софийския университет “Св. Климент Охридски”, след което две години специализира международно право в Париж и Рим. От 1925 до 1944 г. е професор по междудържавно и международно право в Софийски университет. През 1937-1938 г. Петров е ректор. Той е редактор на вестник \"Радикал\" (1934 г.) и главен редактор на “Междудържавно право” (1940 г.). Негови съчинения са: “Вмесването в междудържавното право”, “Обществото на народите” (1920 г.)., “Положението на християните в Турция според мохамеданското право” (1922 г.)., “Ньойският договор и България” (1935 г.), “Дипломатическо и консулско право” (1937 г.) и др.1869 г.\r\nРоден е Велко Думев Петров - деец на македоно-одринското освободително движение. Учи в Солунската българска гимназия, след което учителства във Велес. Там ръководи градската революционна организация. Участва в Солунския конгрес на ВМОРО (1896 г.). Петров завършва славянска филология в Софийски университет “Св. Климент Охридски”, после работи като учител в Одринската българска гимназия. От 1902 г. до 1903 г. е председател на Одринския революционен комитет и делегат от Одринско на Солунския конгрес на ВМОРО (1903 г.). Той е подпредседател на конгреса на “Петрова нива” (1903 г.). По време на Илинденско-Преображенското въстание (1903 г.) Петров организира доставката на оръжие от София. По-късно е учител по български език в Пловдив и София. Дълги години е член на Националния комитет на македонско благотворителни братства в България.1862 г.\r\nРоден е генерал-лейтенант Православ Кръстев Тенев. През 1882 г. той завършва Военното училище в София, а през 1892 г. и Военна академия в Торино, Италия . Като командир на 3-та рота от 8-ми пехотен Приморски полк Тенев участва в Сръбско-българската война (1885 г.). През Балканската война (1912-1913 г.) командва 6-та пехотна Бдинска дивизия, която участва в състава на Първа армия в боевете при Бунархисар и Люлебургас. През 1914-1915 г. Тенев е началник-щаб на войската и главен интендант. По време на Първата световна война е началник на Главното тилово управление, генерал-губернатор на Македония и офицер за поръчки в щаба на действащата армия.1848 г.\r\nРоден е Иван Тодоров Драсов - български революционер. Той е секретар на Ловешкия революционен комитет и доверено лице на В. Левски. При подготовката на Старозагорското (1875 г.) и Априлското (1876 г.) въстание Драсов развива мащабна дейност сред българската емиграция в чужбина. След Освобождението той заема административни длъжности.На тази дата умират:1979 г.\r\nУмира Емилиян Станев (псевдоним на Никола Стоянов Станев) - български писател белетрист. Той учи живопис в Художествената академия в София в класа на проф. Ц. Тодоров. По-късно следва финанси и кредит в Свободния университет. От 1932 г. до 1944 г. работи като дребен чиновник в столичната община. През 1945 г. управлява ловното стопанство в с. Буковец, Великотърновско. За периода 1950-1955 г. Станев завежда отдел “Белетристика” във вестник “Литературен фронт”. Член е на СБП. Първият му отпечатан разказ “Срещу Великден” е в библиотека “Книга на книгите”. Социалната тема присъства и в неговите първи сборници с разкази “Примамливи блясъци” (1938 г.), “Мечтател” (1939 г.). Със сборника “Сами” (1940 г.) Станев поставя началото на анималистичната тема в творчеството си: “Последна борба” (1942 г.), “Вълчи нощи” (1943 г.), “През води и гори” (1943 г.), “Делници и празници” (1945 г.), “Дива птица” (1946 г.). С повестите “В тиха вечер” (1948 г.), “Крадецът на праскови” (1948 г.), “Повест за една гора”, “Когато скрежът се топи” (1950 г.) и др. бележи преход към епичния жанр. От 1950 г. в продължение на 14 години той работи върху романа “Иван Кондарев”. Подчертаният интерес на Станев към философската проблематика на българската история е изявен в неговите исторически романи: “Легенда за Сибин, преславския княз” (1968 г.) и “Антихрист” (1970 г.). В последните години от живота си се обръща към актуални проблеми на съвременността и се връща към късите жанрове. През този период се открояват “Вълкът” (1970 г.), “Скот Рейнолдс и непостижимото” (1971 г.), “Язовецът” (1975 г.), “Насън и наяве” (1978-1979 г.) и “Черният монах” (1979 г.). Емилиян Станев е автор на произведения за деца и юноши. Творбите му са преведени на повече от 20 езика.1892 г.\r\nУмира Петър Иванов Берковски - български възрожденски деец, участник в национал-освободително движение, общественик, преводач и публицист. През 1869 г. той завършва Духовна семинария в Белград. Участва във Втората българска легия. През 1869 г. редактира мемоарите на П. Хитов, обнародвани от И. Кършовски (“Из миналото. Документи по политическото ни Възраждане”, кн. 2, Елена, 1929 г.). Берковски развива широка просветна и революционна дейност. Председател е на местния революционен комитет. След неуспеха на акцията е осъден на заточение в Диарбекир, от където бяга през 1876 г. Живее като емигрант в Румъния и една година учителства в Браила. Берковски участва в Руско-турската война (1877-1878 г.), сражава се на Шипченския проход и в боевете за Стара Загора. Към края на живота си пише “Из възпоминанията ми” (Лом, 1894 г.). Превежда “Учебник по геометрия” от Ф. Санда и “Начална практическа геометрия” от Ер. Саноли.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.15", "title": "Денят 15 март в българската история"}
{"url": "http://www.focus-news.net/news/2018/03/15/2499634/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция „Фокус”. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.\r\nНикола ПЕТКОВ", "date": "2018.03.15", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/03/15/2499622/pochinal-e-i-vtoriyat-rabotnik-koyto-postrada-pri-intsidenta-v-zavod-arsenal-v-kazanlak.html", "text": "Починал е и вторият работник, който пострада при инцидента в завод \"Арсенал\" в Казанлък. Това стана ясно от думите на областния управител на Стара Загора Гергана Микова в ефира на Нова телевизия. \"За жалост жертвите на тази трагедия са две вече. Разговарях с проф. Йовчев, директора на Университетската болница в Стара Загора, той потвърди, че в 02.15 часа е починал раненият работник\", обясни Микова и добави, че мъжът е бил с 85% изгаряния. \r\nТя поясни, че именно поради тежкото състояние на работника той не е бил транспортиран в Пловдив, каквито са били първоначалните намерения.\r\n\"Няма други ранени. Работниците, които са били в странични помещения на цеха, са били изведени\", каза още Микова.\r\nТя отбеляза, че оттук нататък контролните органи да си свършат работата. \"Тяхна е последната дума\", каза още областният управител.\"Фокус\" припомня:  Починалият е 46-годишен мъж. Освен него при инцидента загина и 26-годишен мъж от мъглижкото село Шаново. Първоначалната информация сочи, че в случая става въпрос за производствена авария - запалване в цех 130 на Завод 3 в завод „Арсенал“ в Казанлък. От Инспекцията по труда уточниха, че двамата мъже са работили на машина за смесване на състави за стартови заряди за боеприпаси. Сместа, с която са работили, не е взривоопасна, но е силно пожароопасна в състоянието, в което се работи с нея. По предварителна информация по време на работата сместа се запалва, в резултат на което двамата получават изгаряния.\r\nПредстои да бъдат разгледани документи, свързани с технологичните изисквания за изделието, изискванията за безопасност при работа с машината, както и други документи, свързани с цялостната организация на безопасността на труда на работните места на пострадалите. Ще бъдат разгледани и предоставени резултати от разследванията на други контролни и разследващи органи, имащи отношение към причините за злополуката, като „Пожарна безопасност и защита на населението“, следствени органи и т.н. \r\nПред журналисти изпълнителният директор на завод „Арсенал\" Николай Ибушев поясни, че в случая се касае за нарушение на инструкциите за безопасна работа.\r\nМеждувременно Окръжна прокуратура-Стара Загора и Инспекцията по труда извършват проверка във връзка с инцидента.", "date": "2018.03.15", "title": "Починал е и вторият работник, който пострада при инцидента в завод \"Арсенал\" в Казанлък"}
{"url": "http://www.focus-news.net/news/2018/03/15/2499635/pregled-na-osnovnite-temi-v-starozagorskiya-pechat.html", "text": "„Един работник загина и един обгоря тежко при инцидент в „Арсенал“ е водещо заглавие от страниците на вестник „Старозагорски новини“. Eдин работник е загинал на място и един е обгорял тежко при възникнал инцидент в оръжейната фирма \"Арсенал\" в Казанлък. Инцидентът е станал вчера сутринта около 10:20 часа в помещение на цех 130 в Завод 3. Загиналият Цеко Василев е на 27 години от село Шаново. Той е бил нает по трудов договор в \"Арсенал\" преди 2 години. Тежко обгорелият Красимир Желев е негов колега от цеха. Той е от Казанлък, на 45 години, и е с 10-годишен стаж в \"Арсенал\". Други пострадали няма. Първоначалната версия е грубо нарушение на производствената дисциплина. За помещението, където е станал инцидентът, е имало строга инструкция, подписана от всички работещи в него, че нямат право да влизат в него по време на работа на бъркалката с димна смес. Работният режим се управлява от пулт, изнесен от помещението, тоест работниците са можели да влязат в него само след като бъркалката е спряна. По време на инцидента обаче бъркалката е работела, вратата е била отворена, а работниците са били вътре в помещението. Каква точно е била причината за запалването на сместа, ще разследва сформирана за целта комисия. Избухналият пожар е бил овладян за минути, раненият е транспортиран в УМБАЛ \"Киркович\" в Стара Загора и е настанен в ОАРИЛ с над 80% изгаряния. Нанесени са сериозни щети на помещението, останалите работници са били изведени своевременно. Районът веднага е бил отцепен, започнати са огледи. На мястото на инцидента около 11:00 часа е пристигнал областният управител на Стара Загора Гергана Микова, както и представители на Главната инспекция по труда. По случая е образувано досъдебно производство за смърт по непредпазливост срещу неизвестно лице. \r\n„Тежко пострадалият оръжейник, бил отличен в Алеята на славата“ е друго заглавие от страниците на ежедневника.  „Скърбим за загиналия наш млад работник Цеко Василев и изказваме дълбоките си съболезнования към неговите близки. Съпричастни сме със страданията на пострадалия наш дългогодишен изявен работник Красимир Желев, който заради всеотдайността си към работата бе отличен и в Алеята на славата на фирмата през 2015 година. Ръководството на „Арсенал“ ще поеме всички разноски по лечението на пострадалия и ще поеме разноските по погребението на загиналия. Представители на дружеството оказват пълно съдействие и подкрепа на семействата на двамата наши работници“, това сподели изпълнителният директор на \"Арсенал\" Николай Ибушев пред сайта zakazanlak.bg. По думите му всеки един от близо 11-те хиляди работещи в \"Арсенал\" е ценен за фирмата и всеки един инцидент се приема и преживява изключително тежко от ръководството на дружеството. Подобряването на условията на труд и безопасност на територията на фирмата е един от основните й приоритети, за който ръководството отделя изключително много средства, твърди Ибушев. Междувременно стана известно, че от КТ \"Подкрепа\" в \"Арсенал\" са обявили, че ще подпомогнат финансово семействата както на починалия, така и на пострадалия, чиито членове са двамата. Съгласно Колективния трудов договор в оръжейната фирма всеки един работещ има застраховка, равна на 7-годишни брутни заплати. \r\n„Президентът Радев открадна позицията си за случилото се с руския патриарх от старозагорски депутат“, пише още вестникът. \"Посрещнах негово светейшество патриарх кирил като духовен водач, той избра да си тръгне като политик\". Това беше първото изречено от президента Румен Радев на 13 март, след като мълча десет дни за скандала по време на визитата на руския православен водач у нас. Публичната реакция на Румен Радев спечели одобрение на болшинството от медиите, които разпространиха изречената му \"крилата\" фраза без интерпретации. Преглед в социалната мрежа обаче показа, че думите на президента са копирани едно към едно от поста на старозагорския депутат от ГЕРБ и зам.-председател на Народното събрание Емил Христов. Във Фейсбук страницата още на 11 март (неделя) Емил Христов беше написал: \"Негово Светейшество Кирил Московски дойде в България като патриарх и си тръгна като политик\". Същата позиция Христов изрази на следващия ден - 12 март, по ТВ \"Стара Загора\". А президентът Румен Радев повтори казаното от старозагорския депутат на 13 март и то като негова собствена позиция!? Конкретният прецедент поставя един доста важен пред президентската институция въпрос - защо Радев мълча толкова дълго, а за случилото се на \"Дондуков\" 2, по време на последната му среща с патриарх Кирил, българските медии научиха от сайта на Руската православна църква. \"Вмирисването\" на скандала едва ли е достойното поведение на български държавник, който използва за излизане от ситуацията - първо, позицията на Светия синод, който го похвали на 12 март, а след това - позицията на старозагорския депутат Емил Христов. И някак си безпочвено звучат заявените подозрения на Радев, че става въпрос за политическа режисура, в която \"патриарх Кирил е бил въвлечен\". Режисура със сигурност нямаше. Всичко го натвори наш държавен ръководител, изказвайки благодарности за Освобождението на България от турско робство към държавите Финландия, Румъния, Литва и т.н., а не към хората от тези националности, пролели кръвта си у нас, но пък които по онова време са били поданици на Русия, обявила война на Османската империя. Подмяната на историческите факти беше поводът за назидателната реч на руския патриарх към президента, а мълчанието от страна на Радев допълнително \"наля масло в огъня\". Който обаче след 10 дни се опита да извлече лаври от ситуацията!?", "date": "2018.03.15", "title": "Преглед на основните теми в старозагорския печат"}
{"url": "http://www.focus-news.net/news/2018/03/15/2499636/sofiya-kontsert-za-blagoveshtenie-shte-se-provede-v-starinniya-hram-sv-sofiya-premadrost-bozhiya.html", "text": "От 18.00 часа в столичния старинен храм „Св. София“ ще се проведе концерт на Софийския свещенически хор с диригент Негово високоблагоговейнство иконом Кирил Попов, предаде репортер на Агенция „Фокус“. Поводът е основния храмов празник на \"Св. София - Премъдрост Божия\" - Благовещение. Концертът се провежда с благословението на Негово Светейшество Българския патриарх и Софийски митрополит  Неофит и се организира от Софийска митрополия и Българското национално радио.\r\nВстъпително слово ще произнесе Негово високоблагоговейнство иконом  Ангел Ангелов, духовен надзорник на Софийска епархия и предстоятел на храм „Св. София“. \r\nНикола ПЕТКОВ", "date": "2018.03.15", "title": "София: Концерт за Благовещение ще се проведе в старинния храм \"Св. София - Премъдрост Божия\""}
{"url": "http://www.focus-news.net/news/2018/03/15/2499640/ukrainskata-chudotvorna-ikona-sv-bogoroditsa-odigitriya-baytalska-e-izlozhena-za-poklonenie-vstolichniya-hram-rozhdestvo-hristovo.html", "text": "В столичния храм „Рождество Христово“, който се намира в квартал „Младост-3“ е изложена за поклонение украинската чудотворна икона „Св. Богородица – Пътеводителка“, предаде репортер на Агенция „Фокус“. Тя се съхранява в девическия манастир „Рождество Богородично“ в Байтал, Одеска област, поради което я наричат още \"Байталска\".\r\nСветинята ще остане в църквата „Рождество Христово“ до 16 март 2018 г., петък, след което ще бъде пренесена в столичния храм „Преображение Господне“. \r\nНикола ПЕТКОВ", "date": "2018.03.15", "title": "Украинската чудотворна икона \"Св. Богородица Одигитрия - Байталска\" е изложена за поклонение встоличния храм „Рождество Христово“"}
{"url": "http://www.focus-news.net/news/2018/03/15/2499638/stara-zagora-obsluzhvaneto-na-troleybusni-linii-s-nomera-2-i-26-shte-bade-narusheno.html", "text": "Поради извършване на ремонтни дейности по локалното платно на бул. „Патриарх Евтимий” и възникнала авария, нобслужването на тролейбусни линии с номера 2 и 26 ще бъде нарушено. Това съобщиха от пресцентъра на Община Стара Загора.", "date": "2018.03.15", "title": "Стара Загора: Обслужването на тролейбусни линии с номера 2 и 26 ще бъде нарушено"}
{"url": "http://www.focus-news.net/news/2018/03/15/2499639/dobrich-obshtinskite-savetnitsi-ot-gerb-shte-obsadyat-sas-svoite-sagrazhdani-problemite-na-zdraveopazvaneto.html", "text": "„Здравеопазване“ е темата на приемната, която ще проведат утре – 15 март, общинските съветници от ГЕРБ - Добрич. Това съобщиха от пресцентъра на ПП ГЕРБ. Те ще се срещнат с граждани в офиса на партията на бул. „25 септември“ №3 от 17.30 до 18.30 часа. В разговорите ще участват общинските съветници, членове на Постоянната комисия по здравеопазване д-р Бисерка Пачолова, Петя Обретенова, Кина Драгнева, както и Камелия Койчева.", "date": "2018.03.15", "title": "Добрич: Общинските съветници от ГЕРБ ще обсъдят със своите съграждани проблемите на здравеопазването"}
{"url": "http://www.focus-news.net/news/2018/03/15/2499641/sofiya-vavezhda-se-vremenna-organizatsiya-na-dvizhenieto-za-otkrivaneto-na-izlozhba-v-natsionalnata-hudozhestvena-galeriya.html", "text": "Въвежда се временна организация на движението за откриването на изложбата „Златното руно. Пътят на аргонавтите” в Национална художествена галерия. Това съобщиха от пресцентъра на Столична община. От  08.00 до 22.00 часа на 15 март 2018 г. и от 08.00 до 10.00 часа на 16 март 2018 г. се забранява престоят и паркирането на пътни превозни средства, с изключение на автомобилите обслужващи мероприятието и извън местата в режим на платено паркиране „служебен абонамент” на паркинга на пл. „Кн. Александър І”.", "date": "2018.03.15", "title": "София: Въвежда се временна организация на движението за откриването на изложба в Националната художествена галерия"}
{"url": "http://www.focus-news.net/news/2018/03/15/2499643/veliko-tarnovo-izlozhbata-balgarska-ilyustratsiya-ot-fonda-na-hg-iliya-beshkov-pleven-shte-bade-otkrita-v-izlozhbeni-zali-rafael-mihaylov.html", "text": "Изложбата „Българска илюстрация от фонда на ХГ „Илия Бешков“ – Плевен ще бъде открита от 18.00 часа в Изложбени зали „Рафаел Михайлов“. Това съобщиха от пресцентъра на Община Велико Търново. Събитието е част от Националната културна програма по време на Председателството на България на Съвета на Европейския съюз.\r\nИзложбата представя 90 творби на едни от най-значимите и обичани български графици и илюстратори от средата на 70-те и 80-те години на XX в. Колекцията включва произведения на Илия Бешков, Иван Кожухаров, Иван Кьосев, Наум Наумов, Никола Хаджитанев, Симеон Венов, Дарина Пенкова, Стоимен Стоилов и Тодор Цонев, работили над оформлението на българска и преводна детска книга, историческа и възрожденска българска литература, световен епос, поезия и български фолклор. Многообразието от техники, изразни средства, композиционни решения и художествена проблематика с които сякаш илюстрацията най-много е облагодетелствана, води до обособяването ѝ в самостоятелен жанр на изобразителното изкуство.\r\nИлюстрацията е визуалния посредник между книга и читател. Това посредничество е взаимодействие и допълване между изобразително изкуство и литература. То е общуване-диалог между художника и писателя по страниците на изданията. И художникът илюстриращ различни литературни произведения, тясно свързва творчеството си с друг вид изкуство – това на писменото слово.\r\nНачалото на българската илюстрация е и началото на ХХ в. По думите на Любен Зидаров – едно от големите имена в националната ни книжна графика и един от най-изявените великотърновски творци, тя „започва тихо, без претенции, под крилото на живописта, на декоративното изкуство и на графиката”. Първото поколение български художници работили като илюстратори дават добра основа на следовниците  си - Борис Ангелушев и патрона на плевенската галерия Илия Бешков, извеждат българската илюстрация като автономно звучно изкуство и със собствен профил на обучение в Художествената академия – София. Редом с „приобщаването” на този вид печатна графика, важна роля  в процеса изиграват държавните издателства, които в края на 60-те и началото на 70-те години на XX в., създават благоприятни условия за развитието ѝ. Резултат от това са наградите, които нашите художници получават от националните изложби на българската илюстрация и оформление на книжното тяло, така и от международните изложби в Лайпциг, Москва, Братислава, Болоня.", "date": "2018.03.15", "title": "Велико Търново: Изложбата „Българска илюстрация от фонда на ХГ „Илия Бешков“ – Плевен ще бъде открита в Изложбени зали „Рафаел Михайлов“"}
{"url": "http://www.focus-news.net/news/2018/03/15/2499644/stolichniyat-obshtinski-savet-shte-glasuva-pravila-za-priem-v-obshtinskite-detski-yasli.html", "text": "Столичният общински съвет ще гласува проект на Правила за приемане на деца в общинските самостоятелни детски ясли. Това се посочва в дневния ред на 49-тото заседание на Столичния общински съвет, което ще започне от 10.00 часа. Общинските съветници ще обсъдят частична промяна на общата численост на администрацията. На вниманието на Столичния общински съвет е и утвърждаването на Годишен план за ремонт на спортната инфраструктура през 2018 година.", "date": "2018.03.15", "title": "Столичният общински съвет ще гласува правила за прием в общинските детски ясли"}
{"url": "http://www.focus-news.net/news/2018/03/15/2499637/varna-komandirat-na-frenskite-voennomorski-sili-vitseadmiral-sharl-anri-dyo-she-e-na-poseshtenie-v-grada-do-16-mart.html", "text": "До 16 март на посещение пристига командирът на френските Военноморски сили в Средиземноморската зона вицеадмирал Шарл-Анри дьо Ше. Това съобщиха от пресцентъра на Военноморските сили. От 15:30 ч. вицеадмирал дьо Ше ще бъде посрещнат с военен ритуал пред Адмиралтейството от командира на ВМС контраадмирал Митко Петев. След края на разговорите в Щаба на ВМС, двамата ще направят изявления за медиите. В програмата на визитата са предвидени посещение на ВВМУ „Н.Й.Вапцаров” и запознаване на вицеадмирал дьо Ше с учебната база на училището.", "date": "2018.03.15", "title": "Варна: Командирът на френските Военноморски сили вицеадмирал Шарл-Анри дьо Ше е на посещение в града до 16 март"}
{"url": "http://www.focus-news.net/news/2018/03/15/2499642/plovdiv-obshtinskite-savetnitsi-ot-gerb-v-grada-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията. От 16.00 часа в офиса на ГЕРБ в район „Южен” на ул. „Академик Петър Динеков” №1А ще се проведе приемната на Веселин Маневски. От 17.00 часа. Пенчо Малинов ще проведе срещи в офиса на партията в район „Източен” на ул. „Коста Паница” №5.От 17.30 часа Петър Попов и Ясен Михайлов ще се срещнат с граждани в партийния офис в район „Западен” на ул. „Царевец” №9.\r\nПо същото време в офиса на ГЕРБ в район „Северен” на бул. „Марица” №91 ще приема Гошо Къчков.", "date": "2018.03.15", "title": "Пловдив: Общинските съветници от ГЕРБ в града ще проведат приемни с граждани"}
{"url": "http://www.focus-news.net/news/2018/03/15/2499645/blagoevgrad-zapochva-kampaniyata-za-zapisvaneto-na-detsa-za-priem-v-detskite-gradini.html", "text": "От днес започва кампанията за записването на деца за прием в детските градини тази година и ще продължи до 10 април. Това съобщиха от пресцентъра на Община Благоевград. Тази година в общината се очаква да бъдат приети близо 600 деца, разпределени в 24 първи групи и 110 деца в 5 яслени групи в детските градини. За учебната 2018/2019 година критериите за прием остават непроменени. Той се извършва посредством точкова система, която се формира чрез два вида критерии - общи и социални. Общите критерии са за деца на родители, живеещи в района на детското заведение, такива, които имат брат или сестра, вече приети, деца на родители, които са редовни студенти, на служители в детската градина. Те се отнасят и за деца, на които местоработата на родителя или настойника е в района на детското заведение. Социалните критерии обхващат и деца в неравностойно положение, от приемно семейство, без родителски грижи, както и деца от многодетно семейство. Децата със специални образователни потребности се приемат с предимство. И тази година, както предходните, има достатъчно свободни места в детските градини, благодарение на приоритетите и политиката, следвани от кмета д-р Атанас Камбитов и неговия екип. Детайлна информация за критериите, сроковете, подбора и документите е публикувана на сайта на Община Благоевград в раздел „Детски градини и ясли“.", "date": "2018.03.15", "title": "Благоевград: Започва кампанията за записването на деца за прием в детските градини"}
{"url": "http://www.focus-news.net/news/2018/03/15/2499646/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с изместване на уличен водопровод на ул. „Васил Левски“, кв. „Обеля“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: с. Мрамор, с. Житен, с. Волуяк и бивш стопански двор; с. Доброславци – ул. „Царско село“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: с. Мрамор – пред кметството; с. Житен – пред кметството; с. Волуяк –пред кмитството.\r\nВъв връзка с подмяна на спирателни кранове на ул. „Иглика“, с. Мировяне , се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Христо Ботев“, ул. „Перуника“, ул. „Канала“, ул. „Еделвайс“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар войвода“ ъгъла с ул. „Христо Ботев“.\r\nВъв връзка с подмяна на сградно водопроводно отклонение на бул. „Евлоги и Христо Георгиеви“, Център, се налага спиране на водоподаването от 9:00  до 18:00 часа на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Граф Игнатиев“ до бул. „Цар Освободител“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Гурко ъгъла с бул. „Евлоги и Христо Георгиеви“.\r\nВъв връзка с изграждане на сградно водопроводно отклонение на ул. „инж. Иван Иванов“, жк. „Зона Б-19“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на: ул. „инж.Иван Иванов“ от бул. „Александър Стамболийски“ до ул. „Три Уши“; ул. „Позитано“ от ул. „Алдомировска“ до ул. „инж. Иван Иванов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „инж. Иван Иванов“.\r\nВъв връзка с изграждане на сградно водопроводно отклонение на ул. „Букет“, кв. „Овча купел“, се налага спиране на водоподаването от 9:30  до 18:30 часа на клиентите на „Софийска вода”, живеещи в района на: ул. „Букет“ от ул. „Любляна“ до река Владайска. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Букет“ ъгъла с ул. „Любляна“.\r\nВъв връзка с подмяна на спирателен кран на ул. „Крушовски връх“, кв. „Овча купел“ , се налага спиране на водоподаването от 9:30  до 19:30 часа на клиентите на „Софийска вода”, живеещи в района на: ул. „675-та“ между ул. „Брезов рид“ и ул. „Крушовски връх“; ул. „Крушовски връх“ между ул. „675-та“ и ул. „Маестро Кънев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушовски връх“ ъгъла с ул. „Маестро Кънев“.\r\nВъв връзка с диагностика на уличен водопровод на ул. „Липов цвят“, НПЗ „Хаджи Димитър“ , се налага спиране на водоподаването от 9:00  до 19:00 часа на клиентите на „Софийска вода”, живеещи в района на: ул. „Воднянка“ от ул. „Лавандула“ до ул. „Липов цвят“, ул. „Липов цвят“ и ул. „Дан Колов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Воднянка“ ъгъла с бул. „Липов цвят“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/15/2499650/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grada-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал \"Чехлевци\" е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални. Настилките са предимно сухи, в по-усойните места – мокри и обработени. Времето е с разкъсана облачност, без валежи и ограничена видимост. Трафикът е интензивен. Проходът Шипка е отворен за всички автомобили, с изключение на тези над  12 тона. Там пътят също е мокър, на места хлъзгав и обработен. От ОПУ съветват шофьорите да карат внимателно и със съобразена скорост.\r\nЛуиза ТРАНЧЕВА", "date": "2018.03.15", "title": "Габрово: Ограничено е движението в участък от път Велико Търново – Стара Загора, в района на града заради строителни дейности"}
{"url": "http://www.focus-news.net/news/2018/03/15/2499647/normalno-prohodimi-sa-patishtata-v-oblast-blagoevgrad.html", "text": "Нормално проходими са пътищата в Област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Сухи са пътните настилки, на по-усойните места са мокри. Дъжд вали в района на Гоце Делчев. Нормално натоварен е трафикът по автомагистрала „Струма“ и главен път Е-79. През нощта няма регистрирани тежки пътни инциденти. В региона няма затворени пътища. Прохода Предел е отворен за преминаването на всички видове моторни превозни средства. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.03.15", "title": "Нормално проходими са пътищата в Област Благоевград"}
{"url": "http://www.focus-news.net/news/2018/03/15/2499648/mvr-edin-chovek-e-zaginal-a-11-sa-raneni-v-katastrofi-v-stranata-prez-izminaloto-denonoshtie.html", "text": "Един човек е загинал, а 11 са ранени в катастрофи в страната през изминалото денонощие. Това съобщиха от пресцентъра на МВР. В София са станали 3 тежки и 174 леки пътни произшествия, ранени са трима души. От началото на месеца в страната са възникнали 141 катастрофи. Загиналите са 12, а ранените 190. От началото на годината са станали 1097 пътни произшествия, загинали са 87 души, ранени са 1364.", "date": "2018.03.15", "title": "МВР: Един човек е загинал, а 11 са ранени в катастрофи в страната през изминалото денонощие"}
{"url": "http://www.focus-news.net/news/2018/03/15/2499652/pregled-na-osnovnite-temi-v-shumenskiya-pechat.html", "text": "„Минчо Минчев и Марк Кадин свещенодействаха за първи път заедно на сцената“ е водещото заглавие във вестник „Шуменска заря“. Световноизвестният цигулар проф. Минчо Минчев и талантливият диригент Марк Кадин музицираха за първи път заедно. Това се случи на сцената на шуменския Драматично-куклен театър „Васил Друмев“. Концертът на гостуващия за първи път в града ни симфоничен оркестър на Българското национално радио бе посветен на 25-ата годишнина от създадената тук фондация „Панчо Владигеров” и 119-ата годишнина от рождението на Панчо Владигеров. „Ролева игра учи децата да разпознават престъпленията“ е друго заглавие от първа страница. Полицията зададе въпроси, а учениците от СУ „Трайко Симеонов“ отговориха. В този ред премина ролевата игра, с която подрастващите се запознаха що е кражба и наказва ли се тя от закона „Проверен сигнал за замърсяване на язовир „Шумен“, пише още изданието. РИОСВ – Шумен, Басейновата дирекция „Черноморски район“ и Регионалната лаборатория към Изпълнителна агенция по околна среда извършиха проверка по сигнал от 13 март за заустване в язовир „Шумен“ на отпадъчни води с тъмно син до виолетов цвят, наблюдавани на 11 март. „С европари обновяват пет улици във Велики Преслав“, информира ежедневникът. Със средства от Оперативната програма за развитие на селските райони ще бъдат обновени пет улици във Велики Преслав. Вчера кметът Александър Горчев подписа договор на стойност 1.7 млн. лв. за реконструкция и рехабилитация на улиците „Любен Каравелов”, „Отец Паисий”, „Йоан Екзарх, „Лозарска” и „Чергобиля Мостич”. Те ще бъдат преасфалтирани и с нови тротоари и бордюри. „Плакет на Българското председателство получи кметът Любомир Христов“, пише вестникът.  Председателят на Народното събрание Цвета Караянчева връчи на кмета на Шумен Любомир Христов плакет на Българското председателство на Съвета на Европейския съюз. На среща преди концерта, посветен на 119 години от рождението на Панчо Владигеров и 25 години от създаването на едноименната фондация, в която участва и областният управител проф. Стефан Желев, двамата заявиха твърдото си решение да продължат подкрепата за провеждането на конкурсите на името на Панчо Владигеров в Шумен.", "date": "2018.03.15", "title": "Преглед на основните теми в шуменския печат"}
{"url": "http://www.focus-news.net/news/2018/03/15/2499649/the-slovak-spectator-premierat-na-slovakiya-shte-podade-ostavka-v-chetvartak.html", "text": "Въпреки че от Мост-Хид (словашката партия на етническите унгарци – бел. ред. ) първоначално заявиха, че искат предсрочни избори или ще напуснат управляващата коалиция в Словакия, след два дни на преговори с партньорите си те се съгласиха на фундаментална реконструкция на кабинета – с нов премиер, пише електронното издание The Slovak Spectator.\r\n„Готов съм да си подам оставката като министър-председател, за да се разреши политическата криза“, заяви премиерът Роберт Фицо.\r\nЛидерите на партиите в коалицията са обсъдили предложението си и с президента на страната Андрей Киска.\r\nФицо е изброил няколко условия, които Киска трябва да изпълни: да уважава и да гарантира резултатите от проведените през 2016 година парламентарни избори и сегашното разпределение на силите в парламента и да уважава и гарантира коалиционното споразумение, което означава да назначи нов премиер от партия Смер (социалдемократическата партия на Словакия – бел.ред. ). Той не уточни кой да е новият министър председател, но в партийният официоз се твърди, че това ще е Петер Пелегрини.\r\nБугар (лидерът на Мост-Хид) подкрепя решението на Фицо. „Вярваме, че това ще успокои ситуацията“, заяви той. Ново правителство, нова отговорност и ние ще продължим това, което започнахме преди две години“.\r\n„Словакия е в добро състояние, което е заслуга на сегашното правителство“, заяви Фицо, като добави, че не вижда причини да предава властта на опозицията, която определи като „политически големи усти“. Коалицията, правителството и парламентът функционират, подчерта премиерът, който ще остане и председател на Социалдемократическата партия.\r\nЛидерът на третия коалиционен партньор ( Словашката национална партия ) Андрей Данко призова младите хора, които организират демонстрациите срещу правителството да вложат енергията си в политическата борба. Той подчерта, че премиерът е в политиката от 30 години. „Вярвам, че този ход ще ни позволи да продължим да разпространяваме доброто име на Словакия“, заяви той.\r\nПревод и редакция:", "date": "2018.03.15", "title": "The Slovak Spectator: Премиерът на Словакия ще подаде оставка в четвъртък"}
{"url": "http://www.focus-news.net/news/2018/03/15/2499656/pregled-na-osnovnite-temi-vav-velikotarnovskiya-pechat.html", "text": "„Срещу 1200 лв. купуваш ниша за урна в гробищния парк“ е заглавие от първа страница на областния всекидневник „Янтра Днес”.  Съоръжение с урнови ниши е изградено за пръв път в гробищния парк във Велико Търново. Това е дванадесетоъгълник , който има 48 ниши, разположени на четири реда. „Мексиканец дава стипендии за талантливи деца от областта“ е друго заглавие от днешното издание. Доброволецът от Корпуса на мира Луис Ломели осигурява стипендии за талантливи деца от региона за участие в международен летен лагер, който ще се проведе на морето. „Общината и експерти са категорични: „Няма проблем с водопровода в старата част“, пише още вестникът. Няма никакви рискове за здравето на хората, които живеят в старата част на Велико Търново заради подмяната на стария водопровод с нов, заяви зам.-кметът проф. Георги Камарашев. Това са изводите от разширеното заседание на комисията от експерти. „Намериха открадната кола и крадеца й“ е новина от криминалната хроника. На страниците на вестника ще откриете и статия, разказваща за сгради със статут на паметници на културата във Велико Търново, които се рушат. „Събарят луксозния имот, направен без разрешение върху водопровода, захранващ 120 хил. души“ е заглавие от другия областен ежедневник „Борба“. Строителството на сгради, огради, барбекюта и басейни върху и в сервитута на магистрален водопровод е недопустимо и подлежи на събаряне, бе категоричен главният инженер на Ви Килия Сирмов. Какво „Борба“ пръв съобщи, от водната компания и Община Велико Търново останаха сащисани от факта, че 1200 –милиметровата тръба излиза изпод частен имот в Присово. „Луис Ломели, който плакал за пръв път в живота си, когато тръгвал от Горна Оряховица, се върна завинаги в България“ е друга тема от вестника. След две години като доброволец в Горна Оряховица  американецът Луис Ломели избра да остане завинаги в България. Той признава, че е влюбен в страната ни, че тук е намерил най-верните си приятели. „Голямото копане в старата част на В. Търново приключва час в края на годината“ е друга тема от всекидневника. Голямото разкопаване на Велико Търново, което обхваща 36 улици в старата част, включително основните „Генерал Гурко“, „Независимост“, „Ст. Стамболов“, „Читалищна“ и др. приключва в края на тази година. На първа страница на областния ежедневник е поместен и материал, разказващ за колекционер от Златарица, който дари на търновския музей 178 шевни машини.", "date": "2018.03.15", "title": "Преглед на основните теми във великотърновския печат"}
{"url": "http://www.focus-news.net/news/2018/03/15/2499655/kyustendil-patnite-nastilki-sa-mokri-i-hlazgavi-na-mesta-v-oblastta.html", "text": "Пътните настилки са мокри и хлъзгави на места в областта. Това съобщи за Радио „Фокус” – Кюстендил дежурният в Областно пътно управление – Кюстендил. Нормален е трафикът по автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица в участъка Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 16 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.15", "title": "Кюстендил: Пътните настилки са мокри и хлъзгави на места в областта"}
{"url": "http://www.focus-news.net/news/2018/03/15/2499658/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "След като за четвърти път положи клетва като канцлер на ФРГ, Ангела Меркел обяви и целите си за новия си мандат. Председателят на Християндемократическия съюз (ХДС) бе категорична, че иска да се бори за обратното спечелване на избирателите на „Алтернатива за Германия“ и за „изгонването й от Бундестага възможно най-скоро“, съобщава националният ежедневник Die Zeit.\r\nПроблемите на гражданите, подкрепили крайнодясната партия на парламентарните избори от септември 2017 г., ще бъде сред първите задачи на новото федерално правителство, увери Меркел. „Имаме за цел да разрешим проблемите на онези, които в знак на протест са гласували за тази партия“, подчерта германският канцлер. \r\nСред амбициите на Меркел е и усъвършенстване на германската социална система. По отношение на политиката към бежанците лидерът на ХДС се застъпи за последователна депортация на отхвърлените кандидати за убежище. В същото време тя припомни, че „Германия трябва да изпълни хуманитарните си задачи“.\r\nВъпреки напрежението при избора й на канцлер в Бундестага, Меркел увери, че „просто се радва на доверието“, гласувано й от депутатите. Тя бе избрана за висшия държавен пост само с девет гласа разлика - 364 от 790 депутати подкрепиха кандидатурата й. Това е с 35 гласа по-малко, отколкото са мандатите на управляващата коалиция в Бундестага. Генералният секретар на Германската социалдемократическа партия (ГСДП) Андреа Налес бе изненадана от „многото гласове против\".\r\nПо време на изборите имаше бунтове в Бундестага. Член на „Алтернатива за Германия“ разгъна банер с надпис „Меркел трябва да тръгне\", припомнят от редакцията.\r\n*** Руският бизнесмен Николай Глушков, който бе открит мъртъв в началото на седмицата, е бил цел „номер едно“ на Кремъл заради предполагаемото му участие в измама, свързана с авикомпанията „Аерофлот“, съобщава вестник The Daily Expess, като пояснява, че във Великобритания живеят 21 руски бизнесмени, които Москва описва като „бегълци от правосъдието“. \r\nВъпросният списък е публикуван от дипломатическата мисия на Москва в Лондон. Руски прокурори изпратиха официално искане до Великобритания за ареста и екстрадицията на Глушков още през януари 2015 г. Кабинетът на премиера Тереза Мей обаче не удовлетвори молбата на Русия. \r\nВ понеделник 69-годишният Глушков бе открит мъртъв от дъщеря си Наталия в наетия от него дом в Ню Молдън, графство Съри. Бе съобщено, че по врата му е имало следи от задушаване. Разследването на смъртта му бе поето от „Скотланд Ярд“. \r\nСлучаят с Глушков, който се разви на фона на скандала с отравянето на бившия офицер от руското военно разузнаване Сергей Скрипал, започна да се разплита в сряда. Съсед на руския бизнесмен разкри пред следователите, че Глушков е бил посетен от двама „подозрителни“ мъже. \r\nОт редакцията подчертават, че руското посолство публикува списъка с общо 22-мата бизнесмени (включително Глушков), след като лидерът на Кремъл предупреди, че не може да прости предателство.\r\nГлушков бе близък и с руския предприемач и политик Борис Березовски, който бе открит мъртъв в дома му в графство Бъркшир през 2013 г. \r\nРусия официално поиска екстрадирането на всичките 22-ма в периода между 2007 г. и 2016 г.. Четиринадесет молби бяха отхвърлени от Мей, а други две бяха отхвърлени от лейбъристите Чарлз Кларк и Джаки Смит, бивши вътрешни министри.\r\n*** Независимо от засилването на напрежението между Брюксел и Анкара - наскоро изострено от все по-агресивната позиция на Турция към Гърция и Кипър - Европейската комисия ще одобри допълнителни три милиарда евро за финансиране на сирийски бежанци, живеещи в Турция, пише гръцкото електронно издание Ekathimerini.\r\nСредствата ще разширят споразумението на Европейския съюз с Турция за спиране на потока на търсещите убежище в държавите от Общността за още две години - до 2019 г. след свиване на 97% през 2016 г. в сравнение с предходната година, когато започна миграционната криза.\r\n„От подпомагането на децата да посещават училище, за даване на достъп на уязвимите семейства до основни услуги, хуманитарната помощ на ЕС за бежанците в Турция даде осезаеми резултати\", подчерта европейският комисар по хуманитарната помощ Христос Стиляниди, като допълни, че от първия пакет от три милиарда евро, отпуснат през 2016 г., 1.2 милиона бежанци са се възползвали от хуманитарната подкрепа на ЕС.\r\nТурция вече е приела 3,5 милиона бежанци от Сирия и средствата от Европейската комисия са използвани за финансиране на агенциите, които им помагат, главно Международната организация по миграция (МОМ)и Върховния комисариат на ООН за бежанците (ВКБООН), поясни европейският комисар по миграцията Димитрис Аврамопулос.\r\nТой добави, че срещата на високо равнище между ЕС и Турция, насрочена за 26 март в българския град Варна, се очаква да „изясни много аспекти на сътрудничеството между ЕС и Турция\". В интерес както на Брюксел, така и на Анкара е споразумението за бежанците да бъде продължено, увери Аврамопулос.\r\n***Въпреки че от Мост-Хид (словашката партия на етническите унгарци – бел. ред. ) първоначално заявиха, че искат предсрочни избори или ще напуснат управляващата коалиция в Словакия, след два дни на преговори с партньорите си те се съгласиха на фундаментална реконструкция на кабинета – с нов премиер, пише електронното издание The Slovak Spectator.\r\n„Готов съм да си подам оставката като министър-председател, за да се разреши политическата криза“, заяви премиерът Роберт Фицо.\r\nЛидерите на партиите в коалицията са обсъдили предложението си и с президента на страната Андрей Киска.\r\nФицо е изброил няколко условия, които Киска трябва да изпълни: да уважава и да гарантира резултатите от проведените през 2016 година парламентарни избори и сегашното разпределение на силите в парламента и да уважава и гарантира коалиционното споразумение, което означава да назначи нов премиер от партия Смер (социалдемократическата партия на Словакия – бел.ред. ). Той не уточни кой да е новият министър председател, но в партийният официоз се твърди, че това ще е Петер Пелегрини.\r\nБугар (лидерът на Мост-Хид) подкрепя решението на Фицо. „Вярваме, че това ще успокои ситуацията“, заяви той. Ново правителство, нова отговорност и ние ще продължим това, което започнахме преди две години“.\r\n„Словакия е в добро състояние, което е заслуга на сегашното правителство“, заяви Фицо, като добави, че не вижда причини да предава властта на опозицията, която определи като „политически големи усти“. Коалицията, правителството и парламентът функционират, подчерта премиерът, който ще остане и председател на Социалдемократическата партия.\r\nЛидерът на третия коалиционен партньор ( Словашката национална партия ) Андрей Данко призова младите хора, които организират демонстрациите срещу правителството да вложат енергията си в политическата борба. Той подчерта, че премиерът е в политиката от 30 години. „Вярвам, че този ход ще ни позволи да продължим да разпространяваме доброто име на Словакия“, заяви той.", "date": "2018.03.15", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/03/15/2499657/mariya-stoyanova-dalgogodishen-korespondent-v-germaniya-preizbiraneto-na-kantslera-angela-merkel-za-chetvarti-pat-e-pretsedent-v-savremennata-evropeyska-istoriya.html", "text": "Преизбирането на канцлера Ангела Меркел за четвърти път е прецедент в съвременната европейска история. Това каза в сутрешния блок „Добро утро, България“ на Радио „Фокус“ дългогодишният кореспондент в Германия Мария Стоянова. По думите ѝ новата голяма коалиция започва с труден старт, а гласовете, които новият стар канцлер получи са по-малко от очакваните. Тя отбеляза, че вече има коментари за това, че 35 депутати от коалиционните партии не са гласували за Ангела Меркел. „Някои го приемат за лоша поличба, че тази коалиция не само, че имаше доста труден старт, но дори, че може да бъде сметнато като предсказание, че няма да изкара мандата си, но такива неща се случват. Мнозинствата варират, атмосферата и настроенията също“, коментира Мария Стоянова. Тя коментира още, че големият губещ в цялата ситуация е Мартин Шулц - популярен европейски политик, председател на Европейския парламент, който реши, че опитът, който е добил на европейската политическа сцена е достатъчен, за да зададе тона в своята собствена страна, и се провали.", "date": "2018.03.15", "title": "Мария Стоянова, дългогодишен кореспондент в Германия: Преизбирането на канцлера Ангела Меркел за четвърти път е прецедент в съвременната европейска история"}
{"url": "http://www.focus-news.net/news/2018/03/15/2499651/s-podnasyane-na-tsvetya-shte-badat-otbelyazani-2-godini-ot-smartta-na-narodnata-pevitsa-lyubka-rondova.html", "text": "Навършват се 2 години от смъртта на народната певица Любка Рондова, годишнината ще бъде отбелязана с поднасяне на цветя на гробa ѝ. Това съобщи за Радио „Фокус“ – Пирин Маргарита Недкова, директор на ансамбъл „Гоце Делчев“. Събитието ще се състои от 11.00 часа на Централните софийски гробища, в парцела на артистите. „Който има желание може да дойде и да поднесе почитанията си към голямата българска народна певица“, каза още Недкова. Тя добави, че отделно от това ансамбълът ще проведе и специална репетиция в памет на Любка Рондова.\r\nЛюбка Рондова е родена в костурското село Шестово, Егейска Македония през 1936 година. Тя живее в Полша и Чехия. Завършва славянска филология в Прага. През 1960 година семейството ѝ се завръща в България. Рондова постъпва в най-стария в България ансамбъл за народни песни и танци „Гоце Делчев“, където остава 30 години. Дълго време е солистка и лице на ансамбъла. За приноса ѝ към развитието и популяризирането на българската култура на 22 май 2002 година Любка Рондова е удостоена с орден „Стара планина“.Тя е носител и на орден „Кирил и Методий“ II степен и златен медал „Петко Войвода“. През месец февруари 2015 година е наградена от Годишните фолклорни награди 2015 година, посветени на Гюрга Пинджурова в приз „Цялостен принос към българския фолклор“ със Статуетка и плакет 120 години от рождението на Гюрга Пинджурова. Народната певица Любка Рондова си отива от този свят на 15 март 2016 година. Смъртта ѝ настъпва се след дълго боледуване.\r\nЛивия НИНОВА", "date": "2018.03.15", "title": "С поднасяне на цветя ще бъдат отбелязани 2 години от смъртта на народната певица Любка Рондова"}
{"url": "http://www.focus-news.net/news/2018/03/15/2499661/veliko-tarnovo-s-24-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 24 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 558 см. Температурата на водата e 5.8 градуса. Променлива ще е облачността над българския участък на Дунав днес. Превалявания от дъжд се очакват на изток, но те ще са слаби и краткотрайни. Ще духа слаб вятър от запад-северозапад. Максимални температури между 10° и 15°.", "date": "2018.03.15", "title": "Велико Търново: С 24 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/03/15/2499664/sofiya-164-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "164 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта.", "date": "2018.03.15", "title": "София: 164 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/15/2499659/zam-ministar-denitsa-nikolova-shte-uchastva-v-diskusiya-za-novoto-rayonirane-na-stranata-v-kyustendil.html", "text": "Заместник-министърът на регионалното развитие и благоустройството Деница Николова ще вземе участие в заседание на Регионалния съвет за развитие на Югозападен район, което ще се проведе в Кюстендил от 10.00 часа в хотел „Стримон Гардън“. Това съобщиха от пресцентъра на Министерство на регионалното развитие и благоустройството. Зам.-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, заместник-министри и др.\r\nИнициативата на Министерството на регионалното развитие и благоустройството цели широко обществено обсъждане на предложените от Междуведомствената работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.", "date": "2018.03.15", "title": "Зам.-министър Деница Николова ще участва в дискусия за новото райониране на страната в Кюстендил"}
{"url": "http://www.focus-news.net/news/2018/03/15/2499663/pazardzhik-ostava-v-sila-ogranichenieto-za-tovarni-avtomobili-po-patya-belovo-yundola.html", "text": "Натоварено е движението по главните пътища в областта. Това съобщи за Радио „Фокус“ – Пазарджик дежурният в Областно пътно управление – Пазарджик. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград - Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.03.15", "title": "Пазарджик: Остава в сила ограничението за товарни автомобили по пътя Белово - Юндола"}
{"url": "http://www.focus-news.net/news/2018/03/15/2499660/mariya-stoyanova-dalgogodishen-korespondent-v-germaniya-sluchvashtoto-se-v-germaniya-e-dobra-novina-za-vsichki-v-evropa.html", "text": "Случващото се в Германия е добра новина за всички в Европа. Това каза в сутрешния блок „Добро утро, България“ на Радио „Фокус“ дългогодишният кореспондент във Федералната република Мария Стоянова във връзка с преизбирането на Ангела Меркел на канцлерския пост за четвърти път и сформирането на ново правителство. По думите ѝ Германия изпрати послания за стабилност, сигурност и най-вече за това, че ще бъде предвидим партньор. Неминуемо се очаква импулс за обновителен процес сред германското правителство, който процес ще се пренесе и върху европейските такива, каза още тя. „Важно е, че вече имаме функциониращо германско правителство във Федералната република, че го имаме на европейската сцена, че в Европа вече я има онази стабилна Германия, макар и с едно минимално мнозинство, но е факт, че това правителство започва своята работа. Една Германия, която ще бъде изключително умерена в лицето на своя външен министър Хайко Маас – едно ново лице не само в германската външнополитическа сцена, но и на дипломатическия паркет в Европа и по света. Това е един политик, който досега не беше известен с компетентност в областта на външната политика, но той е популярен в своята страна като изключително дисциплиниран, изключително издръжлив и целенасочен“, обясни тя. Мария Стоянова коментира още, че това, което България би могла да почерпи като опит от Германия е, че те умело се учат от грешките си, не пропускат възможност за прогрес и поставят проблемите на преден план.", "date": "2018.03.15", "title": "Мария Стоянова, дългогодишен кореспондент в Германия: Случващото се в Германия е добра новина за всички в Европа"}
{"url": "http://www.focus-news.net/news/2018/03/15/2499666/pazardzhik-okrazhniyat-sad-shte-gleda-delo-sreshtu-trima-dushi-za-vaorazhen-grabezh-pri-koyto-sa-otkradnati-zlato-i-tsenni-veshti-za-nad-56-000-lv.html", "text": "Окръжният съд в Пазарджик ще гледа дело за въоръжен грабеж, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Прокуратурата в града. Срещу тримата подсъдими са повдигнати обвинения за това, че на 21 декември 2015 година са извършили грабеж, при който са откраднали злато и други вещи на обща стойност 56 700 лева и са причинили на друго лице средни телесни повреди. Началото на съдебното заседание е в 9.30 часа. Съдия-докладчик е Александър Александров.\r\nВаня НИКОЛОВА", "date": "2018.03.15", "title": "Пазарджик: Окръжният съд ще гледа дело срещу трима души за въоръжен грабеж, при който са откраднати злато и ценни вещи за над 56 000 лв."}
{"url": "http://www.focus-news.net/news/2018/03/15/2499667/burgas-dvama-mazhe-sa-osadeni-za-iznudvane.html", "text": "За по-малко от половин денонощие в резултат на отличното взаимодействие между Районна прокуратура - Царево и служителите от Районно управление - Приморско задържаните за изнудване двама мъже от Тополовград / Б.С., 22 годишен и С.И., 25 годишен/ са привлечени в качеството на обвиняеми и още същия ден, след сключено споразумение, получили осъдителни присъди от Районен съд - Царево. Това съобщиха от ОДМВР-Бургас.\r\nДо задържането на мъжете се стигнало, след като около 17.00 ч. на 12 март 22-годишен мъж от Приморско заявил в местното районно управление, че в дома му, разположен в животновъдната зона, влезли петима мъже. Те заявили, че той им дължи сумата от 4 000 лева или вещи на подобна равностойност, с които разполага (телевизори, хладилници и др.). В случай, че не получат парите или вещите мъжете заплашили 22-годишния потърпевш с побой.\r\nВ резултат на бързите полицейски действия, предприети от служителите на Районно управление – Приморско са задържани петимата мъже, всички от Тополовград, обл. Хасково. Установено е, че преди година 22-годишния мъж от Приморско заедно със свои роднини работил, като строител в с. Воден, обл. Ямбол. Първоначално с работодателя си се договорили да получават определена цена на квадратен метър, като по време на строителството, на работниците са платени общо 12 000 лв. По техни изчисления обаче сумата, която следвало да вземат за свършената работа, възлизала на 20 000 лева. 22-годишният потърпевш заявил на работодателя си, че им дължи още пари, но той претендирал връщане на сумата от 4 000 лева от парите, платени по-рано. В дома на 22-годишния мъж в Приморско, който си тръгнал след разговора с работодателя, два пъти идвали мъже, искащи въпросната сума от 4 000 лева или равностойни вещи. Мъжът не се поддал на изнудването и алармирал полицейските служители за случилото се, които при третия опит за изнудване задържали петимата извършители. \r\nТрима от тях са разпитани в качеството на свидетели, а на 22-годишния Б.С. и 25-годишния С.И., са повдигнати обвинения по чл. 143, ал. 1 от НК. Часове по-късно мъжете получили и осъдителни присъди от състав на Царевския районен съд.", "date": "2018.03.15", "title": "Бургас: Двама мъже са осъдени за изнудване"}
{"url": "http://www.focus-news.net/news/2018/03/15/2499662/kyustendil-na-zasedanie-na-regionalniya-savet-za-razvitie-na-yugozapaden-rayon-shte-bade-predstaveno-kartiraneto-na-sistemata-ot-strategicheski-dokumenti-za-regionalno-razvitie.html", "text": "Заместник-министърът на регионалното развитие и благоустройството Деница Николова ще вземе участие в заседание на Регионалния съвет за развитие на Югозападен район. Това съобщиха за Радио „Фокус” – Кюстендил от Областна администрация – Кюстендил. Вторият ден на заседанието ще започне в заседателната зала на СПА-центъра от 10.00 часа. Зам.-министър Деница Николова ще представи пред участниците вариантите за ново райониране и основните мотиви за промяна на районите от ниво 2 в страната. Ще бъде представено и картирането на системата от стратегически документи за регионално развитие. В програмата е включено и предложение за нови подходи в националната политика за регионално развитие.\r\nВенцеслав ИЛЧЕВ", "date": "2018.03.15", "title": "Кюстендил: На заседание на Регионалния съвет за развитие на Югозападен район ще бъде представено картирането на системата от стратегически документи за регионално развитие"}
{"url": "http://www.focus-news.net/news/2018/03/15/2499668/pss-dobri-sa-usloviyata-za-turizam-v-planinite-no-sledobed-vremeto-shte-se-vloshi.html", "text": "Добри са условията за туризъм в планините, но следобед времето ще се влоши. Това съобщиха за Агенция „Фокус“ от Планинската спасителна служба (ПСС) при БЧК. Температурите варират между минус 2 и плюс 5 градуса. Във високите части на планините времето е облачно и тихо. Лифтовите съоръжения в зимните курорти работят. Няма регистрирани инциденти през изминалото денонощие, освен на ски писти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.15", "title": "ПСС: Добри са условията за туризъм в планините, но следобед времето ще се влоши"}
{"url": "http://www.focus-news.net/news/2018/03/15/2499669/gabrovo-postroyka-e-izgoryala-pri-pozhar-v-grada-nyama-postradali.html", "text": "Пожар горя в паянтова постройка, намираща се на улица „Напредък“ в града. Сигналът за инцидента е подаден в 03.47 часа тази нощ. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Живущите в имота не са пострадали, но има унищожено домашно имущество, изгоряла е и цялата постройка. Причините за възникване на пожара са в процес на изясняване. Огънят е ликвидиран от екип на Районната служба. Вчера сутринта в Габрово горя и лек автомобил. При този инцидент също няма данни за загинали и пострадали, но част от колата е унищожена. Пожарът е погасен отново от габровски огнеборци.\r\nНадежда КРЪСТЕВА", "date": "2018.03.15", "title": "Габрово: Постройка е изгоряла при пожар в града, няма пострадали"}
{"url": "http://www.focus-news.net/news/2018/03/15/2499672/parlamentat-osvobodi-zam-predsedatelya-na-natsionalnoto-byuro-za-kontrol-na-srs-georgi-gatev.html", "text": "Парламентът освободи Георги Гатев от Националното бюро за контрол на специалните разузнавателни средства (СРС), предаде репортер на Агенция „Фокус“. „За“ освобождаването му гласуваха 111 народни представители, без „против“ и „въздържали се“, с което той бе освободен. Дебати по проекторешението не се проведоха. Гатев бе член и заместник-председател на Националното бюро за контрол на СРС. Прекратяването на правомощията му се наложи поради несъвместимост с длъжността. Причината е, че на Гатев му е отнет достъп до класифицирана информация. \r\nДеница КИТАНОВА", "date": "2018.03.15", "title": "Парламентът освободи зам.-председателя на Националното бюро за контрол на СРС Георги Гатев"}
{"url": "http://www.focus-news.net/news/2018/03/15/2499671/plovdiv-vremenno-e-ogranicheno-dvizhenieto-po-pat--58-dolnoslav-cherven-poradi-patnotransportno-proizshestvie.html", "text": "Временно е ограничено движението по път II-58 Долнослав - Червен поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.03.15", "title": "Пловдив: Временно е ограничено движението по път II-58 Долнослав - Червен поради пътнотранспортно произшествие"}
{"url": "http://www.focus-news.net/news/2018/03/15/2499675/varna-mokri-sa-na-mesta-patnite-nastilki-na-teritoriyata-na-oblastta.html", "text": "Частично мокри са пътните настилки на територията на областта заради валежите от дъжд тази нощ, предаде репортер на Радио „Фокус“ – Варна. Към момента времето е ясно, без валежи, видимостта е добра. Трафикът по направленията Варна – София, Варна – Бургас, както и в посока Добрич се извършва без въведени ограничения. Във Варна движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временната организация на движение се въвежда до 15-ти май. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица. „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nМарияна ВАЛЕНТИНОВА", "date": "2018.03.15", "title": "Варна: Мокри са на места пътните настилки на територията на областта"}
{"url": "http://www.focus-news.net/news/2018/03/15/2499674/prof-georg-kraev-chudoto-na-balgarskata-kultura-rayko-aleksiev-v-tvorchestvoto-si-vinagi-namira-smeshnoto-sred-tazhnoto.html", "text": "Чудото на българската култура Райко Алексиев в творчеството си винаги намира смешното сред тъжното. Това каза в сутрешния блок „Добро утро, България“ на Радио „Фокус“ фолклористът проф. Георг Краев във връзка с отбелязването през 2018 на 125-годишнината от рождението на българския хуморист, художник, карикатурист, фейлетонист, публицист и издател Райко Алексиев. „Творбите на бохема откликват адекватно на настроенията и проблемите на обществото в монархо-фашистка България“, добави той. Проф. Краев уточни, че днес мислим за Райко Алексиев и гледаме на работата му по друг начин. „Един свободен дух, един интелектуалец, който може да заяви онова, което мисли без да се страхува от конюнктурата на деня. Днес все по-малко срещаме такива личности, които да бъдат водачи на интелектуалното умение на градското общество да върви напред. Неговата градска сила, онази сила на словото, на рисунъка, на пародията, които днес за съжаление липсват в нашия живот. Имаме едно, две вестничета, които правят опит да се занимават, да критикуват така наречената ни действителност, но го няма онзи невероятен смях, който поражда Райко Алексиев“, коментира проф. Георг Краев. „Райко Алексиев остава запомнен като свободен дух и интелектуалец, ясно заявяващ какво мисли, без да се страхува от конюнктурата на деня, което му коства и живота“, добави проф. Георг Краев. „Поколението жертва на социализма, трудно разбира мощта на интелигента Райко Алексиев, днес вероятно идеите му биха намерили почва сред младите“, каза още той.", "date": "2018.03.15", "title": "Проф. Георг Краев: Чудото на българската култура Райко Алексиев в творчеството си винаги намира смешното сред тъжното"}
{"url": "http://www.focus-news.net/news/2018/03/15/2499673/blagoevgrad-v-regionalna-biblioteka-dimitar-talev-shte-se-provede-sreshta-po-povod-140-godini-ot-osvobozhdenieto-na-balgariya-ot-osmansko-robstvo.html", "text": "Богата и разнообразна програма, отговаряща на различни предпочитания е подготвила Община Благоевград за дните до 17 март, съобщиха от пресцентъра на Общината. Днес от 10.30 часа в Зала „Изкуство” на Регионална библиотека „Димитър Талев“ – Благоевград ще се състои среща разговор  по повод 140 години от Освобождението на България от османско иго и националния празник на България  –  3 март. В инициативата участие ще вземат ученици  от II клас при Пето СУ „Георги  Измирлиев“. На голямата сцена в Драматичен Театър „Никола Вапцаров” жителите и гостите на Благоевград ще могат да гледат премиера на постановката „Приказки от стари времена„ от Р.Киплинг. От 19.00 часа отново в културната институция, но на камерната сцена ще бъде представен моноспектакълът „Демонът на средната възраст”. На 16 март Регионален исторически музей – Благоевград ще бъде домакин на изложба на екзотични животни. В същия ден от 19.00 часа в зала „Яворов“ Драматичен куклен театър „Иван Димов“ – Хасково ще гостува в града с представлението „Морска сол“. В същия час в Драматичен театър „Никола Вапцаров“ ще се състои постановката „Умирай лесно!?“ от Мате Матишич. За 17 март Община Благоевград е подготвила и други интересни събития. Сред тях са спортно състезание, което ще се проведе от 09.00 часа в „Арена парк“ – Благоевград. От 11.00 часа в Ски център „Картала“ пък ще се състои „Зимно предизвикателство“ 2018. В същи час в Младежки дом, Общински куклен театър – Благоевград ще представи „Халифът щърк“. В програма „Съботен театър“, Драматичен театър „Никола Вапцаров“ е подготвил постановката „Приказки от стари времена“.", "date": "2018.03.15", "title": "Благоевград: В Регионална библиотека „Димитър Талев“ ще се проведе среща по повод 140 години от Освобождението на България от османско робство"}
{"url": "http://www.focus-news.net/news/2018/03/15/2499676/darzhavniyat-departament-na-sasht-krim-znachi-ukrayna.html", "text": "Държавният департамент на САЩ излезе с изявление на официалната си интернет страница, озаглавено „Крим значи Украйна“, по случай четвъртата годишнина от присъединяването на Крим към Русия, подписано от говорителя на американското външно ведомство Хедър Науърт.\r\n„Преди четири години Русия проведе незаконен и изфабрикуван „референдум“ в Украйна в безсмислен опит да легитимира анексирането на украинска територия. Гражданите на Крим бяха принудени да гласуват под дулата на тежковъоръжените руски войници. На руските твърдения, че украинците са направили своя свободен избор в този срамен „референдум“ винаги им е липсвала достоверност“.\r\n„В своя предизборен митинг в Крим в сряда, президентът (на Русия Владимир) Путин отново преповтори измислените руски претенции към украинска територия в поредно открито признание, че руското правителство презира международния ред и не уважава териториалния интегритет на съседните държави“.\r\n„В светлината на изявлението на Путин е важно да се привлече вниманието към незаконността на проведения „референдум“, но и към големите човешки жертви, които наложи руското правителство на населението на Крим. През последните четири години, Русия се впусна в кампания на принуда и насилие, нападайки всеки, които се противопоставя на предприетата анексия. Руските окупационни власти подложиха кримските татари, етническите украинци и про-украинските активисти, членовете на гражданското общество и независимите журналисти на политически мотивирани съдебни преследвания и репресии, докато методично потискаха неправителствените организации и независимите медии“.\r\n„Ние стоим зад смелите хора, които продължават да говорят за тези злоупотреби и призоваваме Русия да спре опитите си да потисне фундаменталните свободи на изразяването, мирните демонстрации и сдружаване и религия и вяра“.\r\n„Ние потвърждаваме отново нашата подкрепа за суверенитета на Украйна и териториалния й интегритет в международно признатите й граници. Крим е част от Украйна и свързаните с Крим санкции ще продължат да са в сила, докато Русия не върне контрола над Кримския полуостров на Украйна“. \r\nПревод и редакция:", "date": "2018.03.15", "title": "Държавният департамент на САЩ: „Крим значи Украйна“"}
{"url": "http://www.focus-news.net/news/2018/03/15/2499680/burgas-shofyorite-da-se-dvizhat-s-povisheno-vnimanie-po-pat--208-dobromir-aytos-poradi-chastichni-remontni-deynosti-na-asfaltovata-nastilka.html", "text": "Шофьорите да се движат с повишено внимание по път III-208 Добромир - Айтос поради частични ремонтни дейности на асфалтовата настилка. Това съобщиха от пресцентъра на Агенция \"Пътна инфраструктура\". Участъкът е сигнализиран е с пътни знаци.", "date": "2018.03.15", "title": "Бургас: Шофьорите да се движат с повишено внимание по път III-208 Добромир - Айтос поради частични ремонтни дейности на асфалтовата настилка"}
{"url": "http://www.focus-news.net/news/2018/03/15/2499678/dimitar-margaritov-kzp-zapochvame-razyasnitelna-kampaniya-na-baza-top-10-na-potrebitelskite-oplakvaniya.html", "text": "Комисията за защита на потребителите (КЗП) започва нова разяснителна кампания въз основата на въпросите, по които гражданите най-често търсят съдействие от институцията по повод покупки на стоки или ползване на услуги. Това съобщи председателят Димитър Маргаритов при гостуването му в „Денят започва” по Българската национална телевизия (БНТ) на Световния ден на потребителя 15 март, съобщиха от пресцентъра на КЗП. \r\nОколо половината от жалбите в Комисията са свързани с дефектни стоки и с невъзможността потребителят да получи компенсация, посочи Маргаритов. „Понякога това е свързано с отказ на търговеца да извърши ремонт или да възстанови стойността на стоката. Или с това, че потребителят не знае към кого да се обърне:  тръгва по сервизи или по други търговци, които нямат общо с този, който я е продал и който по закон отговаря за нейното съответствие”, коментира той. \r\nДруга част от оплакванията касаят фалшивите намаления и промоциите – нещо, на което с настъпващия Великден Комисията ще обърне специално внимание поради характерните за този период кампании. По думите на Маргаритов хората търсят КЗП и по повод опити на търговци да ги измамят с цените, като в търговския обект обявяват едни, а на касата таксуват на други. \r\nЖалби има и във връзка с онлайн покупки, когато търговецът препятства правото на отказ в 14-дневния срок или бави връщането на парите. Оспорването на месечни сметки за услуги на естествените монополисти също намира място в ТОП 10 на потребителските жалби, макар че тези проблеми имат отношение към други институции, но и в КЗП такива жалби и сигнали също се получават. „От една страна, това са проблеми, които като количество се срещат често. Но не само това е признакът, по който сме ги идентифицирали. В класацията попаднаха и неща, които сравнително по-рядко се срещат в жалбите на потребителите, но имат достатъчно сериозно значение от гледна точка на неприятностите и проблемите, които могат да създадат във всеки конкретен случай”, обясни Маргаритов. Той даде пример с бързите кредити и качеството на туристическия продукт. „Това са проблеми, които много сериозно засягат хората, защото поради една невъзможност да бъде погасен кредит, това има не само финансови измерения, но засяга много дълбоко емоционалния свят на човека и може да предизвика сериозни проблеми. Или когато планирате почивката месеци по-рано, попадате на място, което не отговаря на избраното от Вас, това не е само въпрос на пари, а и на неприятни изживявания”, каза още той. „През миналата година за пореден път имахме над 20 000 жалби и сигнали от потребители и счетохме, че е уместно да ги систематизираме, за да идентифицираме основните групи проблеми, които най-често тревожат хората при съприкосновение с търговците”, добави Маргаритов. „Хората все по-активно комуникират с нас за жалби, за консултации. През последните няколко периода процентът на нарушенията постепенно намалява. Това означава, че и контролната дейност, но и превенцията дават своя резултат”, каза председателят на КЗП. Според Маргаритов големият въпрос е как търговците се опитват да влияят върху потребителското поведение така, че това невинаги да бъде съвсем коректно и по този начин да реализират по-големи печалби. „Сигурно това е естествен процес в хода на развитие на пазарната икономика, особено в държави, в които тя е с все още сравнително крехка структура. Но по никакъв начин това не означава, че потребителите не разполагат с целия набор от права – избор, отказ, информация, рекламация, в пълния им обем. И когато имат притеснения, че някой се опитва да ги мами, тук идва и мисията на институциите да ги защитят”, заключи Маргаритов.", "date": "2018.03.15", "title": "Димитър Маргаритов, КЗП: Започваме разяснителна кампания на база ТОП 10 на потребителските оплаквания"}
{"url": "http://www.focus-news.net/news/2018/03/15/2499681/pregled-na-osnovnite-temi-vav-varnenskiya-pechat.html", "text": "„8000 румънци идват за Великден“ е заглавие от първа страница в днешния брой на варненския вестник „Черно море“. 8000 румънци идват за великденските празници във Варна и курортите около града. Те са резервирали почивката си още през м.г. Повечето от тях ще ползват 4-дневни пакети с 3 нощувки при сред- на цена около 50 евро. Това означава, че във варненската икономика ще се завъртят над 1,2 млн. евро. Това съобщи в сутрешния блок на тв „Черно море“ с водещ Иван Барбов проф. Стоян Маринов, член на Управителния съвет на Варненската туристическа камара и декан на факултет „Управление“ в Икономическия университет. „Педагогическите специалности са сред най-търсените от кандидат-студентите“, допълва изданието. Педагогическите специалности са все по- търсени от кандидат- студентите в цялата страна, тъй като в последно време са говори за предстоящото масово пенсиониране на учители. Това съобщи за Медийна група „Черно море“ доц. Борислав Попов, член на УС на сдружение „Кандидатстудентска борса“ и управител на Националния център за кандидат- студентска подготовка и информация. „И тази година Общината е в готовност за поддържане на деретата“, информира още изданието. На територията на град Варна има 7000 дъждоприемни шахти и 27 км дъждовна канализация и 300 бр. улично ревизионни шахти. Това съобщиха от пресцентъра на Общината. Регулярно почистване се извършва през пролетния и есенния сезон, а през останалата част на годината се работи по сигнали на районните администрации и граждани.", "date": "2018.03.15", "title": "Преглед на основните теми във варненския печат"}
{"url": "http://www.focus-news.net/news/2018/03/15/2499653/gl-komisar-nikolay-nikolov-ochakva-se-dnes-r-timok-da-povishi-nivoto-si-no-bez-opasnost-za-naselenieto-sled-12-16-chasa-reka-skat-shte-dostigne-nay-visokoto-si-nivo.html", "text": "Очаква се днес р. Тимок да повиши нивото си, но без опасност за населението. Това каза директорът на Главна дирекция \"Пожарна безопасност и защита на населението\" главен комисар Николай Николов в предаването \"Тази сутрин\" по бТВ във връзка с обстановката в Северозападна България. \"Искам да се обърна към гражданите на Брегово да бъдат спокойни - нашите хора са там. Очакванията са днес малко да се вдигне нивото на р. Тимок, но без да има някаква опасност за населението. Нивото на подпочвените води е свалено с около 40 см\", заяви комисар Николов.\r\nПо думите му в Мизия - след около 12-16 часа р. Скът ще достигне най-високото си ниво. \"Нивото ще бъде подобно на това от 10 март - т.е. около 20-30 см. преди разливане. Да наблюдават внимателно нещата, без да се притесняват много съществено. С кмета Крушовенски сутринта сме изговорили какво следва да се прави - рано да предупредим хората, ако има реална опасност\", каза още той.   \r\nГл. комисар Николов коментира и трагичният инцидент в завод \"Арсенал\" в Казанлък, при който загинаха двама работници. По думите му причините за инцидента са комплексни. \"На нашия език казваме, че не е спазена технологичната дисциплина\", заяви той и поднесе своите съболезнования към близките на загиналите. \r\nГл. комисар Николов отбеляза също, че  обучението на кадрите е много важно", "date": "2018.03.15", "title": "Гл. комисар Николай Николов: Очаква се днес р. Тимок да повиши нивото си, но без опасност за населението, след 12-16 часа река Скът ще достигне най-високото си ниво"}
{"url": "http://www.focus-news.net/news/2018/03/15/2499654/daily-sabah-razgovorite-mezhdu-turtsiya-i-sasht-za-siriya-se-otlagat.html", "text": "Министърът на външните работи на Турция отложи посещението си във Вашингтон планирано за 19 март. На уговорената среща с вече бившия държавен секретар на САЩ Рекс Тилърсън трябваше да се обсъдят общите действия между двете страни в северния сирийския район Манбидж и изтласкването от там на сирийските кюрдски формирования. Това съобщи говорителят на турското външно ведомство сутринта в четвъртък, пише турското издание Daily Sabah.\r\nНа срещата трябваше да се обсъди поетапен план за изтеглянето на сирийските кюрдски „Отряди за народна самоотбрана“ (ОНС) от района на град Манбидж, който в момента е под техен контрол и за отнемането на техните оръжия, предоставени от САЩ, но неочакваната замяна на Тилърсън внезапно е променила плановете на двете страни.\r\nИзданието припомня, че градът е предмет на ожесточени спорове между Турция и САЩ, като Анкара смята ОНС за издънка на Работническата партия на Кюрдистан (ПКК), която е в списъка на терористическите организации на голяма част от страните по света, включително Съединените американски щати.\r\nТурските лидери постоянно повтарят, че операция „Маслинова клонка“ на турската армия, която се провежда в северозападния сирийски район Африн, ще продължи към Манбидж и подложиха Вашингтон на остри критики за това, че не спазват обещанията си, особено по отношение на това, че САЩ са обещали, че управлението на местно ниво ще се извършва от местните жители след освобождението на градовете, но вместо това на всички места управлява ОНС.\r\nПревод и редакция:", "date": "2018.03.15", "title": "Daily Sabah: Разговорите между Турция и САЩ за Сирия се отлагат"}
{"url": "http://www.focus-news.net/news/2018/03/15/2499679/pazardzhik-sluzhiteli-na-regionalnata-zdravna-inspektsiya-shte-izlyazat-na-protest-zaradi-niskoto-im-zaplashtane.html", "text": "Служители на Регионалната здравна инспекция в Пазарджик ще излязат на протест в 12.00 часа, съобщиха за Радио „Фокус“ – Пазарджик от РЗИ. Причина за недоволството им е ниското заплащане в системата. Протестът ще бъде пред сградата на Здравната инспекция по време на обедната почивка от 12.00 до 13.00 часа.", "date": "2018.03.15", "title": "Пазарджик: Служители на Регионалната здравна инспекция ще излязат на протест заради ниското им заплащане"}
{"url": "http://www.focus-news.net/news/2018/03/15/2499683/sofiya-vavezhda-se-vremenna-organizatsiya-na-dvizhenieto-za-otrazyavane-na-kontsert.html", "text": "Въвежда се временна организация на движението за отразяване на концерт. Това съобщиха от пресцентъра на Столична община. От 14.00 до 20.30 часа днес се забранява престоят и паркирането на пътни превозни средства, с изключение на автомобила на снимачния екип и извън местата в режим на платено паркиране „служебен абонамент” на ул. „Московска” в близост до входа на църква „Света София Премъдрост Божия”.", "date": "2018.03.15", "title": "София: Въвежда се временна организация на движението за отразяване на концерт"}
{"url": "http://www.focus-news.net/news/2018/03/15/2499684/pazardzhik-dva-motokara-i-mashini-sa-izgoreli-pri-pozhar-v-tseh-za-peleti-v-grad-sarnitsa.html", "text": "Пожар в цех за пелети в град Сърница причини сериозни материални щети, съобщиха от ГД „Пожарна безопасност и защита на населението“. На 14 март 2018 година в 03.15 часа в ОЦ при РДПБЗН – Смолян е получено съобщение за пожар в цех за пелети в град Сърница. Произшествието е ликвидирано с 3 противопожарни автомобила и 10 служители от РСПБЗН - Доспат и РСПБЗН – Велинград. Унищожени са сгради - 283 кв. м разгъната площ, фургони и паянтови постройки –  108 кв. м, покривна конструкция – 400 кв. м, мотокари - 2 бр., ситоохладител – 1 бр., банциг - 3 бр., пакетираща пелетна машина - 1 бр., настолен циркуляр – 2бр., вентилатори - 3бр., транспортилащ щнек - 1бр., пелети, трици, летви и изрезки. Спасена е една сграда и 3 навеса.", "date": "2018.03.15", "title": "Пазарджик: Два мотокара и машини са изгорели при пожар в цех за пелети в град Сърница"}
{"url": "http://www.focus-news.net/news/2018/03/15/2499685/varna-darzhavnata-agentsiya-za-metrologichen-i-tehnicheski-nadzor-organizira-kragla-masa-na-tema-kachestvo-na-stokite-i-zashtita-na-potrebitelite.html", "text": "Държавната агенция за метрологичен и технически надзор (ДАМТН), съвместно с Центъра за качество на стоките и потребителска защита към Икономически университет – Варна и Комисията за защита на потребителите, организира кръгла маса на тема „Качество на стоките и защита на потребителите“ във Варна. Това съобщиха от пресцентъра на ДАМТН. Форумът ще се проведе по повод Световния ден на потребителя и е под егидата на Министерството на икономиката. Събитието ще се състои от 10.00 часа в зала 1-446 на Икономически университет – Варна.", "date": "2018.03.15", "title": "Варна: Държавната агенция за метрологичен и технически надзор организира кръгла маса на тема „Качество на стоките и защита на потребителите“"}
{"url": "http://www.focus-news.net/news/2018/03/15/2499686/blagoevgrad-rabotilnitsa-za-boyadisvane-na-velikdenski-yaytsa-shte-se-provede-v-yuzu-neofit-rilski.html", "text": "Работилница за боядисване на великденски яйца ще се проведе в ЮЗУ „Неофит Рилски“. Това каза за Радио „Фокус“ – Пирин Веска Арабаджиева, специалист „Връзки с обществеността“ към учебното заведение. Събитието ще се състои в Заседателната зала на Ректората от 14.00 часа. Доцент д-р Светла Ракшиева от Института по етнология и фолклористика с Етнографски музей при Българската академия на науките  ще демонстрира стари традиционни техники за изписване на яйца пред студенти от Филологическия факултет и ученици от Езиковата гимназия „Академик Людмил Стоянов“ – град Благоевград. „Входът е отворен за всички, а ако желаете да се включите в боядисването, носете със себе си 2-3 твърдо сварени яйца, които след това ще може да покажете на близки и приятели“, добави Арабаджиева. Събитието се организира от Катедрата по етнология и балканистика към Филологическия факултет на ЮЗУ „Неофит Рилски“.", "date": "2018.03.15", "title": "Благоевград: Работилница за боядисване на великденски яйца ще се проведе в ЮЗУ „Неофит Рилски“"}
{"url": "http://www.focus-news.net/news/2018/03/15/2499682/kyustendil-kmetovete-na-selata-shte-provedat-mesechno-saveshtanie-s-predstaviteli-na-obshtinata.html", "text": "Кметовете на селата ще проведат месечно съвещание с представители на общинска администрация. Това съобщи за Радио „Фокус” – Кюстендил Огнян Янев, кмет на село Стенско. Заседанието ще започне от 10.00 часа в заседателната зала на Община Кюстендил. Кметовете Преди началото на пролетния сезон ще бъде акцентирано върху почистването на малките населени места и справянето с нерегламентираните сметища. В рамките на съвещанието ще бъдат обсъдени и текущи въпрос, касаещи взаимодействието на кметовете на селата с общинската администрация.\r\nВенцеслав ИЛЧЕВ", "date": "2018.03.15", "title": "Кюстендил: Кметовете на селата ще проведат месечно съвещание с представители на Общината"}
{"url": "http://www.focus-news.net/news/2018/03/15/2499689/pazardzhik-vav-velingrad-se-provezhdat-profilaktichni-pregledi-na-mlechna-i-shtitovidna-zhleza.html", "text": "По повод 16-ата Кампания за борба с рака на гърдата, инициирана от „Сдружение за онкоболни и приятели” - Пазарджик, ще бъдат проведени профилактични прегледи със специализиран ехограф на млечна и щитовидна жлеза за ранна диагностика на онкологични заболявания, съобщиха от Община Велинград. Апаратът е получен в резултат на дарителска кампания, подкрепена от вицепремиера и министър на външните работи Екатерина Захариева. Прегледите ще бъдат извършени от д-р Благова от 10.00 часа в Туристически информационен център - Велинград (бизнес центъра). Таксата за ехографията е 10.00 лева.", "date": "2018.03.15", "title": "Пазарджик: Във Велинград се провеждат профилактични прегледи на млечна и щитовидна жлеза"}
{"url": "http://www.focus-news.net/news/2018/03/15/2499692/sport-kobrata-podgryava-mach-na-dzhoshua.html", "text": "Кубрат Пулев може изненадващо да стане следващият съперник на Дионтей Уайлдър. Очаква се американецът да направи една защита на световната си титла във версия „Световен боксов съвет“, преди да боксира с Антъни Джошуа в края на годината. Според „Боксинг нюз 24“ има голяма вероятност Уайлдър, който е с актив от 40 поредни победи, да мери сили именно с българина.  \r\nТова може да стане в подгряващ бой на Джошуа с Джарел Милър в Ню Йорк. За целта обаче Джошуа трябва да бие Джоузеф Паркър и да обедини поясите си с този на „Световната боксова организация“ на 31 март в Кардиф.", "date": "2018.03.15", "title": "Спорт: Кобрата подгрява мач на Джошуа"}
{"url": "http://www.focus-news.net/news/2018/03/15/2499665/smolyan-patyat-smolyan-madan-ostava-zatvoren-dvizhenieto-po-patya-devin-mihalkovo-se-osashtestvyava-v-ednata-lenta-zaradi-srutishta.html", "text": "Мокри и проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Пътните настилки са мокри. Заради срутището остава затворен пътят Смолян – Средногорци. Алтернативният маршрут за движение е пътят Рудозем – Смилян. Отново заради срутище движението по пътя Девин – Михалково на 2 км след разклона за Девин се осъществява в едната пътна лента. Очаква се до 17.00 часа днес срутището да бъде разчистено. Заради преовлажняване на почвите е повишена опасността от падащи камъни и свличане на земни маси по всички пътища в област Смолян и затова трябва да се шофира с повишено внимание и съобразена скорост. Остава в сила ограничението по направленията Лъки – Рожен и Момчиловци – местност Момина вода, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.15", "title": "Смолян: Пътят Смолян – Мадан остава затворен, движението по пътя Девин – Михалково се осъществява в едната лента заради срутища"}
{"url": "http://www.focus-news.net/news/2018/03/15/2499694/evrodeputatat-sergey-stanishev-sotsialistite-specheliha-vazhna-bitka-za-byudzheta-na-es-no-voynata-ne-e-priklyuchila.html", "text": "„По бъдещия бюджет ще си проличи най-ясно какво ще бъде бъдещето на ЕС. Дали ще имаме Европа на солидарността или Европа на ограниченията. Европа на клубовете по интереси или единна и силна Европа. Днес социалистите в ЕП успяхме да наложим основни наши виждания, които са положителни и за България, за това как трябва да изглежда бюджетът на ЕС след 2020 г.”. Това заяви българският евродепутат и лидер на ПЕС Сергей Станишев по повод приетата от Европейския парламент в Страсбург резолюция относно следващата Многогодишна финансова рамка, съобщиха от пресофиса на Сергей Станишев. Евродепутатите призоваха за един по-амбициозен бюджет, който да отговаря на поставените цели и задачи и да запазва политиките с най-осезаеми за хората резултати.\r\n„В резултат от натрупаните кризи и проблеми, ЕС е натоварен както с недоволство и разочарования, така и с много очаквания. Очаквания за повече действия на европейско ниво, за политики по нови приоритети, като сигурност, миграция,  отбрана и т.н. Досегашните приоритети, които в момента съставляват по-голямата част от бюджета на ЕС – като кохезионната и общата селскостопанска политика, са заплашени от драстични съкращения”, каза още той. „На фона на очакванията за повече общи действия, сред страните-членки няма особен ентусиазъм за увеличаване на вноските в бюджета на ЕС. Всъщност малцина осъзнават, че в момента той е само около 1% от Брутния национален продукт на държавите в ЕС. За всички обаче е ясно, че европейските програми имат огромна добавена стойност за цялостното социално-икономическо развитие на Съюза - и то не само за бенефициентите“, допълни Станишев.\r\nОсновните постижения на социалистите, залегнали в позицията на Европейския парламент, са:\r\n- фокус върху младежките програми, включително Младежката гаранция и Еразъм+, както и създаване на Детска гаранция по инициатива на ПЕС;\r\n- запазване на кохезионната политика и грантовото финансиране, достъпно за всички региони, което е от изключителна важност за България;\r\n- без условности при финансирането по структурните фондове – обикновените граждани не бива да бъдат наказвани за грешки на правителствата, които не спазват върховенството на закона и подкопават демокрацията;\r\n- запазване на Общата селскостопанска политика, тъй като развитието на селските райони е от ключово социално и икономическо значение, като в същото време се насърчава плавен преход към устойчиво и екологично земеделие;\r\n- собствени ресурси (като например данък върху финансовите транзакции) да запълнят дупката, която напускането на Великобритания ще остави след себе си;\r\n- увеличение на бюджета до 1.3% от брутния национален продукт в ЕС – новите политики и приоритети изискват допълнително финансиране, а не орязване на работещи програми.\r\nСледващата стъпка по договарянето на бюджета на ЕС е позицията на Европейската комисия, която се очаква да публикува проектобюджета през май т.г.  Едва тогава ще започнат и тежките преговори между Парламента и Съвета, в които водеща роля, макар и за кратко, ще има и Българското председателство.", "date": "2018.03.15", "title": "Евродепутатът Сергей Станишев: Социалистите спечелиха важна битка за бюджета на ЕС, но войната не е приключила"}
{"url": "http://www.focus-news.net/news/2018/03/15/2499691/sofiya-vavezhda-se-vremenna-organizatsiya-na-dvizhenieto-s-tsel-toplozahranvane-i-abonatna-stantsiya-za-zhilishtna-sgrada-v-rayon-studentski.html", "text": "Въвежда се временна организация на движението с цел топлозахранване и абонатна станция за жилищна сграда в район \"Студентски\". Това съобщиха от пресцентъра на Столична община. От днес до 21 април 2018 г. се забранява влизането на пътни превозни средства по източното локално платно на бул. “Св. Климент Охридски” в участък от 77 м, между бул. „Андрей Ляпчев“ и ул. „8-ми декември”.  За същия период от време се измества автобусна спирка по маршрута на автобусни линии № 69, 70, 88 и 123 с код 1015 „Ж.К. ДЪРВЕНИЦА” на централното пътно платно на бул. “Св. Климент Охридски”.", "date": "2018.03.15", "title": "София: Въвежда се временна организация на движението с цел топлозахранване и абонатна станция за жилищна сграда в район \"Студентски\""}
{"url": "http://www.focus-news.net/news/2018/03/15/2499693/plovdiv-vazstanoveno-e-dvizhenieto-po-pat-ii-58-dolnoslav-cherven.html", "text": "Възстановено е движението по път II-58 Долнослав - Червен. Това съобщиха от пресцентъра на Агенция \"Пътна инфраструктура\".", "date": "2018.03.15", "title": "Пловдив: Възстановено е движението по път II-58 Долнослав - Червен"}
{"url": "http://www.focus-news.net/news/2018/03/15/2499696/sliven-nyakolko-rayona-na-grada-i-chast-ot-tvarditsa-sa-bez-voda-zaradi-rekonstruktsiya-na-glaven-vodoprovod.html", "text": "Част от Сливен и Твърдица са без вода днес, съобщиха от ВиК – Сливен. Поради реконструкция на главен водопровод до 16. 00 часа ще бъде прекъснато водоподаването на град Твърдица. От 09.30 часа до 13.00 часа е прекъснато водоподаването на част от кв. „Индустриален“ в град Сливен - източно от бул. “Цар Симеон“. От 09.30 часа до 13.00 часа е прекъснато водоподаването в района на ул. “Клокотница“ и ул. “Професор Константин Иречек“ в Сливен.", "date": "2018.03.15", "title": "Сливен: Няколко района на града и част от Твърдица са без вода заради реконструкция на главен водопровод"}
{"url": "http://www.focus-news.net/news/2018/03/15/2499698/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-mart.html", "text": "„Софийска вода” временно ще прекъсне водоснабдяването в някои части на столицата на 16 март. Това съобщиха от пресцентъра на дружеството.\r\nВъв връзка с реконструкция на уличен водопровод на бул. „Цар Борис III“, кв. „Славия“ , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бул. „Цар Борис III“ от ул. „Славия“ до ул. „Житница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“ №126 .\r\nВъв връзка с подмяна на спирателен кран на бул. „Пенчо Славейков“, Център , се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Пенчо Славейков“, бул. „Витоша“, ул. „Тунджа“, ул. „Стрешер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ ъгъла с ул. „Цар Асен“.\r\nВъв връзка с подмяна на сградно водопроводно отклонение на ул. „Бурел“, жк. „Иван Вазов“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Забърде“ по ул. „Бурел“ от ул. „Забърде“ до ул. „Янко Забунов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бурел“№64.\r\nВъв връзка с подмяна на сградно водопроводно отклонение на ул. „Георги Бенковски“, с. Казичене , се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Георги Бенковски“, ул. „Спас Андреев“, ул. „Александър Стамболийски“, ул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Бенковски“ ъгъла с ул. „Никола Петков“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.15", "title": "„Софийска вода” временно ще прекъсне водоснабдяването в някои части на столицата на 16 март"}
{"url": "http://www.focus-news.net/news/2018/03/15/2499699/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за повишаването на заплатите на здравните инспектори под заглавието „Със задна дата. По-високи заплати за здравните инспектори“. Изданието допълва, че увеличението включва и периода от 1 януари. Водеща за втора страница е темата за финансовото състояние на община Пазарджик. „Община Пазарджик иска 2 милиона заем от бюджета“, отбелязва вестникът и допълва, че общината ще ползва парите за погасяване на част от задълженията си към РИОСВ. На трета страница са поместени материали на криминална тема. Водещ е този за инциденти в две от селата в региона под заглавието „В Лесичово се клаха, в Драгор се биха“. На следващата страница е отделено място за позицията на адвокат Хари Хараламбиев по въпроса за промените в законодателството свързани с неизбежната самоотбрана. Темата за частната охранителна дейност е застъпена на следващата страница с различни позиции, а вестникът отделя място и за интересни спортни и културни теми на останалите си страници.", "date": "2018.03.15", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/15/2499701/sofiyska-rayonna-prokuratura-zadarzha-64-godishen-mazh-za-bludstveni-deystviya-s-8-godishno-dete.html", "text": "Софийска районна прокуратура задържа 64-годишен мъж за блудствени действия с 8-годишно дете. Това съобщиха от пресцентъра на Прокуратура на Република България. Под ръководството и надзора на Софийска районна прокуратура е образувано и се води досъдебно производство за това, че Димитър Радославов, на 13 март 2018 г. около 19.00 часа в София, ж.к. „Връбница 2“, на етажна площадка на кооперацията, в която живеел, е извършил блудствени действия по отношение на лице, ненавършило 14-годишна възраст – 8 годишната И. \r\nПредвид високата обществена опасност на деянието и извършителя, наблюдаващият прокурор е постановил задържането на Радославов за срок до 72 часа, като е разпоредено привеждането му в сградата на СРС на 16 март 2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.03.15", "title": "Софийска районна прокуратура задържа 64-годишен мъж за блудствени действия с 8-годишно дете"}
{"url": "http://www.focus-news.net/news/2018/03/15/2499670/tsvetan-tsvetanov-gerb-neseriozno-e-da-se-tvardi-che-nyama-stenograma-ot-sreshtata-na-prezidenta-radev-i-patriarh-kiril-prosto-darzhavniyat-glava-bi-natrupal-negativi-ot-neya.html", "text": "Вярвате ли че, няма такава стенограма? Това е доста несериозно. Това каза председателят на ПГ на ГЕРБ Цветан Цветанов в предаването \"Здравей, България\" по Нова телевизия по повод искането да бъде разпространена стенограма от срещата на руския патриарх Кирил и българския президент Румен Радев и отговора от президентската институция, че такава няма. „Все пак президентската институция не е някакво обществено обсъждане, което се прави в някакво кафене или в някоя обществена  сграда. Това е президентската институция. Всяка една среща, която е официална, винаги има стенограма, това е по протокол и това са правила, които винаги са се спазвали. Просто президентът би натрупал негативи от това, че не е защитил националните интереси, че не защити достойнството на България, на българската президентска институция. Има много въпросителни, които могат да бъдат зададени на президента и президентската институция, но може би, излизайки от възможността да се задават такива въпроси, по-добре е президентът да коментира темата с ЧЕЗ и някакви други теми, които не са от дневния ред на обществото“, заяви Цветанов.  „Ние можем да коментира и да имаме ясна позиция, ако бъде предоставена стенограмата. Това отново е призив към президентската институция, защото е несериозно да се твърди, че няма такава. Ако излезе тази стенограма, ще видите, че позицията на президентската институция ще бъде доста странна на база това, което е имало като разговор“, посочи още той.  По повод позицията на Валери Симеонов Цветанов коментира: „Не трябва да създаваме условия за противопоставяне му България и Русия“.", "date": "2018.03.15", "title": "Цветан Цветанов, ГЕРБ: Несериозно е да се твърди, че няма стенограма от срещата на президента Радев и патриарх Кирил - просто държавният глава би натрупал негативи от нея"}
{"url": "http://www.focus-news.net/news/2018/03/15/2499700/plovdiv-katastrofa-mezhdu-lek-avtomobil-i-mikrobus-e-stanala-na-patya-mezhdu-selata-dolnoslav-i-cherven-trima-dushi-sa-otkarani-v-bolnitsa-za-pregledi.html", "text": "Лек автомобил и микробус са се ударили челно на пътя между селата Долнослав и Червен. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента е подаден към 08.20 часа. Според подадената информация, между селата Долнослав и Червен е станала катастрофа между микробус „Форд“ и лек автомобил „Фиат“. В болница за прегледи са откарани двамата водачи, на 34 и 52 години, както и 35-годишен пътник от буса. Няма данни за употреба на алкохол. Огледът е приключил и движението е нормализирано. В РУ-Асеновград продължава работата по изясняване на причините и обстоятелствата около пътния инцидент. Образувано е досъдебно производство.\r\nТони МИХАЙЛОВ", "date": "2018.03.15", "title": "Пловдив: Катастрофа между лек автомобил и микробус е станала на пътя между селата Долнослав и Червен, трима души са откарани в болница за прегледи"}
{"url": "http://www.focus-news.net/news/2018/03/15/2499703/stefan-radev-kmet-na-sliven-obshtinata-otpada-ot-spisaka-na-obshtinite-vav-finansovo-zatrudnenie.html", "text": "Община Сливен отпада от списъка на  общини във финансово затруднение, които подлежат на финансово оздравяване. Това каза кметът Стефан Радев, съобщиха от пресцентъра на Общината. „Сливен беше общината с най-лоши показатели. Радвам се, че още преди да изтече срокът на оздравителния план излизаме от този списък. Това не бива да ни успокоява. Все още имаме дълъг път по отношение на финансовата стабилизация“, коментира още Стефан Радев. Той обясни, че по два от показателите – за просрочени задължения и общ размер на задълженията към доставчиците Община Сливен не покрива стандартите на министерството на финансите. „Сигурен съм, че до края на мандата не само ще влезем в тези показатели. Моята амбиция е да нямаме просрочени задължения към края на мандата. Това ще позволи от там нататък Община Сливен много по-смело да гледа към развитието, към възможностите, към инвестициите в инфраструктурата, в градската среда, в неща, които реално докосват живота на гражданите, а не само да се занимава с решаване на стари проблеми, каквото до сега правим“, каза още Стефан Радев. Той посочи още, че данни за финансовото състояние на Община Сливен могат да се видят на сайта на Министерството на финансите. Сравнението между данните към края на 2016 година и сегашните резултати показва, че просрочените задължения намаляват наполовина – от 18 на около 8 милиона лева. Общите задължения към доставчици намаляват от 34 на около 17 милиона лева. “Няма община в България , която с по-бързи темпове да подобрява финансовото си състояние от Община Сливен“, категоричен е кметът на Сливен. По думите му, много важна стъпка, основа на финансовото оздравяване, е успешната облигационна емисия, която емитира Община Сливен. „Редица банкери тогава се изказваха, че заради финансовото състояние, параметрите на лихвите и дългия срок реализацията на емисията е невъзможна. Но ние успяхме. Много по-добре щеше да е, ако можехме да използваме една такава емисия за инвестиция в бъдещето, в развитието, а не за запълваме „дупки“ от предишното управление. Но така ни се е случило, такава е била задачата, която ни поставя времето, нея сме изпълнили“, заяви Стефан Радев. Той е убеден, че ако Община Сливен се движи с тези темпове, след година и половина вече ще може да се каже, че се гледа изцяло напред, че няма нищо, което да влече назад от миналото.\r\nКметът Стефан Радев припомни, че през 2019 година изтичат условията на заема от правителството, който е в размер на 5 милиона лева. „Тогава ще се реши дали Общината ще получи целева субсидия, за да върне заема – един вид да ни бъде опростен. Надявам се, че изпълнението на плана, подобряване на финансовото състояние, изпълнение на духа на закона ще бъде оценено и този заем ще бъде опростен на сливенските граждани“, каза кметът. Той коментира още, че Община Ямбол има идея да емитира заем от 18 милиона лева. „Доброто при тях е, че заемът ще е изцяло за бъдещи инвестиции в инфраструктурата на Ямбол. И това е така, защото Общината е била управлявана добре през предходните години“, коментира Стефан Радев.\r\n„Най-голямата разлика между финансовото състояние на Община Сливен сега и преди две години е, че сега то е управляемо и зависи само от нас, ако следваме плана си и ликвидираме въпроса с  просрочените задължения. Оттук нататък можем спокойно да правим планове за бъдещето без да има значими рискове от миналото за общината“, категоричен е сливенският кмет. „Като цяло Общината вече няма да се люшка от запор на запор, от кредитор на кредитор. Ще може да планира парите, които акумулираме всички ние в града ни и те да отиват за инфраструктурата, а не за плащане на лихви на някой кредитор от преди пет години, който е имал нещо да взема и събира. Вече всичко е в наши ръце и сами можем да си правим планове“, убеден е кметът на Община Сливен Стефан Радев.\r\nМеханизмът е въведен през 2015 г. Следят се 6 ключови показателя за финансите на общините и тези, които по най-малко три от тези показатели не отговарят на заложените стандарти се класифицират като общини във финансово оздравяване. „Те минават в режим, който налага някои ограничения по дейността и самостоятелността им за вземане на решения“, обясни кметът.", "date": "2018.03.15", "title": "Стефан Радев, кмет на Сливен: Общината отпада от списъка на общините във финансово затруднение"}
{"url": "http://www.focus-news.net/news/2018/03/15/2499702/nimh-ochakvat-se-neznachitelni-povisheniya-na-vodnite-niva-na-rekite-vav-vodosbora-na-struma-i-mesta.html", "text": "Очакват се незначителни повишения на водните нива на реките във водосбора на Струма и  Места, сочи справка на сайта на Националният институт по метеорология и хидрология към Българската академия на науките (НИМХ към БАН). От следобедните часове днес и през следващите два дни речните нива в басейна ще се понижават, като вследствие оттичане ще има повишения на речните нива в средните и долни части на реките Струма и Места.", "date": "2018.03.15", "title": "НИМХ: Очакват се незначителни повишения на водните нива на реките във водосбора на Струма и  Места"}
{"url": "http://www.focus-news.net/news/2018/03/15/2499706/burgas-dvama-mazhe-sa-zadarzhani-i-osadeni-za-iznudvane.html", "text": "За по-малко от половин денонощие в резултат на отличното взаимодействие между Районна прокуратура – Царево и служителите от Районно управление – Приморско задържаните за изнудване двама мъже от Тополовград с инициали Б.С. (22- годишен) и С.И., (25-годишен) са привлечени в качеството на обвиняеми и още същия ден, след сключено споразумение, получили осъдителни присъди от Районен съд – Царево. Това съобщиха от ОДМВР - Бургас. До задържането на мъжете се стигнало, след като около 17.00 часа на 12 март т.г. 22-годишен мъж от Приморско заявил в местното районно управление, че в дома му, разположен в животновъдната зона, влезли петима мъже. Те заявили, че той им дължи сумата от 4 000 лева или вещи на подобна равностойност, с които разполага (телевизори, хладилници и др.). В случай, че не получат парите или вещите мъжете заплашили 22-годишния потърпевш с побой.\r\nВ резултат на бързите полицейски действия, предприети от служителите на Районно управление – Приморско, са задържани петимата мъже, всички от Тополовград, обл. Хасково. Установено е, че преди година 22- годишният мъж от Приморско заедно със свои роднини работил като строител в с. Воден, обл. Ямбол. Първоначално с работодателя си се договорили да получават определена цена на квадратен метър, като по време на строителството на работниците са платени общо 12 000 лв. По техни изчисления обаче сумата, която следвало да вземат за свършената работа, възлизала на 20 000 лева. 22- годишният потърпевш заявил на работодателя си , че им дължи още пари, но той претендирал връщане на сумата от 4 000 лева от парите, платени по-рано. В дома на 22- годишния мъж в Приморско, който си тръгнал след разговора с работодателя, два пъти идвали мъже, искащи въпросната сума от 4 000 лева или равностойни вещи (хладилници, телевизори и др.). Мъжът не се поддал на изнудването и алармирал полицейските служители за случилото се, които при третия опит за изнудване задържали петимата извършители.\r\nТрима от тях са разпитани в качеството на свидетели, а на 22-годишния Б.С. и 25-годишния С.И. са повдигнати обвинения по чл. 143, ал. 1 от НК. Часове по-късно мъжете получили и осъдителни присъди от състав на Районен съд-Царево.", "date": "2018.03.15", "title": "Бургас: Двама мъже са задържани и осъдени за изнудване"}
{"url": "http://www.focus-news.net/news/2018/03/15/2499708/pazardzhik-vremenno-dvizhenieto-se-osashtestvyava-v-izprevarvashtata-lenta-po-avtomagistrala-trakiya-ot-km-77-do-km-78-v-posoka-sofiya-poradi-izvarshvane-na-remonti-deynosti.html", "text": "Временно движението се осъществява в изпреварващата лента по автомагистрала \"Тракия\", от км 77 до км 78 в посока София, поради извършване на ремонти дейности. Това съобщиха от пресцентъра на Агенция \"Пътна инфраструктура\".", "date": "2018.03.15", "title": "Пазарджик: Временно движението се осъществява в изпреварващата лента по автомагистрала \"Тракия\", от км 77 до км 78 в посока София, поради извършване на ремонти дейности"}
{"url": "http://www.focus-news.net/news/2018/03/15/2499697/kmetat-na-obshtina-hayredin-todor-aleksiev-edinen-darzhaven-organ-sledyasht-yazovirite-shte-bade-po-dobra-garantsiya-za-sigurnostta-na-horata.html", "text": "Единен държавен орган, следящ язовирите, ще бъде по-добра гаранция за сигурността на хората. Това каза за сутрешния блок „Добро утро, България“ на Радио „Фокус“ кметът на община Хайредин Тодор Алексиев във връзка с идеята за създаване на търговско предприятие, което да бъде собственик на язовирите, с които общините не могат да се справят. По думите му общините нямат нито достатъчно специалисти, нито необходимия ресурс, за да изпълняват тази функция. Преминавайки под контрола на държавата, ще има по-добра координация и ще се избегнат злоупотреби с отпуснати средства за язовирните съоръжения, добави градоначалникът. „Има формула да се отпуснат допълнителни финансови средства на общините, за да стопанисват по-добре язовирите, но явно самите общини в момента нямат идеи как тези обекти да генерират приходи. Дори да се отпуснат такива средства и в резултат общините да се грижат добре за язовирите, все пак е добре държавата да прави това. Дори да има средства, мисля, че някои общини няма да бъдат лоялни и да използват тези средства по предназначение“, коментира кметът на община Хайредин. Тодор Алексиев каза още, че нивото на язовир \"Рогозен 1\" се нормализира, но докато не спадне до нормално състояние опасността от скъсване на преливника остава. Язовирите в община Хайредин са в предаварийно състояние от години, а средствата за ремонт и поддържа-твърде малко, обясни той и добави, че именно създаването на държавно предприятие за язовирите е правилният път.", "date": "2018.03.15", "title": "Кметът на община Хайредин Тодор Алексиев: Единен държавен орган, следящ язовирите, ще бъде по-добра гаранция за сигурността на хората"}
{"url": "http://www.focus-news.net/news/2018/03/15/2499690/ministar-nikolay-nankov-ukrepvaneto-na-srutishteto-kray-selo-tikale-shte-struva-minimum-7-8-mln-lv.html", "text": "До 10 дни ще има нов обходен път над срутището Смолян – Мадан, по който ще може да преминават жителите на 11-те села, пряко засегнати от него и живеещите в останалите общини в област Смолян. Това заяви при инспекция на срутището край село Тикале министърът на регионалното развитие и благоустройство Николай Нанков, предаде репортер на Радио „Фокус“ – Смолян. В понеделник ще бъде взето решение за това как ще се укрепи свлачището. „Тук има специфичен свлачищно-срутищен процес. В рамките на 7 - 8 месеца ще бъдат готови укрепителните мероприятия, ще работим по авариен способ, с необходимата експертиза и контрол. Въпросът е да решим проблема кардинално. Ако изчистим само пътя, няма да решим проблема. Хората са нетърпеливи и страдат, но целта ни е да запазим човешкия живот и сигурността и здравето на гражданите“, поясни министър Нанков. По думите му укрепването на срутището ще струва минимум 7 - 8 млн. лв., като в тях са е включено укрепване на цялата инфраструктура по срутището – пътното платно, ниско и високо напрежение и водопровод. Министър Нанков уточни, че при начертаване на мерките в понеделник, очакванията са до септември – октомври да са готови с укрепителните мероприятия. „До неделя ще сме готови с пробива на новото трасе Орешец – Влахово – около 1,4 км. Ще бъде поставена натрошено-каменна настилка и асфалтиране и до 10 дни обходния маршрут ще е готов. За него ще се необходими около 500 000 лв.“, посочи министър Нанков. Той допълни, че средствата както за укрепване на срутището, така и за обходния път ще бъдат взети от държавата, чрез Междуведомствената комисия по възстановяване.\r\nНели ГЕРГЬОВСКА", "date": "2018.03.15", "title": "Министър Николай Нанков: Укрепването на срутището край село Тикале ще струва минимум 7 - 8 млн. лв."}
{"url": "http://www.focus-news.net/news/2018/03/15/2499709/varna-okrazhnata-prokuratura-privleche-kato-obvinyaemi-i-zadarzha-za-72-chasa-trima-dushi-za-razprostranenie-na-narkotitsi.html", "text": "За срок до 72 часа Окръжната прокуратура във Варна задържа трима обвиняеми за разпространение на високорискови наркотични вещества в съучастие – престъпление по член 354а, ал. 1, във връзка с член 20, ал. 2 от НК. Това съобщиха от пресцентъра на Апелативната прокуратура. В ареста са 40-годишният Мартин Е., по-известен като Стрелеца, синът му – 21-годишният Мартин Е. и 40-годишният Светослав П., по прякор Фантата. Срещу тях прокуратурата ще внесе искане във Варненския окръжен съд за определяне на най-тежката мярка за процесуална принуда, а именно задържане под стража.\r\nДо установяването и предварителното задържане на тримата обвиняеми се стигна след проведената завчера специализирана операция на ОД на МВР във Варна срещу разпространението на наркотици в морския град. При нея са били задържани 11 души, сред които и 3 жени. \r\nПри провеждане на процесуално-следствените действия по образуваното досъдебно производство били претърсени жилища на пет адреса във Варна, както и автомобили, използвани от обвиняемите лица, които имали активна роля в разпространението на наркотици. В три от претърсените имоти и един автомобил са намерени и иззети близо 300 грама кокаин, 142 грама амфетамини и малко над 50 грама марихуана. \r\nИззети при операцията са и електронни везни, над 4000 лева и 1000 евро и 17 мобилни телефона само от тримата обвиняеми. \r\nМартин Стрелеца е осъждан като участник в организирана престъпна група за извършване на различни престъпления в големия процес през 2009 г., когато Окръжната прокуратура във Варна предаде на съд  24 лица. 19 от тях сключиха споразумения с прокуратурата, които са били одобрени от съда. Един от тях е бил и Мартин Стрелеца, който тогава признал вината си за участие в организираната престъпна група и приел наказание 3 години лишаване от свобода с 5-годишен изпитателен срок. \r\nРаботата по доказването на престъпната дейност на тримата наркоразпространители продължава.", "date": "2018.03.15", "title": "Варна: Окръжната прокуратура привлече като обвиняеми и задържа за 72 часа трима души за разпространение на наркотици"}
{"url": "http://www.focus-news.net/news/2018/03/15/2499712/reuters-vanshniyat-ministar-na-severna-koreya-e-na-poseshtenie-v-shvetsiya-v-chetvartak.html", "text": "Министърът на външните работи на Северна Корея Ри Йон-хо ще пристигне в Швеция в четвъртък на двудневна визита, по време на която ще води преговори с шведския си колега Марго Валстрьом, предава Reuters, като се позовава на съобщение от шведското външно ведомство.\r\n Двамата ще обсъждат дипломатическото представителство на Швеция на САЩ, Канада и Австралия, които нямат посолство в Северна Корея, както и ситуацията около сигурността на Корейския полуостров, съобщават от МВнР на Швеция.\r\nПревод и редакция:", "date": "2018.03.15", "title": "Reuters: Външният министър на Северна Корея е на посещение в Швеция в четвъртък"}
{"url": "http://www.focus-news.net/news/2018/03/15/2499711/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.15", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/15/2499713/dobrich-na-26-mart-oblastniyat-savet-na-balgarski-cherven-krast-zapochva-razdavaneto-na-hranitelni-paketi-za-podpomagane-na-nuzhdaeshti-se.html", "text": "На 26 март започва раздаването на хранителни пакети за подпомагане на нуждаещи се от ОС на БЧК. Това съобщи Виолета Каменова, специалист в секретариата на Областния съвет на Български червен кръст (ОС на БЧК) в Добрич, предаде кореспондент на Радио „Фокус” – Варна. Това е вторият транш за раздаване на хранителни продукти в областта. Право на такова подпомагане имат 6 840 души. В град Добрич кампанията ще продължи от 26 март до 4 май. Ще се раздават в сградата на Висше училище по мениджмънт (ВУМ), адресът е: ул. „Бачо Киро“, № 5А, южно крило (в близост до пазара и БЧК), а в Пункт № 5  в сградата на ДКЦ-2, по бул.„25-ти ІХ“ № 68. В Шабла кампанията ще започне на 28 март и също ще продължи до 4 май, мястото за получаване на пакетите с храни е на адрес: ул. „Равно поле” № 35, на 29 март в Каварна - ул. „Раковски“ № 13, на 30 март в Балчик - Клуб на пенсионера по ул. „Средна гора“ № 73, на 11 април в Тервел - ул. „Св. Св. Кирил и Методий“ № 8, на 13 април в Крушари - ул. „9-ти ІХ” № 3а, на 16 април в Генерал Тошево - ул. „В. Априлов” № 5, и на 20 април – в Община Добричка. Най-многобройни са подпомаганите в Добрич – 224444 души, следват Община Добричка – 1054 души, Генерал Тошево – 968, Тервел – 883, Балчик – 651, Каварна – 543, Крушари – 335 и Шабла – 162 души. Хранителният пакет е на стойност около 46 лева, теглото му е малко над 16 кг, съдържа лютеница, доматено пюре, зелен грах, рибна консерва, леща, пчелен мед, бисквити. Предварителни справки могат да се извършват в офиса на БЧК в Добрич или по телефона. Списъците вече са готови. Право на подпомагане имат лица и семейства, подпомагани с целеви помощи за отопление през отоплителен сезон 2015/2016г., майки (осиновителки), които са получавали месечни помощи за отглеждане на дете до навършване на една година по реда на чл. 8, ал.1 от Закона за семейните помощи за деца към м. октомври 2016 г., лица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца за учебната 2016/2017 г., лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето към месец октомври 2016 г., лица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане, въз основа на установеното индивидуално ниво на материално лишение към месец октомври 2016 г., лица с установени 90 %трайни увреждания с чужда помощ, получили интеграционни добавки по реда на Закона за интеграция на хората с увреждания, които имат личен доход до 314 лв. към месец февруари 2017 г., лица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца, към месец февруари 2017 г. Хранителните пакети се предоставят лично. Материалното подпомагане е по Оперативна програма за храни - Операция „Предоставяне на индивидуални пакети хранителни продукти“ 2016 г. чрез Фонда за европейско подпомагане на най-нуждаещите се лица. \r\nЖулиета НИКОЛОВА", "date": "2018.03.15", "title": "Добрич: На 26 март Областният съвет на Български червен кръст започва раздаването на хранителни пакети за подпомагане на нуждаещи се"}
{"url": "http://www.focus-news.net/news/2018/03/15/2499688/tsvetan-tsvetanov-gerb-opozitsiyata-tryabva-da-vnimava-s-populistkite-izkazvaniya-za-chez.html", "text": "Трябва да не забравяме, че има арбитражно дело, което в момента се води срещу България и трябва да бъдем много внимателни с популистките си изказвания, които направиха някои от народните представители от страна на опозицията и същевременно някои от представителите на други институции, в това число и президентската. Това каза председателят на ПГ на ГЕРБ Цветан Цветанов в предаването \"Здравей, България\" по Нова телевизия по повод анкетната комисия за ЧЕЗ. „Ние сме най-заинтересовани да излезе истината и да се спре с всякакви спекулации или внушения, които бяха направени през последните няколко седмици. Анкетната комисия ще изясни абсолютно всички факти и обстоятелства около сделката за ЧЕЗ. Ще разширим и обхвата – от самото приватизиране на дружествата през 2004 година и последващите действия, които са взети през всичките тези години, за да можем да направим ясно документиране на всички факти и да търсим политически консенсус по решенията, които се взимат. Ще бъде много по-добре за обществото и ще защитим националните интереси“, коментира Цветанов. „Анкетната комисия ще може в диалог с всички парламентарни групи и експертите, които имат пряко отношение към всички действия, които са се случвали до сега, да даде прозрачността, всички факти и да защитим националния интерес във връзка с предстоящото арбитражно дело“, посочи Цветанов.  „Опозицията от най-малките неща иска да генерират скандал. Никой не иска да говорим за председателството и кохезионната политика, опозицията не се интересува от дългосрочната визия на ЕС и на страната ни, ние продължаваме да изпълняваме ангажиментите си. „Цялостната ни философия за управленския 4-годишен мандат е да търсим партньорство и подкрепа от опозицията за важните теми за България. Обаче не получихме отговор на тази протегната ръка. Искат да ни отклонят от успехите, които имат България и българското правителство“, допълни той. По думите му дали да има участие на държавата в сделката за ЧЕЗ ще бъде решено с политически консенсус, когато анкетната комисия си свърши своята работа и в диалог с всички парламентарно представени групи. Цветанов отново подчерта, че нито ЧЕЗ, нито Гинка Върбакова могат да повишават цените на тока.", "date": "2018.03.15", "title": "Цветан Цветанов, ГЕРБ: Опозицията трябва да внимава с популистките изказвания за ЧЕЗ"}
{"url": "http://www.focus-news.net/news/2018/03/15/2499714/todor-bratanov-oblastna-sluzhba-zemedelie-sliven-ekspertna-komisiya-pravi-otsenka-na-shtetite-ot-izmrazvaniya-varhu-ovoshtnite-nasazhdeniya.html", "text": "Експертна комисия прави оценка на щетите от измръзвания върху овощните насаждения в Сливен. Това съобщи пред Радио „Фокус“ – Сливен Тодор Братанов, директор на Областната служба „Земеделие“. По първоначални данни студовете под минус 10 градуса са нанесли поражения върху ранноцъфтящите сортове и култури – праскови, кайсии и бадеми. От 13 март в земеделската служба са постъпили няколко заявления за пропаднали над 50% овощни градини. След проверка какви са пораженията от неблагоприятните климатични условия резултатите ще бъдат изпратени в МЗХГ и от там ще се определи размера на обезщетенията. През миналата година около 200 лв. на декар е изплатило министерството на пострадалите стопани. Тодор Братанов припомни, че обезщетения се изплащат само за напълно пропаднали площи. А тези земеделци, които са получили такива, губят право да кандидатстват по схемите за обвързаните плащания, защото те са на база реализирана продукция.\r\n„Държавен фонд „Земеделие“ оказва помощ при сключване на застраховка на продукцията, като поема част от плащанията по застрахователните полици\", уточни инж. Братанов.", "date": "2018.03.15", "title": "Тодор Братанов, Областна служба „Земеделие“ - Сливен: Експертна комисия прави оценка на щетите от измръзвания върху овощните насаждения"}
{"url": "http://www.focus-news.net/news/2018/03/15/2499704/kurir-makedoniya-makedonskiyat-prezident-mozhe-da-blokira-tsyalostno-priemaneto-na-zakona-za-ezitsite.html", "text": "Председателят на македонския парламент Талат Джафери подписа Закона за употреба на езиците в сряда и го изпрати за обнародване на президента на страната Георге Иванов, който, както пише приближеното към бившето ръководство на ВМРО-ДПМНЕ скопско електронно издание „Курир“, може да му наложи „джобно вето“ и да осуети обнародването му.\r\nЗаконът за езиците беше приет от македонския парламент с 64 гласа „за“, без да се разглеждат 34-те хиляди поправки, предложени от опозиционната ВМРО-ДПМНЕ, което предизвика протести из цялата страна.\r\nИзданието припомня, че лидерът на опозиционната партия Християн Мицковски даде извънредна пресконференция по случая, в хода на която съобщи, че ВМРО-ДПМНЕ не признава закона и ще съди Талат Джафери за нарушаване на Законите и Конституцията на Македония.\r\n„Курир“ пише, че Иванов има право на ново вето, след като веднъж вече върна закона за преразглеждане, като то се предвижда в частта на Конституцията, посветена на парламента на Македония (член 75), а не, както би се очаквало, да е в частта, посветена на президента на Македония, което несъмнено потвърждава констатацията, че ветото има законодателна функция и е част от законодателната процедура. С други думи, обяснява изданието, промулгацията (обнародването, т.е. подписването на указа за влизане в сила на закона) представлява преимуществено действие при приемането на закони, предхождащи „публикуването“, т.е. окончателното приемане/публикуване в Държавен вестник.\r\nИли, пише „Курир“, иначе казано, ако няма указ – няма и закон! Защото законът се смята за окончателно приет единствено, когато президентът на републиката, собственоръчно, подпише указът за неговото приемане. Тогава и само тогава конкретният закон, който преди това е бил гласуван, може да бъде обявен, а в последствие и да влезе в сила. Значи, без указа – който всъщност има конституивно действие върху приемането на закона – законът все още не съществува: той не съществува и следователно не може да има правно действие. В историята на Македония няма нито един случай, в който законът да бъде приет и да започне да се прилага без подпис от държавния глава!\r\nПревод и редакция:", "date": "2018.03.15", "title": "„Курир“ (Македония): Македонският президент може да блокира цялостно приемането на Закона за езиците"}
{"url": "http://www.focus-news.net/news/2018/03/15/2499717/kyustendil-izlozhba-s-kartinite-na-13-uchiteli-shte-bade-predstavena-v-dupnitsa.html", "text": "Изложба на учители художници ще се проведе в Дупница. Това съобщиха за Радио „Фокус” – Кюстендил от Община Дупница. Изложбата ще бъде открита от 17.00 часа на първия етаж в сградата на Общината. 13 автори ще представят своите творби пред публиката и пред посетителите на общинска администрация. Картините си ще изложат Детелина Тихолова, Евгени Серафимов, Георги Пандурски, Асен Евтимов, Венко Петров,Лора Делибалтова, Явор Виделов, Петър Даскалов, Виолета Стойкова, Румен Георгиев, Валентин Кьосев, Налян Стоянова,Кирил Кьосев.\r\nВенцеслав ИЛЧЕВ", "date": "2018.03.15", "title": "Кюстендил: Изложба с картините на 13 учители ще бъде представена в Дупница"}
{"url": "http://www.focus-news.net/news/2018/03/15/2499710/liderat-na-dsi-ali-ahmeti-tozi-den-prinadlezhi-na-machenitsite-na-albanskata-natsiya.html", "text": "Лидерът на партия ДСИ (Демократическия съюз за интеграция), която е част от управляващата коалиция на Македония, пусна съобщение в своя „Фейсбук“ профил по случай приемането в сряда вечерта на Закона за употреба на езиците от македонския парламент. Той публикува и фотография, на която държи ръката си вдигната по време на гласуването, с текст към нея, в който се казва, че този ден им принадлежи, пише скопското електронно издание „МКД“.\r\n„Този глас и този ден принадлежат на вас и на онези, които вече не са тук и са най-заслужили, мъчениците на албанската нация. Честито на всички“, написа Ахмети.Както агенция „Фокус“ вече подробно информира, в сряда вечерта с 64 гласа „за“ беше приет Закона за употреба на езиците в македонския парламент. Против приемането на Закона бяха депутатите от опозиционната ВМРО-ДПМНЕ, които смятат, че Законът и неговото приемане са противоконституционни. Гласуването беше белязано от остри скандали в залата на народното събрание и протести извън нея и из цяла Македония.\r\nПревод и редакция:", "date": "2018.03.15", "title": "Лидерът на ДСИ Али Ахмети: Този ден принадлежи на мъчениците на албанската нация"}
{"url": "http://www.focus-news.net/news/2018/03/15/2499715/ivan-takov-bsp-sofiya-zatvaryaneto-na-na-bul-vitosha-v-otsechkata-ot-ul-alabin-do-bul-al-stamboliyski-sazdade-transporten-haos.html", "text": "Мислех си, че след велоалеята на „Г. С. Раковски“, по-голямо транспортно безумие не можем да сътворим. Видно, че след две седмици затваряне на отсечката от ул. „Алабин“ до бул. „Ал. Стамболийски“ на бул. „Витоша“, въпреки уверенията от зам.-кмета по транспорт, че са правени симулации, че това няма да се отрази на движението, видно е, че това решение е на парче. Това каза общинският съветник от БСП-София Иван Таков по време на заседанието на Столичния общински съвет , предаде репортер на Агенция „Фокус“. „Освен, че решението не донесе нищо позитивно на този етап, създаде изключителен транспортен хаос. Не можеш да имаш пешеходна улица, по която вървят трамваи. Това решение създаде транспортен проблем. Не сме срещу пешеходните зони, но това не трябва да се прави на парче“, заяви Таков. По думите му дори това трасе не се ползва от пешеходците. „Създаде се изключителен хаос. Не го правим на проблем заради „Позитано“. Не е срамно да си признаем, че сме допуснали грешка и да помислим за по-цялостна концепция“, каза още Таков. \r\nПредседателят на СОС Елен Герджиков добави, че наистина всяко начало е трудно. \r\nПредседателят на групата на ГЕРБ в СОС Малина Едрева заяви, че решението не е на парче, защото имат цялостна визия за това как се развива пешеходната зона. „Хората с удоволствие се възползват от това, че могат да преминават свободно, без да чакат на светофара при пл. „Св. Неделя“, каза още Малина Едрева. \r\nЛюба АЛЕКСИЕВА", "date": "2018.03.15", "title": "Иван Таков, БСП-София: Затварянето на на бул. „Витоша“ в отсечката от ул. „Алабин“ до бул. „Ал. Стамболийски“ създаде транспортен хаос"}
{"url": "http://www.focus-news.net/news/2018/03/15/2499687/mkd-makedoniya-sledvashtata-sedmitsa-pravitelstvata-na-makedoniya-i-sarbiya-shte-provedat-savmestno-zasedanie-v-nish.html", "text": "Правителствата на Македония и Сърбия ще проведат третото си съвместно заседание на 21 март в град Ниш, пише скопското електронно издание „МКД“.\r\nПремиерите на двете страни Зоран Заев и Ана Бърнабич ще проведат отделна среща, а министрите от правителствата на двете страни ще проведат двустранни срещи със своите екипи. Съвместното заседание на правителствата ще се проведе след тези срещи.\r\nСред темите на мероприятието, както информират от пресслужбата на македонското правителство, ще са отбраната, сигурността, икономиката, търговията, здравеопазването, образованието, политиката в сферата на труда, социалната политика, правосъдието, защитата на околната среда, културата, както и разговори за общите инициативи в инфраструктурата, иновациите, европейската интеграция и политика за младежта.\r\nЩе бъдат подписани и документи за сътрудничество в много области.\r\nЗаев и Бърнабич ще имат свои обръщения и на Икономическия форум Сърбия – Македония, който ще се проведе през същия ден в Ниш, по инициатива на стопанските камари на двете страни.\r\nПревод и редакция:", "date": "2018.03.15", "title": "„МКД“ (Македония): Следващата седмица правителствата на Македония и Сърбия ще проведат съвместно заседание в Ниш"}
{"url": "http://www.focus-news.net/news/2018/03/15/2499719/burgas-izzeto-e-nezakonno-orazhie-pri-proverka-na-chasten-imot-v-ravda.html", "text": "Полицията иззе незаконно оръжие в дома на двама братя в Равда, съобщиха от ОДМВР - Бургас. Служители от Районно управление – Несебър извършили проверка в дома на братята с инициали С. А.(49- годишен) и Д.А. (44-годишен), разположен на ул. „Свобода“ в с. Равда, като намерели и иззели два пистолета, собственост на С.А. (револвер и въздушен пистолет) и газов пистолет заедно с шест халосни и два газови патрони, два метални пистолета без пълнител в разглобено състояние и дървен приклад с два цилиндрични елемента в разглобено състояние, за които Д. А. заявил, че са негови, но няма необходимите документи за тях. С протокол за доброволно предаване С.А. предал пликче със суха зелена тревна маса (марихуана), както и 95 кутии цигари от различни марки, без акцизен бандерол. Работата по случая продължава от служители на Районно управление – Несебър.", "date": "2018.03.15", "title": "Бургас: Иззето е незаконно оръжие при проверка на частен имот в Равда"}
{"url": "http://www.focus-news.net/news/2018/03/15/2499707/smolyan-dvizhenieto-po-pat-866-devin-mihalkovo-se-osashtestvyava-s-propuskatelen-rezhim-na-30-minuti-poetapno-v-edna-lenta-poradi-srutvane-na-skalna-masa.html", "text": "Движението по път ІІІ-866 Девин - Михалково се осъществява с пропускателен режим на 30 минути поетапно в една лента поради срутване на скална маса на пътното платно. Това съобщиха от пресцентъра на Агенция \"Пътна инфраструктура\". Движението се регулира с пътни знаци и сигналисти.", "date": "2018.03.15", "title": "Смолян: Движението по път ІІІ-866 Девин - Михалково се осъществява с пропускателен режим на 30 минути поетапно в една лента поради срутване на скална маса"}
{"url": "http://www.focus-news.net/news/2018/03/15/2499722/sofiya-vremenno-dvizhenieto-se-osashtestvyava-v-izprevarvashtata-lenta-po-avtomagistrala-trakiya-pri-km-59-v-posoka-sofiya-poradi-tekushti-remonti-deynosti.html", "text": "Временно движението се осъществява в изпреварващата лента по автомагистрала \"Тракия\", при км 59 в посока София, поради текущи ремонти дейности. Това съобщиха от пресцентъра на Агенция \"Пътна инфраструктура\".", "date": "2018.03.15", "title": "София: Временно движението се осъществява в изпреварващата лента по автомагистрала \"Тракия\", при км 59 в посока София, поради текущи ремонти дейности"}
{"url": "http://www.focus-news.net/news/2018/03/15/2499723/haskovo-angel-stoilov-e-naznachen-za-direktor-na-direktsiya-arhitektura-gradoustroystvo-stroitelstvo-i-investitsii-v-obshtinata.html", "text": "Ангел Стоилов от днес е назначен  за директор  на дирекция „Архитектура, градоустройство, строителство и инвестиции“  на община Хасково, съобщиха от пресцентъра на общината. Стоилов е строителен инженер. Работил е като директор на „Проектантска организация„ Хасково,  началник ТСУ на община Хасково, началник столична РНСК, главен експерт в Главна дирекция \"Инфраструктура на отбраната\" в МО. От последната позиция той встъпва в длъжност като директор на АГСУ по чл.81 А от Закона за държавния служител.", "date": "2018.03.15", "title": "Хасково: Ангел Стоилов е назначен за директор на дирекция „Архитектура, градоустройство, строителство и инвестиции“ в Общината"}
{"url": "http://www.focus-news.net/news/2018/03/15/2499724/kavarna-shte-bade-domakin-na-oblastniyat-krag-na-uchenicheskite-igri-po-handbal.html", "text": "За поредна година община Каварна ще бъде домакин на областният кръг на ученическите игри по хандбал за област Добрич. Това съобщиха от пресцентъра на Община Каварна. На 20 март от 10.00 часа в спортна зала „Олимпиада” сили ще примерят отборите, заели първите места от общинския кръг. \r\nПри V-VII клас и при момчетата и при момичетата участие ще вземат учениците от добричкото СУ „П.Р.Славейков и СУ „Хр. Смирненски” от с. Крушари. \r\nПри юношите VIII- X клас, домакините от СУ „Стефан Караджа”, СУ „П.Р.Славейков и СУ „Хр. Смирненски” от с. Крушари ще се състезават за първото място и правото да представят област Добрич на зоналния кръг, а при девойките в същата възрастова група, победителят ще бъде излъчен от двубоя между каварненските и добричките момичета.", "date": "2018.03.15", "title": "Каварна ще бъде домакин на областният кръг на ученическите игри по хандбал"}
{"url": "http://www.focus-news.net/news/2018/03/15/2499725/api-dvizhenieto-se-osashtestvyava-v-izprevarvashtata-lenta-po-avtomagistrala-trakiya-pri-km-9-v-posoka-burgas-poradi-tekushti-remontni-deynosti.html", "text": "Движението се осъществява в изпреварващата лента по автомагистрала \"Тракия\", при км 9 в посока Бургас, поради текущи ремонтни дейности в активната лента. Това съобщиха от пресцентъра на Агенция \"Пътна инфраструктура\".", "date": "2018.03.15", "title": "АПИ:  Движението се осъществява в изпреварващата лента по автомагистрала \"Тракия\", при км 9 в посока Бургас, поради текущи ремонтни дейности"}
{"url": "http://www.focus-news.net/news/2018/03/15/2499720/zam-ministar-denitsa-nikolova-tri-varianta-za-novo-statistichesko-rayonirane-na-stranata-sa-v-protses-na-obshtestveno-obsazhdane.html", "text": "Три варианта за ново статистическо райониране на страната са в процес на обществено обсъждане. Това каза пред журналисти заместник-министърът на регионалното развитие и благоустройството Деница Николова, предаде репортер на Радио „Фокус” – Кюстендил. Зам.-министърът участва в заседание на Регионалния съвет за развитие на Югозападен район в Кюстендил. Тя ще представи пред участниците вариантите за ново райониране и основните мотиви за промяна на районите от ниво 2 в страната. „Като цяло регионалната политика в последните 10 години е доста подценена. Въпреки огромните позитиви които имаме по отношение на финансирането с европейски средства, след икономически и финансови анализи се вижда дисбаланси и диспропорции между регионите, съответно на цялата територия на страната. Тези дисбаланси ни водят до това, че трябва да търсим нови решения по отношение на бъдещето на регионалната политика”, каза Деница Николова. Според зам.-министъра един от акцентите, водещ към промяна на регионалната политика, е свързан с районирането на страната, как се разделя територията – функционално, географски, с вързано с природните особености, по такъв начин, че при целенасочена политика на държавата да се постига по-малко дисбаланси между регионите, по-добро икономическо развитие за всеки един от районите, и да се използва потенциалът на всеки един от тях. В тази връзка са се оформили три нови варианта за статистическо райониране на страната. Другият въпрос е този, че трябва да се отговори нормативно на регламентите на Европейския съюз по отношение на районирането, а анализите са показали, че Северозападният район и Северен – централен район не отговарят на изискванията на регламентите. В тази връзка изготвените нови три варианта за райониране дават възможност за една по-добра и целенасочена регионална политика в бъдеще. Зам.-министърът заяви, че и в трите варианта Кюстендил попада в югозападната част на районирането. При единият вариант София е отделена като отделен регион, а това е най-глобалната промяна по отношение на трите варианта. Има вариант, при който функционално се разпределя територията спрямо природните и географските дадености – страната се разделя на четири района. При другият вариант се запазва съществуващото състояние, но се прави козметична промяна по отношение на Северозападния район с добавяне на още две области – Габрово и Вели Търново. „И трите варианта подлежат на обсъждане. Трите варианти имат своите позитивни и не толкова позитивни страни. Ние трябва да намерим вариант, който е устойчив във времето. Устойчив по отношение на население, което се обхваща от всеки един от районите, устойчив и по отношение на това какви възможности се дават за региона следствие на това райониране”, каза Деница Николова. По думите ѝ до края на месец април се предвижда да се проведат всички обществени обсъждания.\r\nВенцеслав ИЛЧЕВ", "date": "2018.03.15", "title": "Зам.-министър Деница Николова: Три варианта за ново статистическо райониране на страната са в процес на обществено обсъждане"}
{"url": "http://www.focus-news.net/news/2018/03/15/2499727/pazardzhik-nisko-e-nivoto-na-zabolevaemost-ot-ostri-respiratorni-infektsii-v-oblastta.html", "text": "Ниско е нивото на заболеваемост от остри респираторни инфекции в Пазарджик, съобщиха от Регионалната здравна инспекция. През периода от 5 до 11 март броят на заболелите е 78. Отчетената заболеваемост е 110 на 10 000 души (под 85 персентил). Регистрираните пневмонии са 10. Най-засегната е възрастовата група от 15 до 29 години.", "date": "2018.03.15", "title": "Пазарджик: Ниско е нивото на заболеваемост от остри респираторни инфекции в областта"}
{"url": "http://www.focus-news.net/news/2018/03/15/2499729/sliven-19-godishen-mladezh-e-zadarzhan-za-napadenie-nad-sluzhitel-na-darzhavno-gorsko-stopanstvo-kotel.html", "text": "19-годишен младеж е задържан за нападение над служител на Държавно горско стопанство - Котел при изпълнение на служебните му задължения. Това съобщиха от ОДМВР - Сливен. Служители на горскостопански участък към село Нейково получават сигнал на 13 март за незаконна сеч в местността Канала в землището на село Градец. Пристигналите на място горски служители установяват двама мъже, които извършват незаконна сеч. При опит да изпълни служебните си задържания 41-годишен служител е нападнат и ударен с камък от 19-годишния с инициали А.А. от село Градец. След получаване на сигнала в РУ - Котел младежът е издирен и задържан за 24 часа. По случая е образувано бързо производство.", "date": "2018.03.15", "title": "Сливен: 19-годишен младеж е задържан за нападение над служител на Държавно горско стопанство - Котел"}
{"url": "http://www.focus-news.net/news/2018/03/15/2499718/telma-makedoniya-kakvo-sadarzha-zakonat-za-ezitsite.html", "text": "Двадесет и пет члена от приетия в сряда вечерта от македонския парламент Закон за употреба на езиците регулират употребата им. Освен македонският и албанският става служебен език на цялата територия на Македония. Двуезичността ще се прилага във всички държавни институции, публични компании, дирекции, институции и организации, комисии и юридически лица, които извършват публични дейности, пише скопският телевизионен канал „Телма“.\r\nАлбанският език ще се използва в парламента, правителството, Конституционния съд, омбудсмана, в избирателния процес, образованието, здравеопазването, културата, радио предаванията, домашните документи, личните документи, финансите, икономиката.\r\nМакедонският и Албаният език ще се прилагат в съдебната, изпълнителната, следствените и процедури, наказателните и административните производства, съдебните и извънсъдебните споразумения, както и в други производства пред съдилищата и държавните прокуратури.\r\nАко органите не спазват разпоредбите на закона ще се сблъскат с глоба в размер от 4000 до 5000 евро, а длъжностното лице ще плати 30% от предвидената глоба.\r\nКнижните и металните пари, както и пощенските марки ще съдържат символи, които представляват културно наследство на гражданите, които говорят македонския и албанския език.Същото  важи и за заложните къщи, фискални доклади, издадени от институциите, фактури и бандероли. Униформите на полицията, пожарникарите и служителите в здравеопазването  ще бъдат двуезични в Скопие и в общините, където живеят 20% албанци.\r\nТова ще се прилага по същия начин и за имената на улиците, площадите, мостовете, ГКПП, летищата и други инфраструктурни обекти. Двуезично ще се водят и заседанията на Държавната избирателна комисия, както и стенограмите от заседанията на правителството и парламента. Освен на македонски, интернет страниците на институциите трябва да бъдат и на албански език.\r\nЗаконът ще доведе до финансови последици и ще струва на бюджета около 1,8 млн. евро. Създава се Агенция за прилагане на албанския език, която ще трябва да се грижи за насърчаване и защита на езика, а надзорът около прилагането на закона ще се извършва Инспекция за езиците.\r\nПревод и редакция:", "date": "2018.03.15", "title": "„Телма“ (Македония): Какво съдържа Законът за езиците"}
{"url": "http://www.focus-news.net/news/2018/03/15/2499726/zam-ministar-denitsa-nikolova-otsenyavat-se-vsichki-efekti-ot-postignatite-rezultati-po-natsionalnata-programa-za-energiyna-efektivnost.html", "text": "Оценяват се всички ефекти от постигнатите резултати по Националната програма за енергийна ефективност. Това каза пред журналисти в Кюстендил зам.-министърът на регионалното развитие Деница Николова, предаде репортер на Радио „Фокус” – Кюстендил. Според зам.-министъра над 1 000 са завършените сгради, предстои още толкова поне да бъдат завършени до края на 2019 година. „Към момента се оценяват всички ефекти от постигнатите резултати, търси се възможността тази програма да продължи и след 2019 година, но вече при малко по-различни правила за работа и отговорности на компетентните органи, за да може де се постигат още по-добри резултати”, каза Деница Николова. По думите ѝ по отношение на енергийната ефективност принос има и Оперативна програма „Региони в растеж”. Тя е с допълнително финансиране и допълваща Националната програма за енергийна ефективност. В тази връзка на територията на 67 града в страната се осъществява мащабна инвестиционна политика по отношение на многофамилните жилищни сгради, в допълнение по програмата финансиране получават и обществени сгради. Според зам.-министър Деница Николова сформирането на работни групи към общините по Оперативна програма „Региони в растеж” е адаптация към съществуващия към момента модел. Дадена е възможност към инвестиционните програми на големите градове в страната – 39 на брой, да се допълнят възможностите за проекти, които да се финансират. Това може да стане при наличие на допълнителен ресурс, на спестени средства или при наличие на бюджет, който все още не е разходван от страна на Общината. Работните групи дават възможност инвестиционните програми на градовете да бъдат допълнени с още по-добри проектни идеи, които да търсят в бъдеще своята реализация.\r\nВенцеслав ИЛЧЕВ", "date": "2018.03.15", "title": "Зам.-министър Деница Николова: Оценяват се всички ефекти от постигнатите резултати по Националната програма за енергийна ефективност"}
{"url": "http://www.focus-news.net/news/2018/03/15/2499732/plovdiv-op-chistota-nalozhi-globa-ot-50-lv-na-zhitel-na-kv-stolipinovo-izhvarlil-otpadatsi-pred-detska-gradina.html", "text": "ОП „Чистота“ наложи глоба от 50 лв. на жител на кв. „Столипиново“, изхвърлил отпадъци пред детска градина. Това съобщи за Радио „Фокус“ - Пловдив Иван Стоянов, директор на общинското предприятие. На мъжът е съставен и връчен фиш по Наредбата за управление на отпадъците на територията на община Пловдив, която гласи, че е забранено изхвърлянето на отпадъците извън предназначените за целта съдове. Нарушителят е признал, че живее в незаконна къща и никога не е плащал данъци и такса смет. „Съдовете за отпадъци се разполагат пред законно построени сгради, като съобразно това местоположението и броят им се определят от отдел „Екология“ на районното кметство. В пространството на незаконни обекти няма инфраструктура, подходяща за обслужването на контейнерите за битови отпадъци“, обясни Стоянов. Той подчерта, че кв. „Столипиново“ в Пловдив е единственият квартал, в който едрогабаритна почистваща техника работи дори през почивните дни. Там се извършва и всекидневна дезинфекция на съдовете за смет.\r\nТони МИХАЙЛОВ", "date": "2018.03.15", "title": "Пловдив: ОП „Чистота“ наложи глоба от 50 лв. на жител на кв. „Столипиново“, изхвърлил отпадъци пред детска градина"}
{"url": "http://www.focus-news.net/news/2018/03/15/2499695/ministar-nikolay-nankov-tryabva-da-bade-sazdaden-instrument-koyto-da-podpomaga-i-da-predotvratyava-posledstviyata-ot-svlachishtni-protsesi.html", "text": "За първи път от десетки години имаме подобно свлачище като това по пътя Смолян – Мадан, в района на село Тикале – толкова голямо, сериозно и внезапно възникнало и то на главен, второкласен път. Това заяви при инспекция на срутището край село Тикале министърът на регионалното развитие и благоустройство Николай Нанков, предаде репортер на Радио „Фокус“ – Смолян. „За други свлачища се предприемани съответните превантивни действия и по автомагистрали, и по първокласни и второкласни пътища, следили сме и имаме постоянен мониторинг на свлачищните процеси по републиканската пътна мрежа, но е факт, че подобни явления не трябва де се възприемат като прецедент. Всичко това е вследствие на дъждовете, снеготопенето и преовлажняването на почвите и трябва да се мисли по-глобално по темата за финансиране и превенция на тези процеси. Трябва да се мисли в посока за създаване на инструмент, който да превантивно да подпомага и да предотвратява последствията от такива свлачищни процеси, така и за последваща намеса на държавата и общините за подобни събития. Има и срутища, които засягат и частни имоти и трябва да се помисли за такъв инструмент“, отбеляза министър Нанков. По думите му инженерите геолози твърдо отричат срутището да е активно отпреди и са категорични, че това е внезапен процес в следствие на преовлажняване на почвата и климатичните промени. „Тук не се коментира човешка грешка. Трябва да подчертая, че държавата в лицето на председателя на АПИ инж. Дончо Атанасов, местната власт в лицето на Областната администрация и кмета на Смолян – всички още от първия ден са на терен. Това събитие е инцидентно и няма как да бъде прогнозирано“, каза още министър Нанков.\r\nНели ГЕРГЬОВСКА", "date": "2018.03.15", "title": "Министър Николай Нанков: Трябва да бъде създаден инструмент, който да подпомага и да предотвратява последствията от свлачищни процеси"}
{"url": "http://www.focus-news.net/news/2018/03/15/2499734/nsi-prez-2017-g-ikonomicheski-aktivnite-litsa-na-vazrast-15-64-godini-sa-3-2775-hil-ili-713-ot-naselenieto-na-sashtata-vazrast.html", "text": "През 2017 г. икономически активните лица на възраст 15 - 64 навършени години са 3 277.5 хил., или 71.3% от населението на същата възраст. Това сочи статистика на Националния статистически институт (НСИ). В сравнение с 2016 г. коефициентът на икономическа активност (15 - 64 навършени години) се увеличава с 2.6 процентни пункта. Общият брой на заетите лица e 3 150.3 хил., или 51.9% от населението на 15 и повече навършени години. Заетите лица на възраст 15 - 64 навършени години са 3 073.4 хиляди. Коефициентът на заетост за населението в същата възрастова група е 66.9%, съответно 70.6% за мъжете и 63.1% за жените. \r\nКоефициентът на заетост за населението на възраст 20 - 64 навършени години е 71.3%, или с 3.6 процентни пункта по-висок в сравнение с 2016 година. При мъжете коефициентът на заетост за тази възрастова група се увеличава с 4.0 процентни пункта, а при жените - с 3.3 процентни пункта, като достига съответно 75.3 и 67.3%. Коефициентът на заетост за възрастовата група 55 - 64 навършени години е 58.2%. В сравнение с 2016 г. той отбелязва нарастване с 3.7 процентни пункта - с 4.2 процентни пункта при мъжете и с 3.3 пункта при жените. \r\nБезработните лица са 206.9 хил., от които 114.2 хил. са мъже и 92.8 хил. - жени. В сравнение с 2016 г. броят на безработните лица намалява с 16.3%. Коефициентът на безработица намалява с 1.4 процентни пункта в сравнение с 2016 г. и достига 6.2%. За същия период коефициентът на безработица при мъжете  намалява с 1.7 процентни пункта, а при жените - с 1.1 процентни пункта, като достига съответно 6.4 и 5.9%. Коефициентът на безработица за възрастовата група 15 - 24 навършени години е 12.9%, а за възрастовата група 15 - 29 навършени години - 9.9%. В сравнение с 2016 г. тези коефициенти намаляват съответно с 4.3 и 2.3 процентни пункта.\r\nПродължително безработни (от една или повече години) са 113.8 хил., или 55.0% от всички безработни лица. Коефициентът на продължителна безработица е 3.4% - съответно 3.6% за мъжете и 3.2% за жените. \r\nИкономически неактивните лица на възраст 15 - 64 навършени години са 1 317.7 хил., от които 569.8 хил. са мъже и 747.9 хил. - жени. Коефициентът на икономическа неактивност (15 - 64 навършени години) е 28.7% - съответно 24.6% за мъжете и 32.9% за жените. Броят на обезкуражените лица на възраст 15 - 64 навършени години е 112.2 хиляди.\r\nОтносителният дял на рано напусналите образование и обучение от населението на 18 - 24 навършени години е 12.7%. Относителният дял на завършилите висше образование от населението на възраст 30 - 34 навършени години е 32.8%.", "date": "2018.03.15", "title": "НСИ: През 2017 г. икономически активните лица на възраст 15 - 64 години са 3 277.5 хил., или 71.3% от населението на същата възраст"}
{"url": "http://www.focus-news.net/news/2018/03/15/2499731/dots-d-r-temenuga-stoykova-ikonomicheski-universitet-varna-neloyalnite-targovski-praktiki-sa-svarzani-s-nedostatachno-dobro-obyavyavane-na-informatsiya-za-stokite.html", "text": "Нелоялните търговски практики са свързани с недостатъчно добро обявяване на информация за стоките. Това каза пред журналисти доц. д-р Теменуга Стойкова, ръководител на Центъра за качество на стоките и потребителска защита към Икономически университет – Варна, предаде репортер на Радио „Фокус“ – Варна. Центърът е организатор на кръгла маса на тема „Качество на стоките и защита на потребителите“, която се провежда във Варна по повод Световния ден на потребителя. Доц. д-р Теменуга Стойкова допълни, че основните теми, които ще бъдат дискутирани по време на форума, са качеството на стоките – как се осигурява и създава, надзор на пазара – гарантиране на безопасни продукти на българския и европейския пазар, правно регламентиране и защита правата на потребителите, както и взаимовръзката бизнес – образование. „Ще коментираме каква компетентност се изисква от кадрите, които подготвя Икономически университет – Варна и какви са изискванията на бизнеса по отношение на тези кадри. Искаме да се поеме по-голяма отговорност от производителите, от икономическите оператори и бизнеса за практическата подготовка на студентите и за тяхната реализация“, подчерта доц. д-р Теменуга Стойкова.\r\nВ кръглата маса участват представители на Държавната агенция за метрологичен и технически надзор, които са съорганизатори на инициативата, както и Комисията за защита на потребителите, различни икономически оператори – производители и вносители на стоки, представители на Митница Варна, общински структури, които извършват контрол, представители на акредитивни лаборатории, които изследват стоките и гарантират безопасността на продуктите, научни работници. „Искаме да обвържем научните достижения с отговорността на държавни и общински структури. Във форума участват и представители на контролни организации – частни и държавни“, каза още доц. д-р Теменуга Стойкова.\r\nМарияна ВАЛЕНТИНОВА", "date": "2018.03.15", "title": "Доц. д-р Теменуга Стойкова, Икономически университет - Варна: Нелоялните търговски практики са свързани с недостатъчно добро обявяване на информация за стоките"}
{"url": "http://www.focus-news.net/news/2018/03/15/2499736/burgas-s-polagane-na-ventsi-i-tsvetya-pred-kashtata-na-kompozitora-georgi-shagunov-shte-badat-otbelyazani-145-godini-ot-rozhdenieto-na-muzikanta.html", "text": "С полагане на венци и цветя пред къщата на композитора Георги Шагунов ще се отбележи 145 години от рождението на музиканта. Това съобщи за Радио „Фокус“ - Бургас Петър Парушев, началник отдел „Култура“ в Община Бургас. Церемонията ще се състои в 12.00 часа пред къщата на музиканта на ул. „Филип Кутев“ 2А. Шагунов е автор на симфонична, камерна, забавна музика, произведения за духов оркестър. Той е написал над 2000 музикални произведения и поради тази причина е наречен баща на музиката в Бургас. Едни от най-известните му произведения са свързани с военните маршове. Това са химнът на независимостта на България, химнът за Васил Левски, маршът „Един завет“, песента „Покойници“.\r\nШагунов е роден на 15 март 1873 година в Пловдив. Учил е музика във Франция, завръща се в България в края на 19 век и започва да работи като военен диригент в Пловдив, след това в Лом. От 1897 година се установява в Бургас, където работи като капелмайстор на 24-ти пехотен черноморски полк. Умира в Бургас на 10 ноември 1948 година.\r\nМария РУСЕВА", "date": "2018.03.15", "title": "Бургас: С полагане на венци и цветя пред къщата на композитора Георги Шагунов ще бъдат отбелязани 145 години от рождението на музиканта"}
{"url": "http://www.focus-news.net/news/2018/03/15/2499735/ivan-takov-bsp-sofiya-v-dnevniya-red-na-obshtinskiya-savet-ne-vizhdam-nito-edin-doklad-za-izgrazhdane-na-obshtinski-zhilishta-no-ima-takav-v-koyto-tryabva-da-se-prodadat-200-terena.html", "text": "За пореден път призовавам да видим терените, които са подходящи за такова строителство и да се мисли към вървене на стратегия. Това каза по време на заседанието на Столичния общински съвет общинският съветник от БСП-София Иван Таков, предаде репортер на Агенция „Фокус“. „В днешния дневен ред не виждам нито един доклад за изграждане на общински жилища, но пък виждаме доклад, в който принципно трябва да се продадат 200 терена. На тези терени може да се изграждат жилища“, заяви Таков. \r\nЗам.-председателят на СОС Николай Стойнев посочи, че това е предложение за програма. „Не продаваме терени за жилищно строителство. Всеки един от тези обекти трябва да мине през решение на СОС. Програмата просто показва по кои от терените ще се работи. Когато влезе, Общинският съвет може да реши как да бъде продавано или изобщо дали да бъде продавано“, обясни той. \r\nСлед дебатите общинските съветници гласуваха с 32 гласа „за“ и 5 „въздържали се“ точка, свързана с поправка на очевидна фактическа грешка в табличната част на план за регулация и застрояване на м. ,,ЖГ Камбаните-Младост 4”, кв. 44 и кв. 45, район ,,Младост”. \r\nЛюба АЛЕКСИЕВА", "date": "2018.03.15", "title": "Иван Таков, БСП-София: В дневния ред на Общинския съвет не виждам нито един доклад за изграждане на общински жилища, но има такъв, в който трябва да се продадат 200 терена"}
{"url": "http://www.focus-news.net/news/2018/03/15/2499739/pernik-obshtinskiyat-savet-reshi-da-bade-montirana-sistema-za-videonablyudenie-na-krastovishta-peshehodni-pateki-i-sgradi-obshtinska-sobstvenost.html", "text": "Общинският съвет в Перник даде съгласието си за монтиране на система за видеонаблюдение на кръстовища, пешеходни пътеки и сгради общинска собственост. Това съобщиха от пресцентъра на Общината. Решението беше взето след внесена докладна на кмета Вяра Церовска във връзка с предстоящо подписване на договор за предоставяне на техническо решение между „Мобилтел“  ЕАД и „Стомана индъстри“ АД , както и за подписване на споразумение между страните и Община Перник , след изтичане срока на действието му изградената система да бъде прехвърлена в собственост на Общината. \r\nИзграждането на системата за видеонаблюдение е предварително съгласувана с ОДМВР - Перник.\r\n„Съвременните съоръжения ще разпознават лица и номера на коли. Новата система ще даде реален резултат в борбата с криминалния контингент и вандалщината, както и с нарушенията по пътищата и улиците на населените места“, коментира кметът Вяра Церовска .\r\nКамерите ще бъдат монтирани на кръстовището на ул. „Струма“ и ул. „Кракра“, Двореца на културата, пешеходната пътека на ул. „Търговска“, площад  „Кракра“, пътен възел „Даскалово\", с Дивотино и още на кръстовищата кв. „Калкас и кв. „Куциян“, ул. \"Юрий Гагарин\" и \"Младен Стоянов\", кв. „Тева\", ул. „Юрий Гагарин и ул. \"Република\". Видеонаблюдение ще има още в село Големо Бучино, на пътя за Радомир, отклонение Кристал, Охранителна полиция и РПУ - Перник.", "date": "2018.03.15", "title": "Перник: Общинският съвет реши да бъде монтирана система за видеонаблюдение на кръстовища, пешеходни пътеки и сгради общинска собственост"}
{"url": "http://www.focus-news.net/news/2018/03/15/2499733/kyustendil-uchastnitsite-v-regionalniya-savet-za-razvitie-na-yugozapadniya-region-obsazhdat-novoto-statistichesko-rayonirane-na-stranata.html", "text": "За областните управители и кметовете е изключително важна темата за новото статистическо райониране. Това каза пред журналисти в Кюстендил председателят на Регионалния съвет за развитие на Югозападния регион в България и областен управител на София област Николай Пехливанов, предаде репортер на Радио „Фокус” – Кюстендил. „Основната тема е как ще бъде преструктуриран Югозападният регион с части от Северна България. Темата е изключително наболяла и популярна, защото имаме вътрешно-миграционни процеси. Части от държавата се изпразва от към население за сметка на други части в държавата, които продължават да се развиват все по-бързо и ефективно\", каза Пехливанов. По думите му основната тема на дискусията е дали София да остане в Югозападния регион или да се развива самостоятелно като регион. По тази тема са важни позициите на областните управители на Перник, Кюстендил, Благоевград и София, както и на кметовете на общините. В рамките В рамките на заседанието на Регионалния съвет за развитие на Югозападния регион са представени състоянието и приоритетите пред регионалната сигурност. Обсъдени са били моделите за борба с организираната престъпност – корупция, киберсигурност, трафик на хора и наркотици. Представен е и Законът за противодействие на корупцията.\r\nВенцеслав ИЛЧЕВ", "date": "2018.03.15", "title": "Кюстендил: Участниците в Регионалния съвет за развитие на Югозападния регион обсъждат новото статистическо райониране на страната"}
{"url": "http://www.focus-news.net/news/2018/03/15/2499716/dots-stefcho-stoynev-mgu-zasega-ne-tryabva-da-bade-razchistvano-srutishteto-kray-tikale-zashtoto-vatre-v-svlachishtnoto-tyalo-vse-oshte-ima-protsesi-na-dvizhenie.html", "text": "Експертната група, която работи за решаване на проблема със срутището край Тикале предложи на министъра на регионалното развитие и благоустройство Николай Нанков да осигурим устойчивостта на склона с превантивни мероприятия и да ограничим свлачищния процес нагоре по склона, като индикациите са много положителни. Това заяви пред журналисти доц. д-р Стефчо Стойнев, ръководител на катедра „Хидрология и инженерна геология“ в Минно-геоложкия университет „Св. Иван Рилски“, по време на инспекцията на срутището от министър Нанков, предаде репортер на Радио „Фокус“ – Смолян. Според доц. д-р Стойнев мониторинговата система показва, че няма развитие на свлачищния процес и той не се развива нагоре по склона, което показва, че на този етап има сигурност за 110-киливолтовия електропровод и на ВиК-инфраструктурата в района. „Ние нямаме основание да смятаме, че ще се развие по-нататък процеса, но всичко това е свързано със скалните маси. Категорични сме, че на този етап не трябва да бъдат разчиствани, защото вътре в свлачищното тяло има процеси на движение все още. Тези процеси затихват, бавни са, но ако ние тръгнем агресивно към действия, свързани с разчистването, рискуваме тази повърхнина, която се е откъснала около 20 метра над свлачищния отсег да тръгне и нещата да са по-фатални и за самия път“, поясни доц. д-р Стойнов. Той уточни, че целта им е да запазят инфраструктурата, след което да се препоръчат на АПИ мерки за възстановяване на пътя. „Смятам, че с отварянето на обходния път, работата  тук ще бъде много по-спокойна. Дори и да пробием в момента пътя и да пуснем движението месеците, в които ще се изпълняват строително-монтажни работи, отново трябва да го затворим. Затова смятам, че решението да се направи обходния път макар и в трудни условия е най-доброто, което в момента може да се направи“, допълни доц. д-р Стойнев. Той каза още, че срутището е с големина около 25 дка и с голяма дълбочина от 5-6 метра, като опасността за този район е да не се развие нагоре по ската.\r\nНели ГЕРГЬОВСКА", "date": "2018.03.15", "title": "Доц. Стефчо Стойнев, МГУ: Засега не трябва да бъде разчиствано срутището край Тикале, защото вътре в свлачищното тяло все още има процеси на движение"}
{"url": "http://www.focus-news.net/news/2018/03/15/2499743/montana-90-godishna-zhena-e-v-bolnitsa-sled-kato-e-otkrita-ranena-v-berkovitsa-politsiyata-raboti-po-versiya-za-napadenie-ot-bezdomni-kucheta.html", "text": "90-годишна жена е в болница, след като е открита ранена в Берковица, полицията работи по версия за нападение от бездомни кучета. Това съобщиха от ОДМВР - Монтана. На 14 март 2018 г. около 09.25 часа в ОДЧ на РУ - Берковица е подаден сигнал от ЕЕН 112, според който на ул. \"Генерал Скобелев\" в град Берковица лежи възрастна жена с окървавена глава. На място е изпратена дежурна оперативна група. Установено е, че пострадалата е местна жителка на 90 г. Транспортирана е с линейка в МБАЛ - Берковица. Дежурният лекар от ФСМП - Берковица, приел пострадалата, е установил разкъсна рана на десния долен крайник и разкъсана ушна мида на лявото ухо, причинени най-вероятно при нахапване от куче. Жената е с хематом на главата и има данни за изпадане в безсъзнателно състояние. Пострадалата няма спомени за случилото се. По време на рентгеновото изследване е получила инфаркт и по спешност е транспортирана до МБАЛ - Монтана. Не са установени свидетели очевидци на случая. Продължават разпити на живеещите в близост до местопроизшествието, които свидетелстват, че в района често са забелязвани бездомни кучета. По случая продължава работа РУ - Берковица. Образувано е досъдебно производство по чл. 129, ал. 1 от НК.", "date": "2018.03.15", "title": "Монтана: 90-годишна жена е в болница, след като е открита ранена в Берковица, полицията работи по версия за нападение от бездомни кучета"}
{"url": "http://www.focus-news.net/news/2018/03/15/2499721/ministar-nikolay-nankov-nad-20-novi-svlachishta-sa-registrirani-v-stranata-za-sedmitsa.html", "text": "Над 20 нови свлачища има регистрирани за миналата седмица в страната. Това заяви при инспекция на срутището край село Тикале министърът на регионалното развитие и благоустройство Николай Нанков, предаде репортер на Радио „Фокус“ – Смолян. По думите му е имало години като 2015 и 2016 г., когато за година са регистрирани по 10 - 15 нови свлачища, а сега само за една седмица има 20 нови. Той посочи, че има свлачища и по пътя Девин – Михалково, на автомагистрала „Люлин“, три нови в Пернишка област и други. „Това са условията и трябва да се борим, но трябва да наблегнем на превенцията, въпреки че в Тикале свлачищният процес беше внезапен. Имало е и винаги ще има срутване на земна маса и почти на всички републикански пътища се извършва обрушаване, но последните свлачища възникнаха бързо и внезапно“, добави министър Нанков.\r\nТой още веднъж призова хората, живеещи в района на срутището по пътя Смолян – Мадан да ограничат до минимум преминаването пеша в този участък, защото не трябва да се застрашава човешкият живот и здравето на хората, а свлачищните процеси все още са активни. „Нека хората да бъдат търпеливи още седмица докато да се отвори новият обходен път. Трудно се работи в такива атмосферни условия – дъжд, сняг, но се работи денонощно и има добра организация, за която спомага и местната власт в лицето на кмета Николай Мелемов“, каза още министър Нанков.\r\nНели ГЕРГЬОВСКА", "date": "2018.03.15", "title": "Министър Николай Нанков: Над 20 нови свлачища са регистрирани в страната за седмица"}
{"url": "http://www.focus-news.net/news/2018/03/15/2499728/redzhep-taiyp-erdogan-sasht-mozhe-da-predizvikat-treta-svetovna-voyna-v-siriya.html", "text": "Двадесетте военни бази, които САЩ са построили в Сирия може да предизвикат избухването на Трета световна война, предупреди президентът на Турция Реджеп Таийп Ердоган, цитиран от електронното издание на гръцкия вестник Protothema.\r\nЕрдоган направи това заявление по време на реч на мероприятие, свързано със здравеопазването в столицата Анкара, пише вестникът.\r\nСпоред данните на Protothema, той е изразил учудване защо САЩ строят бази в Сирия и е призовал турските граждани да са готови за всичко. Както е посочил Ердоган, самият той е повдигнал този въпрос пред Рекс Тилърсън, но не е получил отговор.\r\nСпоред цитата на изданието, турският президент е заявил, че „САЩ строят 20 бази в Сирия“, което може да предизвика избухването на Трета световна война. Той е добавил, че в региона са разположени военни контингенти от Турция, Русия и Иран и че тези бази могат да станат причина за избухването на широкомащабен конфликт.\r\n„Да се приготвим за Третата световна война. Трябва да бъдем готови за всички възможни развития“, е заявил Ердоган, цитиран от Protothema.\r\nПревод и редакция:", "date": "2018.03.15", "title": "Реджеп Таийп Ердоган: САЩ може да предизвикат Трета световна война в Сирия"}
{"url": "http://www.focus-news.net/news/2018/03/15/2499730/trend-news-azerbaydzhan-erdogan-namekna-che-e-vazmozhno-da-izbuhne-treta-svetovna-voyna.html", "text": "Установяването на американски военни бази в Сирия е насочено срещу Русия и може да стане причина за избухването на Трета световна война, заяви президентът на Турция Реджеп Таийп Ердоган, съобщиха турските медии на 15 март, предава азербайджанската агенция Trend News.\r\nЕрдоган е посочил, че Турция трябва да е готова за всяко развитие и е отбелязал, че в момента в Сирия има около 20 военни бази на САЩ.\r\n„Изниква въпросът, защо са нужни американски военни бази в Сирия. Изглежда, че тези бази са насочени срещу Русия и Иран“, е заявил турският президент, според цитата на агенцията.\r\nTrend News припомня, че бившият премиер на Турция е бил първият, който е споменал за възможно избухване на Трета световна война още през 2015 година. „Трябва да направим всичко, за да предотвратим избухването на Трета световна война“, е заявил Давутоглу тогава.\r\nПревод и редакция:", "date": "2018.03.15", "title": "Trend News (Азербайджан): Ердоган намекна, че е възможно да избухне Трета световна война"}
{"url": "http://www.focus-news.net/news/2018/03/15/2499744/pazardzhik-zapochva-izgrazhdaneto-na-otkrito-sportno-igrishte-za-futbol-v-grada.html", "text": "Започва изграждането на открито спортно игрище за футбол в Пазарджик, съобщиха от Общината. То е с размери 111 на 72 метра в парк “Стадиона”, непосредствено до съществуващите такива игрища. Игрището ще има подходяща дренираща система за отвеждане на водите от терена и ще е с покритие от изкуствена трева. Проектът предвижда и изграждане на ограда в зоната на футболните врати. Стойността на договора със строителната фирма е до 599 500 лева без ДДС, а срокът за изпълнение на дейностите е 45 календарни дни.", "date": "2018.03.15", "title": "Пазарджик: Започва изграждането на открито спортно игрище за футбол в града"}
{"url": "http://www.focus-news.net/news/2018/03/15/2499747/kyustendil-v-ramkite-na-tri-dni-v-regionalniya-istoricheski-muzey-shte-se-provezhda-detska-rabotilnitsa-posvetena-na-starite-metodi-za-izmervane-na-vremeto.html", "text": "В рамките на три дни музеят в Кюстендил ще запознае децата със старите методи за измерване на времето. Това съобщи за Радио „Фокус” – Кюстендил Мирослава Таскова, експерт към Регионален исторически музей – Кюстендил. Месечната детска музейна работилница ще се проведе от днес до 17 март. „Темата на мартенската музейна работилница за деца е изработване на слънчеви часовници. Тя е вдъхновена от 21 март – Празника на град Кюстендил „Кюстендилска пролет”, когато е и денят на пролетното равноденствие. Измерването на времето и отбелязване на промените в него датират от дълбока древност”, каза Мирослава Таскова. По думите ѝ за това говорят откритите по находки на каменните слънчеви часовници и календари. Децата ще имат възможност да изработват слънчеви часовници и модели на каменна пещ, върху която е изобразен календар.\r\nВенцеслав ИЛЧЕВ", "date": "2018.03.15", "title": "Кюстендил: В рамките на три дни в Регионалния исторически музей ще се провежда детска работилница, посветена на старите методи за измерване на времето"}
{"url": "http://www.focus-news.net/news/2018/03/15/2499745/varna-komisiyata-za-zashtita-na-potrebitelite-shte-razkrie-virtualni-priemni-v-prilezhashtite-kurortni-kompleksi-za-predstoyashtiya-leten-sezon.html", "text": "Комисията за защита на потребителите във Варна ще разкрие и тази година виртуални приемни в прилежащите курортни комплекси за предстоящия летен сезон. Това каза пред журналисти Христо Милев, регионален директор на Комисията за защита на потребителите във Варна, предаде репортер на Радио „Фокус“ – Варна. Виртуалните приемни представляват телефони, чиито кабини са брандирани с логото на Комисията за защита на потребителите. Изписан е номерът, който трябва да бъде избран – 0700 111 22, като обаждането за потребителите е безплатно. Приемните дават възможност за консултация, подаване на сигнал за нарушения в туристически или търговски обекти или връзка с проверяващ екип на Комисията за защита на потребителите.\r\nМарияна ВАЛЕНТИНОВА", "date": "2018.03.15", "title": "Варна: Комисията за защита на потребителите ще разкрие виртуални приемни в прилежащите курортни комплекси за предстоящия летен сезон"}
{"url": "http://www.focus-news.net/news/2018/03/15/2499742/varna-26-neloyalni-targovski-praktiki-sa-ustanoveni-ot-komisiyata-za-zashtita-na-potrebitelite-v-oblastta-prez-2017-godina.html", "text": "26 нелоялни търговски практики са установени от Комисията за защита на потребителите във Варна през 2017 година. Това каза пред журналисти Христо Милев, регионален директор на Комисията за защита на потребителите във Варна, предаде репортер на Радио „Фокус“ – Варна. По време на форума „Качество на стоките и защита на потребителите“, който се провежда във Варна по повод Световния ден на потребителя, Христо Милев представи доклад за нелоялни търговски практики. „Нелоялните търговски практики постоянно присъстват в нашето ежедневие и Комисията за защита на потребителите като ресорен орган успешно противодейства на тези търговски практики“, заяви Христо Милев. Той запозна присъстващите с няколко нелоялни търговски практики в интернет, както и с три търговски практики, установени на територията на Варна. „Едната е на мобилен оператор, който спира комуникационните услуги на потребител с два договора към този мобилен оператор. По единия е изряден платец, по другия не заплаща дължимите такси, тъй като води спор с оператора. Другата нелоялна практика е в рекламни флаери, където търговец рекламира свои продукти и приканва потребители да посетят негова презентация срещу което им обещава да им даде като подарък определени стоки. Потребителите харесват конкретно една от тези стоки, която на практика не е от продуктите, които се дават като подарък и в паузите потребителите закупуват тази стока“, посочи Христо Милев. Третата практика, с която бяха запозна присъстващите, е на варненски търговец на компютърна техника, който се рекламира, че единствено той може да даде най-ниската цена на пазара в България като изрежда доста условия, за да приложи тази цена. На практика тези условия се явяват нелоялни търговски практики“, отбеляза Христо Милев.\r\nМарияна ВАЛЕНТИНОВА", "date": "2018.03.15", "title": "Варна: 26 нелоялни търговски практики са установени от Комисията за защита на потребителите в областта през 2017 година"}
{"url": "http://www.focus-news.net/news/2018/03/15/2499748/hristo-milev-kzp-varna-predstoyat-proverki-v-mestata-za-nastanyavane-i-obektite-za-hranene-predi-velikdenskite-praznitsi-i-letniya-turisticheski-sezon.html", "text": "Предстоят проверки преди Великденските празници и летния туристически сезон. Това каза пред журналисти Христо Милев, регионален директор на Комисията за защита на потребителите във Варна, предаде репортер на Радио „Фокус“ – Варна. „Обикновено преди Великденските празници и летния туристически сезон насочваме вниманието си към места за настаняване и обекти за хранене. Първите проверки са насочени към миналогодишните нарушители, за да проверим дали са коригирали нарушенията, извършани през годината“, отбеляза Христо Милев. По думите му основно в комисията постъпват сигнали за недобре организирани почивки от туроператори. „Често туристът желае и заплаща туристически пакет, но не получава адекватна на цената услуга. В тези случаи апелираме потребителите да се обърнат първо към хотелиера и на място да предявят претенцията си“, обясни Христо Милев. В комисията през последната година има постъпили жалби и от румънски и немски туристи, които са свързани основно с неработеща климатична техника и мръсни помещения.\r\nМарияна ВАЛЕНТИНОВА", "date": "2018.03.15", "title": "Христо Милев, КЗП – Варна: Предстоят проверки в местата за настаняване и обектите за хранене преди Великденските празници  и летния туристически сезон"}
{"url": "http://www.focus-news.net/news/2018/03/15/2499750/kmetat-na-veliko-tarnovo-daniel-panov-kam-chitalishtnite-deytsi-iskrena-blagodarnost-za-tova-che-uchite-mladite-hora-na-balgarskite-traditsii-koito-sa-chast-ot-nashata-identichnost.html", "text": "Кметът Даниел Панов приветства участниците в заседанието на Комисията за разпределение на бюджетите на народните читалища, провело се днес в Общината. Това съобщиха от пресцентъра на Община Велико Търново.\r\n„Искрена благодарност и признателност, за това, че с работата и вдъхновението си учите децата и младите хора на нашите изконни, български традиции, обичаи и ценности- те са важна част от нашата национална и духовна идентичност“, каза във встъпителните думи на приветствието си Даниел Панов.\r\nТой отбеляза, че 38-те читалища на територията на общината имат важен принос в общите усилия населените места да стават все по-добро място за живеене. Според цитираните от кмета на Общината статистически данни през 2017 година над 1 100 души от съседни и по-далечни общини са се заселили в община Велико Търново. Една значителна част от тези хора се заселват в населените места на общината.\r\nДаниел Панов подчерта значимата роля, която всички читалища в общината имат не само в поддържането на традициите и обичаите, но и в създаването на нови културни събития и продукти. Отличи работата и приносите на 71 любителски формации, като посочи, че спечелените от тях награди са принос за авторитета и престижа на цялата община.\r\nКмета на общината заяви, че  общата субсидирана численост на читалищата в общината  за 2018 г. е увеличена, като отбеляза, че това не е достатъчно, но е стъпка в правилната посока.\r\nТой запозна председателите и членовете на читалищните настоятелства с част от мерките, които предприема в качеството си на Председател на УС на НСОРБ за подобряване състоянието на населените места в страната и частност на техните културни институции- читалищата.\r\nУчастниците в работата на комисията получиха специални тефтери, в които са отбелязани всички празници, бележити дати и годишнини, както и книгата „Асеневци“, която кмета изрази увереност, че ще бъде прибавена към фондовете на читалищните библиотеки.\r\n„Не се поддавайте на политически спекулации, не давайте ухо на политиката, защото езика на противопоставянето и омразата не води и няма да доведе никого до нищо добро. Имате благородна мисия в областта на духовността, изкуствата и културата и съм убеден, че заедно, в партньорство ще продължим успешно да я осъществяваме“, заяви Даниел Панов, като пожела на всички още успехи и много нови награди и признание.", "date": "2018.03.15", "title": "Кметът на Велико Търново Даниел Панов към читалищните дейци: Искрена благодарност за това, че учите младите хора на българските традиции, които са част от нашата идентичност"}
{"url": "http://www.focus-news.net/news/2018/03/15/2499740/hashim-tachi-zakonat-za-ezitsite-e-dobar-znak-za-sazhitelstvoto-v-makedoniya.html", "text": "Президентът на Косово Хашим Тачи приветства приемането на закона за езиците в Македония и изрази мнение, че законът е добър знак за съжителството в страната, предава македонската държавна агенция „Макфакс“.\r\nТачи поздрави албанците за приетия закон и добави, че законът вече позволява институционалното използване на албанския език в най-важните държавни институции, като отбелязва, че приемането му проправя пътя за интеграцията на Македония в ЕС.\r\nПриемането на закона беше приветствано и от премиера Рамуш Харадинай и председателя на парламента Кадри Весели.\r\nПревод и редакция:", "date": "2018.03.15", "title": "Хашим Тачи: Законът за езиците е добър знак за съжителството в Македония"}
{"url": "http://www.focus-news.net/news/2018/03/15/2499752/balgariya-shte-prodalzhi-deystviyata-si-za-postigane-na-stabilen-evropeyskiya-energien-sayuz-i-polozhitelni-rezultati-po-prioritetnite-temi-v-oblastta-na-energetikata.html", "text": "Министър-председателят Бойко Борисов се срещна със заместник-председателя на Европейската комисия Марош Шефчович. Това съобщиха от правителствената информационна служба. В контекста на ключовия приоритет на Българското председателство, свързан с европерспективата на Западните Балканите, българският премиер очерта напредъка по инициативите за увеличаване на междусистемната свързаност на региона. Изразено беше общо мнение, че насърчаването на регионалното сътрудничество и енергийната интеграция на региона са важни за установяването на сигурна, добре функционираща и достъпна енергийна система.\r\nБорисов подчерта и значимостта на изграждането на газовия хъб „Балкан“, който е част от политиката за интегриране и развитие на свободен и конкурентен газов пазар в Югоизточна Европа. Премиерът посочи, че чрез този балкански проект ще бъде гарантирана либерализацията на енергийните пазари и ще има достъпна енергия за потребителите.\r\nПо време на срещата си с Марош Шефчович министър-председателят посочи също, че като ротационен председател на Съвета на ЕС България ще продължи действията си за постигане на стабилен Европейския енергиен съюз и положителни резултати по приоритетните теми в областта на енергетиката.", "date": "2018.03.15", "title": "България ще продължи действията си за постигане на стабилен Европейския енергиен съюз и положителни резултати по приоритетните теми в областта на енергетиката"}
{"url": "http://www.focus-news.net/news/2018/03/15/2499741/milena-stoeva-inerkom-balgariya-ot-prodavacha-na-chez-zavisi-reshenieto-kak-shte-prodalzhi-sdelkata-ottuk-natatak.html", "text": "От продавача на ЧЕЗ зависи решението как ще продължи сделката оттук нататък. Това каза пред журналисти Милена Стоева, председател на Съвета на директорите на „Инерком България“ - фирмата купувач на ЧЕЗ, предаде репортер на Агенция „Фокус“. На въпрос дали очаква отношение по сделката да взема Европейската комисия, Стоева поясни: „Не смятаме, че Европейската комисия е необходимо да се намесва в една чисто търговска сделка“. Попитана какви са сроковете, в които Комисията за защита на конкуренцията (КЗК) трябва да се произнесе по покупко-продажбата на ЧЕЗ, Милена Стоева отговори, че стандартният срок по Закона за защита на конкуренцията е 25 работни дни. „Има възможност да бъде удължен с 10 работни дни. Съответно всяка ново искане на документи и допълнителна информация и изясняване от страна на комисията към нас като заявител ще удължи срока за още 10 или 14 дни. Това е стандартна процедура“, каза Стоева.  \r\nТя допълни, че тепърва „Инерком“ ще се фокусира върху изработката на анализи, които са необходими, за да продължат преговорите с Прага.", "date": "2018.03.15", "title": "Милена Стоева, „Инерком България“: От продавача на ЧЕЗ  зависи  решението как ще продължи сделката оттук нататък"}
{"url": "http://www.focus-news.net/news/2018/03/15/2499753/blagoevgrad-bez-problemi-se-izvarshva-preminavaneto-prez-gkpp-ilinden.html", "text": "Без проблеми се извършва преминаването през ГКПП „Илинден“. Това съобщиха за Радио „Фокус“ – Пирин от Главна дирекция „Гранична полиция“. На граничен пункт „Кулата“ трафикът също е обичайно натоварен. Нормално е движението и на българо-македонската граница.\r\nЛивия НИНОВА", "date": "2018.03.15", "title": "Благоевград: Без проблеми се извършва преминаването през ГКПП „Илинден“"}
{"url": "http://www.focus-news.net/news/2018/03/15/2499755/plovdiv-zhitelite-na-9-sela-ot-oblastta-sa-bez-voda-zaradi-avarii-i-lipsa-na-elektrozahranvane.html", "text": "Жителите на 9 села от областта са без вода заради аварии и липса на електрозахранване. Това съобщиха за Радио „Фокус“ – Пловдив от водоснабдителното дружество, обслужващо областта. До 16.30 часа с нарушено водоподаване заради липса на ток са жителите на селата Голям чардак и Триводици, заради аварии по водопроводната мрежа и монтажни дейности – селата Мътеница, Старосел, Розино, Марково, Дуванлии, Сухозем и Царимир.\r\nЧастично нарушено е и водоподаването на територията на град Асеновград. Авариите са три – по улиците „Цар Иван Асен II“, „Поп Ангел Чолаков“ и „Гергана“, като не е посочен краен срок за отстраняването им. Екипите работят и по отстраняването на аварии в град Пловдив. Без вода са живущите в района на улиците „Полет“, „Капитан Георги Цанев“ и по бул. „Източен“. Нарушено е и водоподаването към домакинствата в района на ул. „Александър Екзарх“ в града, като причината е подмяна на водопроводно отклонение.\r\nТони МИХАЙЛОВ", "date": "2018.03.15", "title": "Пловдив: Жителите на 9 села от областта са без вода заради аварии и липса на електрозахранване"}
{"url": "http://www.focus-news.net/news/2018/03/15/2499756/ria-novosti-rusiya-prizova-sasht-da-se-otkazhat-ot-bezotgovornite-si-planove-v-siriya-i-nastoya-che-vashington-nyama-da-otvleche-vnimanieto-na-moskva-s-britanskiya-syuzhet.html", "text": "Посолството на Русия в САЩ излезе с изявление, в което призовава Вашингтон да се откаже от „безотговорните си планове“ за Сирия, предава РИА Новости.\r\n„Преди няколко дни ние предупредихме Вашингтон да не се изкушава да използва Сирия в поредни провокации с използване на химическо оръжие срещу мирното население за нанасяне на удар по Дамаск. Заплахите на постоянния представител на САЩ в ООН да се извършат подобни действия и нагнетяването на съответстващата атмосфера във водещите американски медии трябва, очевидно, да подготви обществеността за тяхната неизбежност“, се казва в публикувано във „Фейсбук“ коментар на руското дипломатическо представителство.\r\nВ тази връзка, дипломатите задават и въпроса: „Кого всъщност поддържа Вашингтон в Източна Гута“ и подчертават, че „цялото съпротивление“ там отдавна се ръководи от „Джебхат ан Нусра“, която от години обстрелва мирните квартали на Дамаск, включително руските дипломатически представителства.\r\n„Още веднъж призоваваме Вашингтон да се откаже от безотговорните си заявления и планове, които водят към необратима ескалация на конфликта. При това няма да се получи да отвлечете вниманието ни от Сирия с „британския сюжет“. Сирия ще остане във фокуса на руската дипломация“, добавят от руското посолство.\r\nРИА Новости припомня, че при обсъжданията на заседанието на Съвета за сигурност на ООН на резолюция 2401 за установяването на примирие и хуманитарна пауза в Сирия, постоянният представител на САЩ Ники Хейли е заплашила, че САЩ ще нанесат удари по Дамаск. От Москва са отговорили, че Русия ще предприеме необходимите ответни мерки в случай на подобен ход.\r\nПревод и редакция:", "date": "2018.03.15", "title": "РИА Новости: Русия призова САЩ да се откажат от „безотговорните си планове“ в Сирия и настоя, че Вашингтон няма да отвлече вниманието на Москва с \"британския сюжет\""}
{"url": "http://www.focus-news.net/news/2018/03/15/2499751/pg-na-gerb-alarmira-za-filchogeyt-v-obshtina-provadiya.html", "text": "Запознаваме ви с констатираните фрапиращи нарушения в Община Провадия. Говорим за един „Филчогейт“, за неправомерни действия на кмета на общината от БСП Филчо Филчев. Това каза на брифинг в Народното събрание депутатът от ПГ на ГЕРБ Александър Иванов, предаде репортер на Агенция „Фокус“. „В доклада на Държавната агенция за финансова инспекция са открити множество нарушения. Най-стряскащото от тях е използването на държавен ресурс в размер на почти половин милион лева без проведената задължителна обществена поръчка. Възлагането на обществения транспорт на една частна фирма без да са спазени законовите изисквания“, заяви той. „Разкриваме модела на управление на БСП в малките общини, но с факти и документи. Съвсем спокойно мога да нарека констатациите от доклада - „Филчогейт“, изтъкна Александър Иванов. „Освен възлагането на транспорта без спазването на законовите изисквания, Агенцията за финансов контрол е констатирала и множество нарушения и неправомерно разплащане на държавни средства за неизвършени услуги“, каза още депутатът.\r\nБиляна ИВАНОВА", "date": "2018.03.15", "title": "ПГ на ГЕРБ алармира за „Филчогейт“ в Община Провадия"}
{"url": "http://www.focus-news.net/news/2018/03/15/2499757/smolyan-63-godishna-zhena-e-postradala-pri-katastrofa-na-patya-krichim-devin.html", "text": "63-годишна жена е ранена при катастрофа на пътя Кричим – Девин, съобщиха от пресцентъра на ОДМВР – Смолян. На 14 март 2018 г. в 12.35 часа на път III-866 на км 79+400 Кричим - Девин е възникнало пътно транспортно произшествие с лек автомобил „Форд Фиеста“ с пловдивска регистрация, собственост на 38-годишна жена от гр. Пловдив, управляван от Д. Н. Г. на 66 години от с. Михалково, общ. Девин. На ляв завой водачът губи контрол над автомобила и се удря в дясно в мантинела. При удара е ранена 63-годишна жена, пътуваща в автомобил, която е получила фрактура на дясна ръка и охлузвания по челото. Пострадалата е транспортирана във ФСМП - Девин за оказване на медицинска помощ. Местопроизшествието е посетено от екип на „Пътна полиция“, взето е отношение по Закона за движение по пътищата.", "date": "2018.03.15", "title": "Смолян: 63-годишна жена е пострадала при катастрофа на пътя Кричим – Девин"}
{"url": "http://www.focus-news.net/news/2018/03/15/2499758/korneliya-ninova-bsp-shte-provezhdame-nashite-zasedaniya-pri-horata-ne-zatvoreni-v-zali.html", "text": "Над два часа лидерът на БСП Корнелия Нинова коментира с лекари, адвокати, млади учени от район Илинден в София въпроси за висшето образование, съдебна власт, здравеопазването, Истанбулска конвенция, социални въпроси. Това съобщиха от пресцентъра на БСП. “Тръгвам из страната за още такива срещи. Ще променя стила - няма да държа речи, ще давам отговори. Вие питате - аз отговарям”, заяви тя на срещата в столичния район \"Илинден\". По думите й преди избори политиците отиват при хората, обещават всичко, но после не ходят при тях, за да дават отговори. \"Затварят се в залите, спорят по въпроси, които нямат нищо общо с вашите проблеми. Задавайте ми и неудобните въпроси, и провокативните въпроси. Без притеснения ми кажете всичко, което ви тревожи и аз ще ви предложа решения на проблемите. А вие ще прецените. И ръководството, в лицето на Изпълнителното бюро, ще заседава от страната\", каза тя пред събралите се. \r\n\"В понеделник всички заминаваме за Кърджали. Пред правенето на политика в кабинетите, предпочитаме правенето на политика заедно с вас. Днес ГЕРБ твърдят, че са единствените, които могат да управляват страната. Ние твърдим, че сме алтернатива. А всъщност, нашите самооценки нямат никакво значение. Единствената значима оценка е вашата, на народа\", каза също лидерът на БСП.", "date": "2018.03.15", "title": "Корнелия Нинова, БСП: Ще провеждаме нашите заседания при хората, не затворени в зали"}
{"url": "http://www.focus-news.net/news/2018/03/15/2499738/prezidentat-rumen-radev-pozdravi-angela-merkel-s-preizbiraneto-y-za-kantsler-na-federalna-republika-germaniya.html", "text": "Държавният глава Румен Радев поздрави Ангела Меркел с преизбирането й за четвърти път за федерален канцлер на Федерална република Германия. Това съобщиха от прессекретариата на държавния глава. „Като страна, председател на Съвета на Европейския съюз България разчита и се надява на Вашата активна и действена подкрепа за успешното реализиране на целите и приоритетите, които сме си поставили“, се казва в писмото на българския президент. „Бих желал да изразя желанието на българския народ за задълбочаване и укрепване на стратегическите отношения между нашите държави, основани на дълбоките исторически връзки и тясното ни партньорство в рамките на ЕС и на НАТО“, се подчертава още в писмото на българския държавен глава до федералния канцлер на Федерална република Германия Ангела Меркел.", "date": "2018.03.15", "title": "Президентът Румен Радев поздрави Ангела Меркел с преизбирането й за канцлер на Федерална република Германия"}
{"url": "http://www.focus-news.net/news/2018/03/15/2499760/mariya-zaharova-zayavlenieto-na-darzhavniya-departament-za-krim-napomnya-na-lektsiya-za-sanishtata-i-sanovideniyata.html", "text": "Заявленията на Държавния департамент на САЩ, че „Крим значи Украйна“ във връзка с пътуването на полуострова на руския президент Владимир Путин напомня на лекция за „сънищата и съновиденията“. Това заяви в четвъртък по време на брифинг директорът на департамента за информация и печат на руското Министерство на външните работи Мария Захарова, цитирана от ТАСС.\r\n„Що се касае до заявлението на Държавния департамент „Крим значи Украйна“ – това прилича на лекция за „сънищата и съновиденията“, отбеляза Захарова.\r\nПревод и редакция:", "date": "2018.03.15", "title": "Мария Захарова: Заявлението на Държавния департамент за Крим напомня на лекция за „сънищата и съновиденията“"}
{"url": "http://www.focus-news.net/news/2018/03/15/2499762/haskovo-v-grada-shte-se-provede-kandidatstudentska-borsa-na-19-i-20-mart.html", "text": "В града ще гостува Националната кандидатстудентска борса на висшите училища в България, която ще предостави актуална информация, справочници и възможност за подаване на заявления за предварителни кандидатстудентски изпити. Това съобщиха от пресцентъра на Община Хасково. На борсата ще присъстват 23 български висши училища и 1 организация, свързана с образованието. Те ще дадат уникалната възможност на кандидат-студентите да направят своя информиран избор на висше училище. Борсата ще се проведе във фоайето на Образцово народно читалище \"Заря\" – Хасково на 19 и 20 март 2018 г. от 10.30 часа във фоайето на Образцово народно читалище \"Заря\".", "date": "2018.03.15", "title": "Хасково: В града ще се проведе кандидатстудентска борса на 19 и 20 март"}
{"url": "http://www.focus-news.net/news/2018/03/15/2499764/smolyan-65-godishna-peshehodka-e-blasnata-ot-lek-avtomobil-na-ul-bekliytsa.html", "text": "65-годишна пешеходка е блъсната от автомобил в Смолян, съобщиха от ОДМВР – Смолян. На 14. март 2018 г. около 10.30 часа в град Смолян, на ул. „Беклийца“ до кръстовището с ул.“Снежанка“ автомобил  „Форд Транзит“ със смолянска регистрация, собственост на частна фирма и управляван от 33-годишен с инициали В. В. Ш. от гр. Смолян,   при движение на заден ход блъска пресичащата пътното платно 65-годишна пешеходка. Пострадалата е със счупена и изкълчена дясна раменна кост. Транспортирана и е приета за лечение в МБАЛ - Смолян. Местопроизшествието не е запазено, но е посетено от дежурна оперативна група при ОДМВР и РУ - Смолян. Извършен е оглед и е образувано досъдебно производство.", "date": "2018.03.15", "title": "Смолян: 65-годишна пешеходка е блъсната от лек автомобил на ул. „Беклийца“"}
{"url": "http://www.focus-news.net/news/2018/03/15/2499766/plovdiv-lektsiya-na-tema-balgarskite-izsledvaniya-na-novi-v-galaktikata-andromeda-shte-se-provede-v-planetariuma-na-prirodonauchniya-muzey.html", "text": "Мултимедийна лекция на тема „Българските изследвания на Нови в галактиката Андромеда“ ще се проведе в Планетариума на Природонаучния музей в Пловдив. Това съобщиха за Радио „Фокус“ – Пловдив от културната институция. Лекцията ще се състои от 18.00 часа и ще бъде изнесена от доц. д-р Евгени Овчаров – ръководител на катедра “Астрономия” на Физическия факултет при СУ „Св. Климент Охридки“. „Астрономите наблюдават около 30 новопоявяващи се звезди всяка година в Андромеда. Те светят за дни или седмици и после изчезват. Днес добре знаем, че това са явления, които се пораждат в системи от две близки и силно взаимодействащи си звезди. Двете звезди са малки и слаби, и практически невидими за земния наблюдател до момента, в който повърхността на едната звезда не избухне и стане милион пъти по-ярка. Тогава наблюдаваме „Нова звезда“, обясниха от музея и подчертаха, че българският екип, изследващ Нови в галактиката Андромеда, е един от водещите в света в тази област.\r\nТони МИХАЙЛОВ", "date": "2018.03.15", "title": "Пловдив: Лекция на тема „Българските изследвания на Нови в галактиката Андромеда“ ще се проведе в Планетариума на Природонаучния музей"}
{"url": "http://www.focus-news.net/news/2018/03/15/2499768/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Председателят на македонския парламент Талат Джафери подписа Закона за употреба на езиците в сряда и го изпрати за обнародване на президента на страната Георге Иванов, който, както пише приближеното към бившето ръководство на ВМРО-ДПМНЕ скопско електронно издание „Курир“, може да му наложи „джобно вето“ и да осуети обнародването му.\r\nЗаконът за езиците беше приет от македонския парламент с 64 гласа „за“, без да се разглеждат 34-те хиляди поправки, предложени от опозиционната ВМРО-ДПМНЕ, което предизвика протести из цялата страна.\r\nИзданието припомня, че лидерът на опозиционната партия Християн Мицковски даде извънредна пресконференция по случая, в хода на която съобщи, че ВМРО-ДПМНЕ не признава закона и ще съди Талат Джафери за нарушаване на Законите и Конституцията на Македония.\r\n„Курир“ пише, че Иванов има право на ново вето, след като веднъж вече върна закона за преразглеждане, като то се предвижда в частта на Конституцията, посветена на парламента на Македония (член 75), а не, както би се очаквало, да е в частта, посветена на президента на Македония, което несъмнено потвърждава констатацията, че ветото има законодателна функция и е част от законодателната процедура. С други думи, обяснява изданието, промулгацията (обнародването, т.е. подписването на указа за влизане в сила на закона) представлява преимуществено действие при приемането на закони, предхождащи „публикуването“, т.е. окончателното приемане/публикуване в Държавен вестник.\r\nИли, пише „Курир“, иначе казано, ако няма указ – няма и закон! Защото законът се смята за окончателно приет единствено, когато президентът на републиката, собственоръчно, подпише указът за неговото приемане. Тогава и само тогава конкретният закон, който преди това е бил гласуван, може да бъде обявен, а в последствие и да влезе в сила. Значи, без указа – който всъщност има конституивно действие върху приемането на закона – законът все още не съществува: той не съществува и следователно не може да има правно действие. В историята на Македония няма нито един случай, в който законът да бъде приет и да започне да се прилага без подпис от държавния глава!\r\n***Министърът на външните работи на Турция отложи посещението си във Вашингтон планирано за 19 март. На уговорената среща с вече бившия държавен секретар на САЩ Рекс Тилърсън трябваше да се обсъдят общите действия между двете страни в северния сирийския район Манбидж и изтласкването от там на сирийските кюрдски формирования. Това съобщи говорителят на турското външно ведомство сутринта в четвъртък, пише турското издание Daily Sabah.\r\nНа срещата трябваше да се обсъди поетапен план за изтеглянето на сирийските кюрдски „Отряди за народна самоотбрана“ (ОНС) от района на град Манбидж, който в момента е под техен контрол и за отнемането на техните оръжия, предоставени от САЩ, но неочакваната замяна на Тилърсън внезапно е променила плановете на двете страни.\r\nИзданието припомня, че градът е предмет на ожесточени спорове между Турция и САЩ, като Анкара смята ОНС за издънка на Работническата партия на Кюрдистан (ПКК), която е в списъка на терористическите организации на голяма част от страните по света, включително Съединените американски щати.\r\nТурските лидери постоянно повтарят, че операция „Маслинова клонка“ на турската армия, която се провежда в северозападния сирийски район Африн, ще продължи към Манбидж и подложиха Вашингтон на остри критики за това, че не спазват обещанията си, особено по отношение на това, че САЩ са обещали, че управлението на местно ниво ще се извършва от местните жители след освобождението на градовете, но вместо това на всички места управлява ОНС.\r\n***Двадесетте военни бази, които САЩ са построили в Сирия може да предизвикат избухването на Трета световна война, предупреди президентът на Турция Реджеп Таийп Ердоган, цитиран от електронното издание на гръцкия вестник Protothema.\r\nЕрдоган направи това заявление по време на реч на мероприятие, свързано със здравеопазването в столицата Анкара, пише вестникът.\r\nСпоред данните на Protothema, той е изразил учудване защо САЩ строят бази в Сирия и е призовал турските граждани да са готови за всичко. Както е посочил Ердоган, самият той е повдигнал този въпрос пред Рекс Тилърсън, но не е получил отговор.\r\nСпоред цитата на изданието, турският президент е заявил, че „САЩ строят 20 бази в Сирия“, което може да предизвика избухването на Трета световна война. Той е добавил, че в региона са разположени военни контингенти от Турция, Русия и Иран и че тези бази могат да станат причина за избухването на широкомащабен конфликт.\r\n„Да се приготвим за Третата световна война. Трябва да бъдем готови за всички възможни развития“, е заявил Ердоган, цитиран от Protothema.\r\n*** Миро Церар обяви, че ще подаде оставка от поста министър-председател на Словения, предава държавната информационна агенция STA, като отбелязва, че само след месец изтича мандатът на правителството в Любляна.\r\nОставката на Церар е вследствие на решението на Върховния съд да анулира резултатите от референдума от септември 2017 г. за железопътния проект „Копер-Дивача\", стъпка, която Церър описа като „последната капка\".", "date": "2018.03.15", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/03/15/2499769/broyat-na-registriranite-bezrabotni-e-namalyal-s-28-prez-fevruari-spryamo-yanuari-2018-g.html", "text": "Продължава да намалява броят на регистрираните безработни в бюрата по труда и през февруари – общо 230 611 лица за месеца, което представлява намаление от 2.8% спрямо предходния януари. Това съобщиха от пресцентъра на Агенцията по заетостта. Сравнението с година по-рано пък показва, че безработните намаляват с 14.5%. Равнището на регистрираната февруарска безработица също се понижава – то е 7.0% , като намалението е с 0.2 процентни пункта спрямо януари 2018 г., а на годишна база се наблюдава значително свиване – с 1.2 процентни пункта.\r\nНоворегистрираните безработни през февруари са 20 260 лица. От тях 839 са били неактивни, т.е. не са били нито заети, нито учащи и не са търсили работа. От началото на годината медиаторите и техните партньори са активирали 12 597 лица.\r\nДейността на бюрата по труда е насочена и към заети, учащи и пенсионери, като през месеца 400 лица са извършили регистрация като търсещи работа лица.\r\nФевруарските данни сочат, че на работа са постъпили 18 145 лица. Значителен е делът на устроените в реалната икономика – над 86.0% от общо постъпилите на работа. В резултат на изпълнение на активните мерки за насърчаване на заетостта сред безработните, през месеца в субсидирана заетост са включени общо 2 437 лица, в т.ч. 1 336 по схеми на ОП РЧР, 1 038 лица по програми и 63 по мерки.\r\nАгенцията по заетостта продължава да реализира обучения за придобиване на професионална квалификация и ключови компетентности, както и групови мероприятия за професионално ориентиране и за активно поведение на пазара на труда. В проведените срещи за професионално ориентиране и активиране са участвали 11 686 безработни лица. Завършилите обучение безработни са 183. \r\nНа първичния пазар са заявени 16 071 работни места. Над 2/3 от местата са заявени от частния сектор (80.6%). Най-голям е делът на заявените свободни работни места на първичния пазар от сферата на следните икономически дейности: 27.4% от преработващата промишленост, 19.1% от хотелиерството и ресторантьорството, 13.7% от търговията, 5.9% от транспорта, складирането и пощите, 5.5% от държавното управление и други.\r\nПо групи професии (съобразно структурата на НКПД – 2011), през февруари най-търсени са: персонал, зает в сферата на персоналните услуги (бармани, сервитьори, готвачи, камериери и др.); оператори на стационарни машини и съоръжения; работници в добивната и преработващата промишленост, строителството и транспорта; квалифицирани работници по производството на храни, облекло, дървени изделия и сродни; продавачи; водачи на МПС и подвижни съоръжения; работници по събиране на отпадъци и сродни на тях; металурзи, машиностроители и сродни на тях и занаятчии; персонал, полагащ грижи за хората; помощен административен персонал по обслужване на клиенти и други.", "date": "2018.03.15", "title": "Броят на регистрираните безработни е намалял с 2.8% през февруари спрямо януари 2018 г."}
{"url": "http://www.focus-news.net/news/2018/03/15/2499767/veliko-tarnovo-otlozhiha-chetvartata-horoteka-na-otkrito-za-25-mart.html", "text": "Отложиха четвъртата хоротека на открито във Велико Търново за 25 март – Благовещение. Това съобщиха за Радио „Фокус“ – Велико Търново организаторите от групата за здравословен начин на живот и масови тренировки на открито „ТърновоRUNs“. Събитието трябваше да се състои на 18 март, но поради очакваното влошаване на времето бе отложено за следващата седмица. Любители на фолклорните танци могат да се включат в хоротеката на 25 март от 12.00 до 14.00 часа, в парк „Дружба“. За всички присъстващи организаторите са предвидили чаша чай и домашни курабийки. Инициативата се организира съвместно с два танцови клуба в града.„Фокус“ припомня, че последната хоротека на открито се проведе на 18 февруари на паметник „Асеневци“. Тя събра над 300 любители на фолклорното танцово изкуство. Те танцуваха повече от четири часа, като сред изиграните хора бяха Право, Дунавско, Чичово, Дайчово, Ганкино, Граовско, Елено моме и други. Събитието се заснемаше от високо в небето с дрон, като кадрите бяха използвани за изработването на рекламен клип за Велико Търново.\r\nНадежда КРЪСТЕВА", "date": "2018.03.15", "title": "Велико Търново: Отложиха четвъртата хоротека на открито за 25 март"}
{"url": "http://www.focus-news.net/news/2018/03/15/2499749/afp-emanyuel-makron-podkrepi-tvardeniyata-na-tereza-mey-che-rusiya-sedi-zad-otravyaneto-na-sergey-skripal.html", "text": "Президентът на Франция Еманюел Макрон в четвъртък подкрепи твърденията на британското правителство, че Русия е отговорна за отравянето на бившия полковник от ГРУ Сергей Скрипал и неговата дъщеря, като заяви, че няма „друго достоверно обяснение“ на случая, предава AFP.\r\n„От началото на седмицата, Великобритания информира подробно Франция за събраните доказателства от британските следователи и за елементите, които демонстрират отговорността на Русия за атаката. Франция споделя заключението на Великобритания, че няма друго достоверно обяснение и повтаря, че е солидарна със своя съюзник“, пише в съобщение от френското президентство, публикувано в четвъртък сутринта след проведен телефонен разговор между Макрон и британския премиер Тереза Мей.\r\nПревод и редакция:", "date": "2018.03.15", "title": "AFP: Еманюел Макрон подкрепи твърденията на Тереза Мей, че Русия седи зад отравянето на Сергей Скрипал"}
{"url": "http://www.focus-news.net/news/2018/03/15/2499770/ministar-nikolina-angelkova-shte-vrachi-parvite-udostovereniya-za-planinski-vodachi-i-udostovereniya-za-novi-ekskurzovodi.html", "text": "Министърът на туризма Николина Ангелкова ще връчи първите удостоверения за планински водачи и удостоверения за нови екскурзоводи. Това съобщиха от пресцентъра на Министерство на туризма. Събитието ще се състои от 14.00 часа днес в залата на Министерство на туризма.", "date": "2018.03.15", "title": "Министър Николина Ангелкова ще връчи първите удостоверения за планински водачи и удостоверения за нови екскурзоводи"}
{"url": "http://www.focus-news.net/news/2018/03/15/2499746/sitel-makedoniya-pomoshtnik-darzhavniya-sekretar-na-sasht-ues-michal-e-v-atina.html", "text": "Помощник-държавният секретар на САЩ за Европа и Евразия в четвъртък ще бъде в Атина, където ще проведе срещи с представители на гръцкото правителство, предава скопският телевизионен канал „Сител“.\r\nСпоред съобщението на Държавния департамент на САЩ, Мичъл ще разговаря с гръцките власти за задълбочаването на отношенията между САЩ и Гърция и засилване на двустранното сътрудничество, особено в областите на отбраната, енергетиката, търговията и инвестициите. „Сител“ е на мнение, че дори и да няма официално потвърждение, ще стане въпрос и за спора за името между Атина и Скопие.\r\nСпоред информация на кореспондента на МИА в Атина, официално не са обявени срещите на Мичъл в гръцката столица и вероятно разговорите ще бъдат закрити за медиите. Американският помощник-държавен секретар, според това, което има засега като официална информация, ще има срещи с функционери от гръцкото правителство, но не и с премиера Алексис Ципрас или министъра на външните работи Никос Коцияс.\r\nМичъл ще бъде в Атина няколко часа, след което, в 15:30 часа, има уговорена среща в Кипър с лидера на кипърските турци Мустафа Акънджи.\r\nПосещението на Мичъл в Атина е част от неговата регионална обиколка, първата му, откакто пое функцията, в рамките на която вече посети Скопие, Прищина и Белград.\r\nПревод и редакция:", "date": "2018.03.15", "title": "„Сител“ (Македония): Помощник-държавния секретар на САЩ Уес Мичъл е в Атина"}
{"url": "http://www.focus-news.net/news/2018/03/15/2499774/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "68-а бригада Специални сили в Пловдив отбеляза 75 години от сформирането на парашутната дружинка, чийто наследник е бригадата. Празника уважи лично президентът Румен Радев, който пристигна в Пловдив, за да наблюдава демонстрации на способностите на бригадата. Специалните сили да трябва да бъдат нашето стратегическо оръжие, каза президентът. В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще чуем какво още каза той за възможностите и условията, при които се обучават специалните сили у нас. На 13 и 14 март своят празник отбеляза и Четвърти артилерийски полк в Асеновград. Освен 90-ата годишнина от основаването ІV-и артилерийски полк на тържествена церемония в центъра на Асеновград бе отбелязан и Денят на ракетните войски и артилерията и 105-ата годишнина от превземането на Одрин. Ще чуем част атмосфера и от това честване.\r\nВ Карлово бе направена първа копка за изграждането на паметник на българския ракетчик. Инициативата е на Общинската организация на Съюза на офицерите и сержантите от запаса и резерва в Карлово. Монументът, който ще е висок над 4 метра ще напомня за двете поделения край Марино поле  – 56-та ракетна бригада и 129-та Подвижна ракетно-техническа база, както и за и хилядите военнослужещи и войници, които са работили и служили там. Той ще се изгражда изцяло с дарения. Предаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.03.15", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/03/15/2499771/stara-zagora-vremenno-dvizhenieto-se-izvarshva-v-aktivnata-i-avariyna-lenti-po-avtomagistrala-trakiya-pri-km-183-v-posoka-sofiya-poradi-remont-na-mantinela.html", "text": "Временно движението се извършва в активната и аварийна ленти по автомагистрала \"Тракия\", при км 183 в посока София, поради ремонт на мантинела в средната разделителна ивица. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на сигналистите.", "date": "2018.03.15", "title": "Стара Загора: Временно движението се извършва в активната и аварийна ленти по автомагистрала \"Тракия\", при км 183 в посока София, поради ремонт на мантинела"}
{"url": "http://www.focus-news.net/news/2018/03/15/2499775/plovdiv-v-grada-zapochva-13-oto-izdanie-na-sofiya-film-fest.html", "text": "От днес стартира 13-ото издания на София Филм Фест в Пловдив. Това съобщиха за Радио „Фокус“ – Пловдив организаторите на събитието. Началото в 18.30 часа поставя филмът на Кристина Грозева, Петър Вълчанов и Любомир Младенов 8’19“, състоящ се от 6 новели по разкази на Георги Господинов, реализирани от 6 различни екипа. Фестивалът ще започне от 18.30 часа с филмът на Кристина Грозева, Петър Вълчанов и Любомир Младенов 8’19“, който представлява шест новели по разкази на Георги Господинов. По проекта са работили шест различни екипа. Жителите и гостите на града ще имат възможността да се срещнат с продуцентите Антоанета Бачурова и Влади Люцканов. В програмата на София филм фест в Пловдив има още два български филма-„Радиограмофон“ и „Малко късмет за по-късно“.\r\nСофия Филм Фест ще продължи десет дни - до 25 март. Фестивалът е част от културната програма и се провежда с подкрепата на Община Пловдив. Билетите са в продажба на цена от 6  и 7 лева за учащи и пенсионери. Прожекциите от програмата ще могат да се гледат в Дом на киното.", "date": "2018.03.15", "title": "Пловдив: В града започва 13-ото издание на София Филм Фест"}
{"url": "http://www.focus-news.net/news/2018/03/15/2499776/dimitar-margaritov-kzp-zabranihme-nad-200-neloyalni-targovski-praktiki-prez-2017-godina.html", "text": "Над 200 нелоялни търговски практики е забранила Комисията за защита на потребителите (КЗП) през миналата година. Това съобщи в дневния блок „Добър ден“ на Радио „Фокус” председателят на контролния орган Димитър Маргаритов. Той добави, че в последните периоди са преустановени доста повече такива практики. „Това не означава, че преди нарушенията са били по-малко, а че сега и благодарение на активността на потребителите, нашата намеса води до там, че пазарът постепенно да се изчиства от някои, включително наслоени през годините неща”, коментира Маргаритов. Председателят на КЗП посочи, че най-често нелоялните практики са свързани с невярна и подвеждаща информация за цените на продуктите, с качеството на туристическия продукт, с неизпълнение на договорените условия при онлайн покупки и т.н. „Важен е този въпрос, защото нелоялните практики, за разлика от административните нарушения, могат да засегнат неограничен кръг потребители, тъй като става въпрос за поведение на търговеца, който се опитва да изкриви информацията към потребителя с цел той да вземе решение да си купи нещо, което или не му е потребно, или е можел да намери по-изгодно”, обясни той. Маргаритов цитира данни от международни проучвания, които сочат, че потребителите, включително и в България, все по-рядко се натъкват на нелоялни практики. 25 - 27% от интервюираните съобщават, че са попадали на такива, като същевременно нараства броят на хората, които са склонни да реагират в подобни случаи. Около 40% са били преди две-три години, а сега вече повече от половината европейски граждани биха предприели действия да защитят правата си.  По думите му нараства активността на потребителите. В последните години броят на жалбите и сигналите в КЗП надхвърля 20 000, като все повече от тях постъпват по електронен път. През миналата година с около 15% се е повишил интересът към националния телефон на потребителя 0700 111 22. „Хората ни търсят все по-често и тогава, когато все още може да не е приключило нарушението и нашето съдействие би могло да бъде, както установяване на самото нарушение, така и по отношение на това потребителят да получи компенсация за увредените му права. Ние като контролен орган трябва да продължим да активизираме тази комуникация между потребители и институции, защото тогава можем да кажем, че контролът е достатъчно ефективен и че потребителите са по-защитени”, каза още той. Маргаритов изрази мнение, че най-ясният механизъм за измерване ефективността на контрола е социологията и посочи, че последните проучвания показват нарастващо доверие у потребителите към Комисията и другите институции във връзка със съдействието, което могат да им окажат. „Но процесът е сложен, това е взаимодействие, което предполага отношение между всички играчи на терена. Затова контролните органи в комуникация с потребителите и търговците трябва да търсят онези механизми, които да позволят „насаждане” на разбирането, че коректността и спазването на правилата са най-важните въпроси, които би трябвало да регулират нормалния пазар. Когато тези принципи не се спазват, влиза санкционният и репресивен апарат посредством проверките и санкциите”, добави председателят на КЗП. „И активизирането на потребителите, и добрата комуникация между всички участници в пазарните взаимоотношения дърпат нещата напред и ние ще трябва не само да се съобразим, но и да работим активно, за да може тези положителни тенденции да продължат в следващите години”, каза още Маргаритов.", "date": "2018.03.15", "title": "Димитър Маргаритов, КЗП: Забранихме над 200 нелоялни търговски практики през 2017 година"}
{"url": "http://www.focus-news.net/news/2018/03/15/2499773/nikolay-nikolov-bsp-sofiya-parite-za-sportna-infrastruktura-sa-krayno-nedostatachni.html", "text": "Парите за спортна инфраструктура са крайно недостатъчни. Това каза за Агенция „Фокус“ общинският съветник от БСП-София Николай Николов във връзка с приетия Годишен план на Програмата за ремонт на спортна инфраструктура за 2018 г., който бе подкрепен от общинските съветници с 35 гласа „за“ и 5 „въздържали се“. „Подкрепихме годишния план, защото нямаше как да сме против развитието на спортната инфраструктура, но направих няколко забележки. Първо, в София има 180 училища, които не са частни, с тях стават над 200. Ние отделяме средства само за 9 училища. Притеснява ме, че те искат много повече пари от тези, които им отпускаме. С пример мога да кажа, че в район „Искър“ едното училище иска 73 500 лв. за цялостен ремонт, а ние отпускаме само 40 000 лв. Има и още едно училище, където иска 42 000 лв., а ние му отпускаме 30 000 лв.“, заяви Николов и добави, че второто нещо, което го е притеснило е, че тези ремонти са освежителни. „Абсолютно всичко е боя, циклене на паркет, подмяна на врати и пр., а не за осъвременяване на инфраструктурата, която е вътре – пособия, уреди, кошове и т.н. Например, 21-во училище „Христо Ботев“, което има 1500 ученици, последният му ремонт е от 1960 г. – преди 58 години. Има толкова застарели структури, което направо е срамно, че чак сега започва да се ремонтира. Училищата толкова са закъсали за финанси, че дори тези морално остарели физкултурни салони ги отдават под наем, за да могат да допълват собствения си бюджет“, допълни той. По думите му София е можело да покаже, че е европейска столица на спорта, а реално третият месец откакто е такава изтича, без да са направили каквото и да било запомнящо се. „Имаме един празник на снега и тези пари, които отделяме са обидно недостатъчни за инфраструктурата. Отговориха ми, че изказването ми е несъстоятелно, въпреки че говоря с факти, които са публично известни. Вече трета поредна година от БСП предлагаме да има две изцяло многофункционални сгради, които не са в дворове на училища – в „Младост“ и „Люлин“. Управляващото мнозинство категорично се прави, че не го вижда и чува. За ремонт са отделени 550 000 лв., но те са разделени между ремонта на училища и изграждането на стрийт фитнес площадки и ремонт на площадки със свободен достъп. За тези 9 училища отиват само 175 000 лв. Поне тройно повече трябва да бъдат парите“, обясни Николов. \r\nПо време на дебатите преди гласуването Николов заяви в зала, че е БСП ще подкрепи този доклад, въпреки че парите са крайно недостатъчни. \r\nПредседателят на постоянната комисия за децата, младежта и спорта Татяна Георгиева посочи, че постоянно се следи какви нужди имат училищата. „Стартира и процедурата за изграждането на шестте спортни зали. Нека да не спекулираме. Парите, които са отпуснати за спорт тази години, са достатъчно много“, каза още тя. \r\nЛюба АЛЕКСИЕВА", "date": "2018.03.15", "title": "Николай Николов, БСП-София: Парите за спортна инфраструктура са крайно недостатъчни"}
{"url": "http://www.focus-news.net/news/2018/03/15/2499761/pg-na-gerb-shte-vnese-signal-do-glavniya-prokuror-za-narusheniya-s-obshtestveni-sredstva-v-obshtina-provadiya.html", "text": "Подготвили сме сигнал до главния прокурор, който ще внесем днес. Това каза на брифинг в Народното събрание експертът от ГЕРБ Антон Тодоров, предаде репортер на Агенция „Фокус“. „Когато човек се запознае с доклада на Държавната агенция за финансова инспекция от 2016 година по отношение на меко казано безобразното управление на кмета от БСП Филчо Филев единственото, което го обхваща е ярост. Тя бива заменена от липса на справедливост, която в 34-те общини на БСП е видима“, изтъкна той. „Това е моделът, който БСП налага. Някои биха го нарекли феодализация на българските общини. Няма да възроптаем срещу тази формулировка“, посочи Антон Тодоров. „Във втория доклад на агенцията има изключително скандални заключения. 7 индикатори за измами са засечени от финансовите ревизори в общината. Използва се схема за източване на пари с документи с невярно съдържание. Това не го измисляме ние, не го генерират създатели на опорни точки в партийна централа- казано е от финансовите ревизори“, заяви експертът. „Забележете нахалството на модела „Филчогейт“ - наложени са административни наказания. И десетте, които кметът обжалва, са признати за валидни. Вторият доклад регистрира нарастваща степен на феодално поведение. Този човек от БСП буквално демонстративно зашлевява шамар на жителите на Провадия“, поясни Антон Тодоров. „Ние не търсим данните, те ни откриват. Хората идват при нас и няма как да не реагираме“, коментира той. „В опис сметките има фалшиви имена, има хора и данни, които не фигурират в регистрите на ГРАО-това е чутовен скандал“, изтъкна Антон Тодоров. „Това не е последната такава пресконференция. 34 кмета-34 \"гейта\" от кметовете на БСП“, каза още той. \r\nБиляна ИВАНОВА", "date": "2018.03.15", "title": "ПГ на ГЕРБ ще внесе сигнал до главния прокурор за нарушения с обществени средства в Община Провадия"}
{"url": "http://www.focus-news.net/news/2018/03/15/2499779/burgas-v-grada-se-provezhda-shahmaten-turnir-za-horata-s-uvrezhdaniya.html", "text": "12 са участниците в Шахматния турнир за хората с увреждания по 4 от всеки един от отборите. Това съобщи за Радио „Фокус“ - Бургас Марионела Стоянова, управител на Сдружение „Социален център“-Бургас. Отборите са от Районната организация на глухите , Регионалната организация на слепите и от Сдружение „Социален център“ - Бургас, чиито потребители са хора с физически увреждания и затруднения с придвижването. Турнирът се провежда в Младежкия културен център. Той е традиционен и се посвещава на националния празник на България 3-ти март, но тази година бе отложен поради лошото време в началото на месеца. Съдия на надпреварата е шахматният състезател Вячеслав Тиличеев. Миналата година победител е Регионалната организация на слепите в Бургас. Турнирът ще приключи в 13.00 часа, а награждаването ще е в 13.15 часа. Наградите са отборни купи, грамоти за всички участници, чанти, тефтери, рамки за снимки, тениски и торта. Събитието е открито от зам. областния управител Севдалина Турманова и от Адриана Христова, началник отдел „Социални дейности, здравеопазване“ в Община Бургас.\r\nМария РУСЕВА", "date": "2018.03.15", "title": "Бургас: В града се провежда шахматен турнир за хората с увреждания"}
{"url": "http://www.focus-news.net/news/2018/03/15/2499777/blagoevgrad-v-simitli-shte-se-provede-bezplatna-ortopedichna-diagnostika-na-horata-s-uvrezhdaniya.html", "text": "В Симитли ще се проведе безплатна ортопедична диагностика на хората с увреждания. Това съобщи за Радио „Фокус“ – Пирин адв. Теньо Тенев, зам.-председател на УС на сдружение „Национален алианс за интеграция и политики за здраве и активен живот след ампутации и протезиране”, което осигурява специалисти от Националния център за протезиране и рехабилитация – Горна баня. Прегледите и консултациите ще помогнат на възрастните хора да преодолеят ортопедични проблеми, ако има такива. Кампанията се провежда по инициатива на кмета на Община Симитли Апостол Апостолов. „Инициативата, която провеждаме в Симитли и региона мога да кажа, че вече става постоянен ангажимент за нас. Още през 2015 година започнахме с провеждането на подобни кампании из целият Благоевградски окръг“, каза още адв. Тенев. Той добави, че през целия ден, пациентите, които имат нужда от преглед ще могат да се срещнат със специалисти, които ще ги консултират. За  целта Община Симитли е предоставила специално помещение. „Наш екип с ортоспециалисти, ортопедични техници и рехабилитатори извършват преглед на тези, които са решили да ни посетят. След това дава и съответните указания на пациента за последващо лечение, ако има нужда“, добави адв. Тенев.\r\nЛивия НИНОВА", "date": "2018.03.15", "title": "Благоевград: В Симитли ще се проведе безплатна ортопедична диагностика на хората с увреждания"}
{"url": "http://www.focus-news.net/news/2018/03/15/2499759/silistra-pozharnikari-i-politsai-ot-dulovo-spasiha-mazh-izpadnal-v-beda.html", "text": "Благодарение на предприети бързи действия, служители на РУ - Дулово и на местната пожарна спасиха живота на 48-годишен мъж. Това съобщиха от пресцентъра на МВР. Снощи към 22.00 часа бил подаден сигнал за пожар, възникнал в автомобил, който се е движел по ул. „Васил Левски” в града. Веднага на място се отзовали полицейски и пожарни екипи. Те установили, че минути преди да потегли с колата си, на мъжа му прилошало. Той неволно натиснал докрай педала за газта, форсирайки двигателя на пълни обороти. В следствие на това  двигателният отсек се е нагрял и започнал да пуши. Благодарение на бързата намеса на пожарникарите, той не се е възпламенил. По време на гасителните действия, полицейските служители за кратко са обезопасили района. На мъжа, който не е пострадал при инцидента, е оказана медицинска помощ.", "date": "2018.03.15", "title": "Силистра: Пожарникари и полицаи от Дулово спасиха мъж, изпаднал в беда"}
{"url": "http://www.focus-news.net/news/2018/03/15/2499754/ministar-ekaterina-zaharieva-izkaza-solidarnost-s-pozitsiyata-na-obedinenoto-kralstvo-za-sluchaya-skripal.html", "text": "Българският външен министър Екатерина Захариева изказа солидарност с позицията на Обединеното кралство за случая \"Скрипал\". Това става ясно от публикация в социалната мрежа \"Туитър\". \"България стои до своя съюзник Обединеното кралство. Използването на отровни химикали е незаконно и трябва да бъде осъдено по най-категоричния възможен начин\", пише министър Захариев. Публикацията е адресирана до британския ѝ колега - Борис Джонсън.", "date": "2018.03.15", "title": "Министър Екатерина Захариева изказа солидарност с позицията на Обединеното кралство за случая \"Скрипал\""}
{"url": "http://www.focus-news.net/news/2018/03/15/2499763/tsvetan-tsvetanov-gerb-rumen-radev-govori-poveche-kato-lider-na-politicheski-proekt-a-ne-kato-prezident.html", "text": "Румен Радев е човекът, който всъщност вече говори повече като заявка като политически лидер на политически проект, а не като президент на Република България. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на Агенция „Фокус“. Попитан какъв е този проект, Цветанов отговори: „То, за всички вече ясно“. \r\n„Разделението, което се прави днес в обществото и координираните действия между БСП и президента Радев са с една единствена цел – постигане на политическа дестабилизация, на политическа криза, която да доведе до предсрочни парламентарни избори и съставяне на служебен кабинет. Това означава удовлетворяване на желанието на БСП да участва в управлението, както имаха кратката възможност да го направят по време на служебния кабинет на Румен Радев“, коментира Цветанов.\r\nТой поздрави Илияна Йотова и посочи, че има голяма разлика между нейните изказвания и тези на президента. „Тя има съответният опит и знае как се прави голямата политика. Тя превъзхожда с класи поведението на президента“, заяви Цветанов. \r\nДеница КИТАНОВА", "date": "2018.03.15", "title": "Цветан Цветанов, ГЕРБ: Румен Радев говори повече като лидер на политически проект, а не като президент"}
{"url": "http://www.focus-news.net/news/2018/03/15/2499782/margarita-nedkova-ansambal-gotse-delchev-lyubka-rondova-be-emblemata-i-litseto-na-ansambala.html", "text": "Любка Рондова бе емблемата и лицето на ансамбъл „Гоце Делчев“. Това каза в интервю за Радио „Фокус“ – Пирин Маргарита Недкова, директор на ансамбъла. Тя обясни, че народната певица става част от формацията през 1961 – 1962 година. „Много малко по-късно става и солист на ансамбъл „Гоце Делчев“. Така до последния си дъх Любка Рондова беше емблема и лице на нашият ансамбъл“, каза още Недкова. Тя добави, че талантът на Рондова е открит още през 60-те години, когато успява да дойде в България и да се събере със семейството си. „Всъщност Любка Рондова имаше ангелски глас, който я прави известна“, допълни Недкова. За живота на народната певица, директорът на ансамбъл „Гоце Делчев“ каза, че Рондова е родена в костурското село Шестово, Егейска Македония през 1936 година. „Тя е била от децата – бежанци през 1948 година. Рондова е била част от спасените деца. Тя живее в Полша и тогавашната Чехословакия. Завършила е Пражкият университет“, заяви Рондова.\r\nЛивия НИНОВА", "date": "2018.03.15", "title": "Маргарита Недкова, ансамбъл „Гоце Делчев“: Любка Рондова бе емблемата и лицето на ансамбъла"}
{"url": "http://www.focus-news.net/news/2018/03/15/2499786/plamen-ivanov-napoitelni-sistemi-sliven-vodata-za-napoyavane-v-oblastta-shte-zapazi-tsenata-si-taksata-za-polivka-shte-bade-samo-edna.html", "text": "Водата за напояване в Сливенско ще запази цената си. Това съобщи пред Радио „Фокус“ – Сливен Пламен Иванов, управител на „Напоителни системи“ - Сливен. Според него за определени култури дори се очаква по-евтина услуга в сравнение с миналата година. „Уточнява се цената на кубик вода, предстоят разговори с централното управление“, добави Иванов. През тази година таксата за поливка ще бъде само една. „След снеготопенето язовир „Жребчево“ е достигнал 190 милиона кубика при пълен капацитет от 400 милиона куб. м“, каза още управителят на „Напоителни системи“. Прогнозата за следващите месеци е във водосбора да влязат още около 70 милиона куб. м. Това е количество, което ще подсигури предстоящия поливен сезон.", "date": "2018.03.15", "title": "Пламен Иванов, „Напоителни системи“ – Сливен: Водата за напояване в областта ще запази цената си, таксата за поливка ще бъде само една"}
{"url": "http://www.focus-news.net/news/2018/03/15/2499772/dmitriy-peskov-otvetnite-merki-na-moskva-protiv-london-nyama-da-zakasneyat.html", "text": "Президентът на Русия Владимир Путин лично ще избере вариант за ответни мерки против Великобритания, който ще отговаря най-добре на интересите на Русия, увери прессекретарят на руския президент Дмитрий Песков, цитиран от ТАСС.\r\n„Окончателното решение, разбира се, е на президента на Русия. Няма никакво съмнение, че той ще избере този вариант, който съответства в най-голяма степен на интересите на Русия“, заяви пред журналистите Песков, като увери, че ответните мерки на Москва против Лондон няма да закъснеят. „Естествено, няма да ги накараме да чакат дълго (за ответните мерки), предложенията ще бъдат формулирани в МВнР и другите ведомства“, заяви той.\r\nПревод и редакция:", "date": "2018.03.15", "title": "Дмитрий Песков: Ответните мерки на Москва против Лондон няма да закъснеят"}
{"url": "http://www.focus-news.net/news/2018/03/15/2499784/burgas-v-riosv-byaha-obsadeni-merki-za-po-chist-vazduh-v-grada.html", "text": "В РИОСВ се проведе работна среща, инициирана от Община Бургас по повод организиран протест в почивните дни срещу мръсния въздух в града. Това съобщиха от РИОСВ - Бургас. Участваха представители на екоинспекцията, общината, РЗИ, „Лукойл Нефтохим Бургас“ АД, „Кроношпан България“ ЕООД, общински съветници, зелени организации и граждани. Обсъдени бяха мерки за подобряването на качеството на въздуха в града.\r\nОбщина Бургас пое ангажимент да осигури подходящ терен за изграждането на станция за мониторинг на въздуха в жилищен комплекс „Славейков”. Изграждането ще бъде финансирано от „Кроношпан България” ЕООД.\r\nРИОСВ – Бургас ще изиска информация от всички предприятия, от чието производството се отделят миризми . Инспекцията пое ангажимент да предостави на Общинския съвет-Бургас протоколите от измерване на фини прахови частици на двамата оператори от 2016 и 2017 г. Подкрепена беше идеята за създаване на карта, върху която да се маркират потенциалните замърсители.\r\nПредстои втора среща, на която ще се представят данните от изследването и набележат конкретните мерки.", "date": "2018.03.15", "title": "Бургас: В РИОСВ бяха обсъдени мерки за по-чист въздух в града"}
{"url": "http://www.focus-news.net/news/2018/03/15/2499783/tsvetan-tsvetanov-gerb-bsp-ne-mogat-da-razberat-che-parlamentarnite-izbori-sa-priklyuchili-i-imame-4-godishen-upravlenski-mandat.html", "text": "БСП не могат да разберат, че парламентарните избори са приключили и имаме 4-годишен управленски мандат. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на Агенция „Фокус“.   По повод предложението на БСП за Анкетна комисия за проверка на продажбата на ЧЕЗ, Цветанов попита кога е имало действие на БСП, което не цели създаване на скандал или да се влиза от скандал в скандал.  По думите му на агресията, не трябва да се отговаря с агресия.  „Ние сме с протегната ръка по важните национални теми да говорим заедно, да обсъждаме, там където е възможно да получим тяхната подкрепа. Там където не е възможно  - всяка една политическа сила има своите ценности. От тази гледна точка, ние не искаме да участваме в постоянното обяснение на всички тези спекулативни твърдения, които хвърлят БСП в публичното пространство“, поясни Цветанов.  Той допълни, че по време на съвместното заседание на Комисията по енергетика и за контрол над службите за ЧЕЗ, не е имало представител на службите, който да е твърдял,  че потенциален кандидат е потенциална заплаха за сигурността. По думите му службите са отрекли да е имало и действия, които са направени, свързани с пране на пари, фалшиви документи. \"Оттук нататак виждате, че всичко това е спекулация. Договорът между ЧЕЗ  - Чехия и Гинка Върбакова е търговска сделка, която е подписана в Чехия. Преговорите ги е водила чешката страна. Българското правителство не води тези преговори“, допълни Цветанов. Той обърна внимание, че в момента срещу страната ни има арбитражно дело.  Според него всичко, което се говори в страната ни, може да бъде използвано срещу държавата.\r\nДеница КИТАНОВА", "date": "2018.03.15", "title": "Цветан Цветанов, ГЕРБ: БСП не могат да разберат, че парламентарните избори са приключили и имаме 4-годишен управленски мандат"}
{"url": "http://www.focus-news.net/news/2018/03/15/2499789/kyustendil-novi-planove-za-zashtita-ot-bedstviya-shte-badat-razraboteni-prez-nastoyashtata-godina.html", "text": "Нови планове за защита от бедствия ще бъдат разработени през настоящата година. Това каза пред журналисти Ивайло Чалъков, експерт „Отбранително мобилизационна подготовка” към Община Кюстендил, предаде репортер на Радио „Фокус” – Кюстендил. Според Ивайло Чалъков вече е проведено първото заседание на Общински съвет за намаляване на риска от бедствия. „Това са планове на национално, на областно и на общинско ниво. Ще бъдат засегнати и общински и областни мерки и програми. Кметовете на селата ще имат за задължение да изготвят пълен списък с всички критични участъци на преминаващите през населените места реки”, каза Ивайло Чалъков. По думите му към момента няма проблеми по отношение на състоянието на реките и язовирите в общината. Извършва се постоянен оглед и контрол, но предстои и вземането на превантивни мерки.\r\nВенцеслав ИЛЧЕВ", "date": "2018.03.15", "title": "Кюстендил: Нови планове за защита от бедствия ще бъдат разработени през настоящата година"}
{"url": "http://www.focus-news.net/news/2018/03/15/2499791/veliko-tarnovo-obrazovatelna-lektsiya-na-tema-kolko-tezhi-neshtastieto-shte-se-provede-v-gorna-oryahovitsa.html", "text": "Образователна лекция на тема „Колко тежи (не)щастието“ ще се проведе в Горна Оряховица. Организатори на събитието са Регионалната здравна инспекция във Велико Търново и Младежкия дом в железничарския град, съобщи за Радио „Фокус“ – Велико Търново Йорданка Илиева, експерт в РЗИ. Лекцията ще се проведе в сградата на Младежки дом – Горна Оряховица и ще започне в 14.00 часа. Лектор на събитието ще е д-р Светлана Моминска, началник Отдел „Профилактика на болестите и промоция на здравето“. По време на срещата ще бъдат дискутирани опасностите от хранителни разстройства при тийнейджърите. На срещата са поканени както младежи, така и девойки от горнооряховските училища. Ще бъдат обстойно представени болестите булимия и анорексия, както и начините за превенция от тях, основните симптоми и начините за лечение.\r\nЛуиза ТРАНЧЕВА", "date": "2018.03.15", "title": "Велико Търново: Образователна лекция на тема „Колко тежи (не)щастието“ ще се проведе в Горна Оряховица"}
{"url": "http://www.focus-news.net/news/2018/03/15/2499790/todor-baychev-bsp-iskame-ministarat-na-kulturata-da-mozhe-da-pravi-popravki-v-prilozhenieto-na-tarifite-za-avtorskite-prava.html", "text": "Искаме министърът на културата да може да прави поправки в приложението на тарифите за авторските права. Това каза народният представител от ПГ на „БСП за България“ Тодор Байчев по време на дебатите по второто четене на промените в Закона за авторското право и сродните му права, предаде репортер на Агенция „Фокус“.  „Не сме съгласни тарифите да се разглеждат като частни гражданско-правни отношение, които не се нуждаят от държавна регулация и да бъдат оставени на свободно договаряне. Всяка задължителна норма за плащане, въведена от държавата дори и в частна полза, следва да се регулира от държавата по отношение нивото на ставката, наличие или забрана за допълнителни условия и други свързани обстоятелства. Не бива да се отстъпва и да оставаме да действа правото на силата, пък била тя и от позицията на бизнеса“, каза Байчев. Той  заяви, че ПГ на „БСП за България“ иска да се въведе равнопоставеност между търговските обекти, които са на стопански оборот и в частност тези, които работят в областта на прилагането на авторското право и сродните му права. Байчев допълни, че БСП има предложение и с цел изравняване на условията на работа на организациите за колективно управление на права и избягване на нелоялна конкуренция помежду им в брашна и избягване на законен монопол в частна полза.\r\nДеница КИТАНОВА", "date": "2018.03.15", "title": "Тодор Байчев, БСП: Искаме министърът на културата да може да прави поправки в приложението на тарифите за авторските права"}
{"url": "http://www.focus-news.net/news/2018/03/15/2499780/sotsialdemokraticheskiya-sayuz-na-makedoniya-george-ivanov-ne-e-nad-konstitutsiyata-i-nyama-da-uspee-da-vnese-novo-razdelenie.html", "text": "Управляващата партия в Скопие - Социалдемократическия съюз на Македония (СДСМ), реагира на решението на македонския президент Георге Иванов да блокира окончателното влизане в сила на приетия в сряда вечерта с големи скандали от македонския парламент Закон за езиците, предава скопският телевизионен „Канал 5“, като предава целия текст на публикуваното изявление.\r\n„С изявленията, че няма да подпише указа за Закона за употреба на езиците, Георге Иванов се опитва да се постави над Конституцията на Македония и действа като остатък от предишния режим“.\r\n„Иванов е длъжен да действа според член 75 от Конституцията на Македония, в който се казва ясно, че ако президентът не подпише указа за приемане на закона, парламента трябва да го разгледа повторно и ако го приеме с мнозинство от гласовете от общия брой депутати, президентът е длъжен да подпише указа“.\r\n„Иванов служи на гражданите и законите, а не на партията си. С неподписването на указа, Иванов нарушава Конституцията на Македония и работи против европейските решения и концепцията „Едно общество за всички“, която получи силна подкрепа от гражданите на последните изборни цикли“.\r\n„Законът за употреба на езиците е изцяло в съгласие с Конституцията и 5-ата поправка, която беше внесена преди 17 години и от неговото прилагане няма да загуби никой, а само се създават условия за по-добра комуникация между гражданите и институциите“.\r\n„Иванов не е над Конституцията и няма да успее да внесе нови разделения, Македония е едно общество за всички“, се казва в реакцията на СДСМ.\r\nПревод и редакция:", "date": "2018.03.15", "title": "Социалдемократическия съюз на Македония: Георге Иванов не е над Конституцията и няма да успее да внесе ново разделение"}
{"url": "http://www.focus-news.net/news/2018/03/15/2499794/plovdiv-politsiyata-razsledva-sluchay-na-poboy-v-zavedenie.html", "text": "Служители на Четвърто РУ проверяват сигнал за побой в Пловдив. Това съобщиха от ОДМВР - Пловдив. 37-годишен мъж разказал, че около полунощ в сряда след възникнал скандал в заведение му били нанесени удари от непознат. По случая е образувано досъдебно производство и авторът на хулиганската проява се издирва.", "date": "2018.03.15", "title": "Пловдив: Полицията разследва случай на побой в заведение"}
{"url": "http://www.focus-news.net/news/2018/03/15/2499787/tsvetan-tsvetanov-gerb-imame-izklyuchitelno-dobre-funktsionirashto-parlamentarno-mnozinstvo.html", "text": "Имаме изключително добре функциониращо парламентарно мнозинство. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на Агенция „Фокус“.  Във връзка с разминаванията между коалиционните партньори по отношение на Русия и Турция, Цветанов заяви: „С нашите коалиционни партньори „Обединени патриоти“ имаме споразумение, имаме ясна изразена политическа воля за реализирането на управленски 4-годишен мандат с управленската програма, която е приета от българското правителство. За теми, по които не са залегнали в коалиционното споразумение, всяка една от политическите сили, може да изрази своята политическа воля. Не бих искал да коментирам поведението или изказванията на нашите коалиционни партньори“, посочи Цветанов.\r\nДеница КИТАНОВА", "date": "2018.03.15", "title": "Цветан Цветанов, ГЕРБ: Имаме изключително добре функциониращо парламентарно мнозинство"}
{"url": "http://www.focus-news.net/news/2018/03/15/2499778/tsvetan-tsvetanov-gerb-ako-sreshtata-na-darzhavniya-glava-s-ruskiya-patriarh-beshe-blagopriyatna-za-prezidenta-shteshe-da-ima-i-narochen-brifing.html", "text": "Ако срещата на държавния глава с руския патриарх беше благоприятна за президента, щеше да има и нарочен брифинг. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на Агенция „Фокус“. По думите на Цветанов се е видяло, че президентът не е успял да защити националното самочувствие на българина и всички се чувстват леко обидени.  „Винаги, когато се правят международни срещи, винаги се прави стенограма. Дори на работни срещи, които президентът организира, винаги има стенограф, винаги има запис. В тази връзка просто поискахме да бъде разсекретена стенограмата, за да се види позицията на българския президент и поведението, което беше изразено от руския патриарх“, каза Цветанов. Той посочи, че за да може да бъде обективна позицията и на политическите партии, и на президента, трябва да се чуе какъв е бил разговорът. \r\nПредседателят на ПГ на ГЕРБ посочи, че като се извади стенограмата, ще спрат всякакви спекулации. „Омръзна ни нас, представителите на различните политически формации, да ангажираме обществото с внимание по теми, които отдавна вече са минали. 3 март мина, тази среща мина и ние 2 седмици по-късно отново говорим за това какво е казал президентът и дали е защитил или не националните интереси“, заяви Цветанов. Той обясни, че откакто е започнал мандатът на Румен Радев, той не е изразил своята позиция за Крим, за СЕТА, защото тя е коренно различна от казаното по време на президентската кампания. „За него по-важно е да отиде някъде, пред военните предимно, и да говори политически“, заяви Цветанов и поясни, че президентът трябва да е обединител на нацията.\r\nДеница КИТАНОВА", "date": "2018.03.15", "title": "Цветан Цветанов, ГЕРБ: Ако срещата на държавния глава с руския патриарх беше благоприятна за президента, щеше да има и нарочен брифинг"}
{"url": "http://www.focus-news.net/news/2018/03/15/2499793/netpress-makedoniya-makedonskata-politsiya-ohranyava-deputatite-ot-sdsm-ot-gneva-na-grazhdanite.html", "text": "Полицията от сряда по обяд осигурява безопасността на домовете на депутатите от СДСМ (Социалдемократическия съюз на Македония), които гласуваха в полза на Закона за двуезичност. И до момента те са под силна полицейска охрана, узна македонското издание „Република“, предава македонската електронна медия „Нетпресс“.\r\nПолицията е разположена главно пред домовете на депутатите от вътрешността на страната, а полицейски кордони са поставени пред тях поради опасения, че разярени граждани може да протестират пред техните къщи, пише „Нетпресс“, като добавя, че по-голямата част от народните представители на СДСМ изобщо нямат намерение да се връщат в градовете си.\r\nОт МВР на Македония не са разкрили каква е причината да се разположат полицейски сили на тези локации и дали властта в този момент се плаши от реакциите на гражданите, твърди електронната медия.\r\nСпоред данните на „Нетпресс“, в сряда вечерта е запален автомобилът на депутата от СДСМ от Виница – Славица Шуманска-Митева.\r\nПревод и редакция:", "date": "2018.03.15", "title": "„Нетпресс“ (Македония): Македонската полиция охранява депутатите от СДСМ от гнева на гражданите"}
{"url": "http://www.focus-news.net/news/2018/03/15/2499796/pazardzhik-spored-rzi-piteynata-voda-v-strelcha-otgovarya-na-iziskvaniyata-za-kachestvo.html", "text": "Питейната вода в Стрелча отговаря на изискванията за качество, съобщиха за Радио „Фокус“ – Пазарджик от РЗИ. Микробиологичните показатели и съдържанието на тежки метали в питейната вода на град Стрелча съответстват на изискванията на Наредба № 9 на МЗ за качеството на водата, предназначена за питейно-битови цели. Химичният състав на водата също няма отклонения от нормативите. Това са показали извършените изследвания на пробите води, взети на 11 и 12 март от здравни инспектори от вътрешната водоснабдителна мрежа на гр. Стрелча. Микробиологичните и химичните изследвания са извършени в лабораторията на РЗИ - Пазарджик, а  анализът за съдържанието на тежки метали – в РЗИ-Пловдив. Припомняме, че РЗИ реагира веднага след получаване на сигнала за  възникнал инцидент с изхвърляне на отпадъци във вид на преработени скални материали в близост до вододайна зона на водоизточник за питейно водоснабдяване на гр. Стрелча – река Меде дере. Екип от здравни инспектори в присъствието на управителя на „ВиК – С“ ЕООД гр. Стрелча, извърши проверка на място и взе проби вода от тласкателя при водохващането, както и от два пункта от вътрешната водоснабдителна мрежа на гр.Стрелча.\r\nВаня НИКОЛОВА", "date": "2018.03.15", "title": "Пазарджик: Според РЗИ питейната вода в Стрелча отговаря на изискванията за качество"}
{"url": "http://www.focus-news.net/news/2018/03/15/2499798/gabrovo-nad-8-kg-marihuana-sa-izzeti-pri-proverka-na-lek-avtomobil-na-patya-sofiya-varna.html", "text": "Над 8 кг марихуана са иззети при проверка на лек автомобил на пътя София - Варна, съобщиха от ОДМВР – Габрово. При полицейската проверка на пътя край Севлиево 13 март 2018 г. около 17.30 часа служители на реда спрели лек автомобил „БМВ“, управляван от 27-годишен мъж от град Елена, в който пътували 26-годишен мъж от село Стара река, област Сливен, и 26-годишен мъж от Велико Търново.  В купето на автомобила са намерени 6 пакета със суха листна маса, всеки обвит във фолио. При полевия наркотест листната маса реагирала на марихуана. Наркотикът – с тегло 8 066 грама, е иззет. Тримата мъже са задържани за срок до 24 часа. Работата по цялостното изясняване на случая продължава, образувано е досъдебно производство.", "date": "2018.03.15", "title": "Габрово: Над 8 кг марихуана са иззети при проверка на лек автомобил на пътя София - Варна"}
{"url": "http://www.focus-news.net/news/2018/03/15/2499800/plenumat-na-visshiya-sadeben-savet-vze-reshenie-da-optimizira-shtatnata-chislenost-na-prokurorite-v-okrazhna-prokuratura-blagoevgrad.html", "text": "Пленумът на ВСС, по предложение на Прокурорската колегия, след направен анализ на данните за натовареността на магистратите в Окръжна прокуратура - Благоевград и с оглед предложението от административния ръководител за оптимизиране на щатната численост на прокурорите в Окръжна прокуратура – Благоевград, взе решение да оптимизира щатната численост на прокурорите в Окръжна прокуратура – Благоевград. Това съобщиха от пресцентъра на Висшия съдебен съвет.", "date": "2018.03.15", "title": "Пленумът на Висшия съдебен съвет взе решение да оптимизира щатната численост на прокурорите в Окръжна прокуратура - Благоевград"}
{"url": "http://www.focus-news.net/news/2018/03/15/2499788/makfaks-kak-prieha-priemaneto-na-zakona-za-ezitsite-v-albaniya.html", "text": "Официална Тирана приветства приемането на Закона за езиците от страна на парламента на Македония. Албанският президент Илир Мета заяви, че той представлява забележителен исторически акт, предава македонската държавна агенция „Макфакс“.\r\n„Този акт е от голямо значение не само за албанците в Македония, но и представлява европейско постижение на Македония“, посочи Мета.\r\nАлбанското правителство, чрез съобщение от Министерството на външните работи на страната, също приветства приемането на Закона за езиците:\r\n„Приемането на Закона в парламента на Македония представлява доказателство за политическа зрелост. Този закон отваря пътищата за цялостно интегриране на Македония в ЕС“, се казва в съобщението, подписано от външния министър Дитмир Бушати.\r\nАлбанската опозиция оценява, че Законът е от голямо значение за албанците и за държавата. В съобщението на Демократическата партия се казва, че „Приемането на закона е една крачка напред към по-добър климат на съжителство в Македония“.\r\nМедиите отделят голямо внимание на приемането на Закона за употреба на езиците в Македония. Електронните и печатните медии пренасят и голяма част от атмосферата, при която е приет Законът и се фокусират най-вече върху създалото се напрежение, като акцентират най-вече върху смиреното поведение на председателя на македонския парламент Талат Джафери. Също така споменават и за острите критики от опозиционната ВМРО-ДПМНЕ и бившият премиер Никола Груевски спрямо приемането на Закона. Също така има множество публикации за нежеланието на президента Георге Иванов да подпише указа за закона и се прави оценка, че той нагнетява напрежението в Македония.\r\nПревод и редакция:", "date": "2018.03.15", "title": "„Макфакс“: Как приеха приемането на Закона за езиците в Албания"}
{"url": "http://www.focus-news.net/news/2018/03/15/2499792/volen-siderov-obedineni-patrioti-rumen-radev-pokaza-ne-losha-forma-s-koremnoto-vazlizane-i-tsvetan-tsvetanov-da-probva-da-se-izravnyat-i-da-stisnat-ratse.html", "text": "Господин Румен Радев показа не лоша физическа форма с това коремно възлизане. Тренирал съм спортна гимнастика, само че то се прави от вис. Малко със замах го направи, но все пак на тези години и с костюм беше много добре - поздравявам го. Това каза пред журналисти в Народното събрание председателят на ПГ на „Обединени патриоти“ Волен Сидеров, предаде репортер на Агенция „Фокус“. „Ако потренирам няколко дни ще се опитам и аз, още не съм загубил форма“, коментира той. По повод критиките на Цветан Цветанов към държавния глава Румен Радев, че се държи повече като лидер на политически проект, а не като президент Волен Сидеров посочи: „Ако Цветан Цветанов може да направи коремно възлизане - да пробва и да се изравнят, да стиснат ръце“. \r\nБиляна ИВАНОВА", "date": "2018.03.15", "title": "Волен Сидеров, „Обединени патриоти“: Румен Радев показа не лоша форма с коремното възлизане - и Цветан Цветанов да пробва, да се изравнят и да стиснат ръце"}
{"url": "http://www.focus-news.net/news/2018/03/15/2499797/kyustendil-kmetovete-i-kmetskite-namestnitsi-na-selata-ot-obshtinata-zapochvat-kampaniya-po-registratsiya-na-domashnite-kucheta.html", "text": "Кметовете и кметските наместници на селата от общината започват активна кампания по регистрация на домашните кучета, предаде репортер на Радио „Фокус” – Кюстендил. На провелото се в заседателната зала на Общината съвещание стана ясно, че има издадена заповед от страна на кмета на Община Кюстендил Петър Паунов относно регистрацията на домашни кучета. Всеки един кмет на населено място е длъжен в определен срок да регистрира домашните кучета, те да бъдат с поставен чип. Освен това трябва да се опишат и бездомните или скитащи кучета. Те ще бъдат заловени от екипа на общинския приют, ще бъдат обработени и върнати отново на местата, на които са заловени. В случай, че чипирано домашно куче бъде изоставено от собственика си, самият собственик ще бъде глобяват със сума в размер от 1 000 до 2 000 лева. „В село Соволяно имам скитащи кучета, някои от тях са осиновени в чужбина, но към момента има и отровени четири домашни кучета, отглеждани в дворовете на хората”, каза кметът на село Соволяно Пламен Илиев. Кметовете трябва да изготвят списък с опасните участъци на реките, преминаващи през урбанизираните територии. На съвещанието беше поискано Общински съвет – Кюстендил да приеме решение, с което да изисква депозит от фирмите за добив на дърва. Според кметовете голяма част от фирмите разрушават пътищата и земеделските имоти, след което не предприемат мерки за тяхното възстановяване.\r\nВенцеслав ИЛЧЕВ", "date": "2018.03.15", "title": "Кюстендил: Кметовете и кметските наместници на селата от общината започват кампания по регистрация на домашните кучета"}
{"url": "http://www.focus-news.net/news/2018/03/15/2499804/plovdiv-tovaren-avtomobil-e-izgoryal-pri-pozhar-v-karlovo.html", "text": "Товарен автомобил „Ситроен“ е изгорял вчера в Карлово. Това съобщиха от ОДМВР - Пловдив. Сигналът за обхванатия в пламъци микробус на ул. „Шипка“ е подаден около 6.00 часа. Местопроизшествието е запазено и посетено от оперативна група на районното управление. Извършен е оглед. Причините и обстоятелствата около запалването се разследват в рамките на образувано досъдебно производство.", "date": "2018.03.15", "title": "Пловдив: Товарен автомобил е изгорял при пожар в Карлово"}
{"url": "http://www.focus-news.net/news/2018/03/15/2499803/d-r-nadezhda-taskovska-alergolog-simptomite-na-proletnata-alergiya-ne-se-razlichavat-ot-tezi-na-ostanalite-no-sa-po-silno-izrazeni.html", "text": "Пролетната алергия настъпва по едно и също време на годината. Това каза за Радио “Фокус“ – Пирин доктор Надежда Таковска, алерголок. По думите ѝ симптомите на пролетната алергия не се различават от тези на останалите, но са по-силно изразени. Според д-р Таковска, те се проявяват, когато времето навън е по-топло, слънчево или ветровито. „Пролетната алергия се предизвиква най-вече от ветроопрашващите се широколистни дървета, затова когато навън има вятър тези алергени по-лесно се разнасят във въздуха и стигат до по-големи разстояния“, уточни тя. Тасковска  допълни, че повторяемостта на симптомите – хрема, кашлица и сърбеж на очите, обикновено насочват пациентите да потърсят помощ от алерголог. Тя каза още, че пролетната алергия може да се излекува с имунна терапия. „Това е начин, който цели по кръвен път да се намали алергичността на пациента. Терапията започва с направата на кожно-алергичен тест, който се извършва извън сезона, когато сред природата нищо не расте. Препоръчвам теста да се прави през есента“, обясни алегрологът. Тя подчерта, че въз основа на този тест може да се определи източникът на алергия на хората. Доктор Надежда Тасковска заяви, че след като теста е направен в препоръчителният период, то лечението може да започне от месец януари. „Ако пациентът не е подходящ за подобно лечение, се изписват антиалергични препарати, които е добре да започнат да се приемат, профилактично, още преди да са цъфнали дърветата и тревите“, добави тя. Тасковска обясни, че благодарение на подлагането на пациентите на лечение, през останалата част от годината те се чувстват по-добре. Тя препоръчва на пациентите, имащи алергия от полени да не стоят дълго време на открито, когато е много горещо и ветровито, и да ползват климатици в жилищата и колите си.\r\nКристина МИТКОВА", "date": "2018.03.15", "title": "Д-р Надежда Тасковска, алерголог: Симптомите на пролетната алергия не се различават от тези на останалите, но са по-силно изразени"}
{"url": "http://www.focus-news.net/news/2018/03/15/2499785/volen-siderov-obedineni-patrioti-v-koalitsiyata-ni-sme-razlichni-no-sme-se-razbrali-da-ne-propilyavame-shansa-si-da-badem-treta-politicheska-sila.html", "text": "Разбирам, че отношенията в коалицията ни са тема в момента. Пак повтарям - различни сме, но в едно сме се разбрали - изборът на българите за първи път е патриотична коалиция да бъде трета сила и ДПС да не е балансьор. Това е един шанс, който не трябва да пропиляваме. Това каза пред журналисти в Народното събрание председателят на ПГ на „Обединени патриоти“ Волен Сидеров, предаде репортер на Агенция „Фокус“. „Различията ни ще си останат. Разбиранията на Валери Симеонов ще си бъдат пак такива, моите ще бъдат по-различни. Това не пречи да работим заедно за българския интерес“, заяви той. „Разваляне на управляващата коалиция означава предсрочни избори и връщане на надеждата БСП и ДПС отново да бъдат във властта. Това не е приемливо за хората и не се приема от българите“, коментира Волен Сидеров. „Такова разваляне е риск, ние не можем да си го позволим, защото ще бъде игра със съдбата на страната“, изтъкна председателят на ПГ на „Обединени патриоти“. „Отношенията ни с Валери Симеонов могат да стигат до различни фази, да минават през различни тоналности. Познаваме се от ученици, минавали сме през различни фази. Не преекспонирайте влиянието на личностните отношения върху цялостното управление“, поясни той. „Управлението може да завърши мандата си и трябва да го направи, защото това е отговорност. Иначе пропиляваме възможности и шансове и няма да се радваме на одобрението на хората“, заяви Волен Сидеров. \r\nПо повод изказването на вицепремиера Валери Симеонов за Крим, който вчера коментира, че няма как да приемем такава намеса, при която се отнема територия на друга държава той посочи: „Валери Симеонов има това виждане от доста отдавна, разминавахме се още, когато направихме коалицията. Сложихме специална точка в споразумението ни, че имаме различия по определени геополитически, политическия и идеологически въпроси. По основното-българският национален интерес преди всичко-сме на едно мнение“.\r\nБиляна ИВАНОВА", "date": "2018.03.15", "title": "Волен Сидеров, „Обединени патриоти“: В коалицията ни сме различни, но сме се разбрали да не пропиляваме шанса си да бъдем трета политическа сила"}
{"url": "http://www.focus-news.net/news/2018/03/15/2499802/dragomir-stoynev-bsp-prokuraturata-shte-reshi-dali-filcho-filev-e-izvarshil-narusheniya-ne-mozhe-komprometirani-lichnosti-da-davat-otsenki.html", "text": "Прокуратурата е тази, която ще реши дали Филчо Филев е извършил нарушения - не може компрометирани личности да дават оценки. Това каза заместник-председателят на ПГ на „БСП за България“ Драгомир Стойнев по повод заявката на ГЕРБ, че ще внесат до главния прокурор сигнал срещу кмета на Провадия Филчо Филев за злоупотреби, предаде репортер на Агенция „Фокус“. \"Г-н Филев е кмет от 2015 г. Човек, който през 2016 г. има констатирани нарушения от Агенцията за държавна и финансова инспекция (АДФИ). Тези доклади от 2016 г. са изпратени от прокуратурата и е работа на прокуратурата да прецени дали има нарушения или не. В крайна сметка тук е българският парламент. Всички говорим как тази институция трябва да бъде на това ниво, както е в останалите държави. Ние трябва да се занимаваме със законодателство“, каза Стойнев. „Явно на Антон Тодоров не му върви много предаването и виждам, че идва в парламента да говори неща, които са известни преди две години“, каза Стойнев и обърна внимание, че Тодоров е доста компрометирана личност. По думите му жалкото е, че може би предаването от една телевизия на ГЕРБ трябва да дойде в Народното събрание.\r\nДеница КИТАНОВА", "date": "2018.03.15", "title": "Драгомир Стойнев, БСП:  Прокуратурата ще реши дали Филчо Филев е извършил нарушения - не може компрометирани личности да дават оценки"}
{"url": "http://www.focus-news.net/news/2018/03/15/2499781/tsvetan-tsvetanov-gerb-bsp-i-prezidentat-rumen-radev-izpadat-v-mezhdunarodna-izolatsiya.html", "text": "В момента БСП и президентът изпадат в международна изолация. Ние като държава членка на ЕС трябва да бъдем съпричастни с демократичните общества и държави. Ние сме избрали този път. Това каза председателят на ПГ на ГЕРБ Цветан Цветанов пред журналисти в Народното събрание във връзка със стенограмата на срещата между президента Румен Радев и руския патриарх Кирил, предаде репортер на Агенция „Фокус“.   Според Цветанов, когато трябва да се говори за кохезионна политика и за случващото се в държавата, трябва да се прави всичко възможно българи в други държави да могат да дойдат да работят в страната ни. \r\nВъв връзка с предложението на БСП за Анкетна комисия, занимаваща се с продажбата на ЧЕЗ, Цветанов каза:  „Това, което направихме българския парламент да подкрепи предложението на БСП, е било само и единствено, защото сме водени от прозрачността“. Председателят на ПГ на ГЕРБ посочи, че всички факти и обстоятелства ще станат ясни от тази комисия. „Ние разширихме обхвата да се хване и приватизацията и всички последващи действия, които са взимани като политически решения и като управленски, за да може да се види, че правителството няма никакво отношение към тази сделка и да докажем за пореден път, че ЧЕЗ или Гинка Върбакова, ако стане собственик, няма да може да увеличава цената на тока“, заяви Цветанов. Той обърна внимание, че ангажимент по тази тема е на КЕВР, който е избран от парламента. \r\nДеница КИТАНОВА", "date": "2018.03.15", "title": "Цветан Цветанов, ГЕРБ: БСП и президентът Румен Радев изпадат в международна изолация"}
{"url": "http://www.focus-news.net/news/2018/03/15/2499805/margarita-nedkova-ansambal-gotse-delchev-lyubka-rondova-napravi-izvestni-za-balgarskoto-obshtestvo-pesni-koito-sa-nad-200-godishni-i-sa-s-mnogo-silen-patriotichen-element.html", "text": "Любка Рондова направи известни за българското общество песни, които са над 200-годишни. Това каза в интервю за Радио „Фокус“ – Пирин Маргарита Недкова, директор на ансамбъла. По думите ѝ благодарение на народната певица имаме възможността да се докоснем до десетки песни от сборниците на братя Миладинови, на Кузман Шапкарев и много други възрожденци. „Всъщност много трудно, тя успя да направи тези песни известни, защото винаги е имало затъмнение около тях или така наречената цензора. Така например в годините дори имаше тотална забрана за някои от тях. С настъпването на демокрацията, обаче тя успя да се пребори и да направи известни дори песни, които са 200-годишни. Въпросните песни бяха наистина много стари в аранжимент на Никола Въклинов“, каза още Недкова. Тя добави, че по този повод националната телевизия направи филм, озаглавен „Песните в моето сърце“. „Важно е да отбележим, че Любка Рондова направи и много авторски песни, в които описа съдбата на българският народ в гоненията. В песните си, тя разказа за пътят на бежанците и за мъката, която е изпитвала, когато е била далеч от своя роден край и семейство. Връщам се в началото на отговора си, за да кажа, че по времето на т.н социализъм много трудно успявахме да издадем по някоя нейна песен. Все пак от този период има записани нейни песни, които са в „Златния фонд“ на националното радио, което е чест за нас“, добави Недкова. Тя отбеляза, че те са в съпровод с тамбурашкия оркестър на ансамбъла. „За съжаление голяма част от днешните българи са свикнали да слушат друг вид музика и такива песни, които са на по 200 години и разказват за съдбата на българите с много силен патриотичен елемент, малко се слушат, което е много тъжно“, отбеляза Недкова.\r\nЛивия НИНОВА", "date": "2018.03.15", "title": "Маргарита Недкова, ансамбъл „Гоце Делчев“: Любка Рондова направи известни за българското общество песни, които са над 200-годишни и са с много силен патриотичен елемент"}
{"url": "http://www.focus-news.net/news/2018/03/15/2499808/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Турция отложи посещението си във Вашингтон планирано за 19 март. На уговорената среща с вече бившия държавен секретар на САЩ Рекс Тилърсън трябваше да се обсъдят общите действия между двете страни в северния сирийския район Манбидж и изтласкването от там на сирийските кюрдски формирования. Това съобщи говорителят на турското външно ведомство сутринта в четвъртък, пише турското издание Daily Sabah.\r\nНа срещата трябваше да се обсъди поетапен план за изтеглянето на сирийските кюрдски „Отряди за народна самоотбрана“ (ОНС) от района на град Манбидж, който в момента е под техен контрол и за отнемането на техните оръжия, предоставени от САЩ, но неочакваната замяна на Тилърсън внезапно е променила плановете на двете страни.\r\nИзданието припомня, че градът е предмет на ожесточени спорове между Турция и САЩ, като Анкара смята ОНС за издънка на Работническата партия на Кюрдистан (ПКК), която е в списъка на терористическите организации на голяма част от страните по света, включително Съединените американски щати.\r\nТурските лидери постоянно повтарят, че операция „Маслинова клонка“ на турската армия, която се провежда в северозападния сирийски район Африн, ще продължи към Манбидж и подложиха Вашингтон на остри критики за това, че не спазват обещанията си, особено по отношение на това, че САЩ са обещали, че управлението на местно ниво ще се извършва от местните жители след освобождението на градовете, но вместо това на всички места управлява ОНС.\r\n*** Държавният департамент на САЩ излезе с изявление на официалната си интернет страница, озаглавено „Крим значи Украйна“, по случай четвъртата годишнина от присъединяването на Крим към Русия, подписано от говорителя на американското външно ведомство Хедър Науърт.\r\n„Преди четири години Русия проведе незаконен и изфабрикуван „референдум“ в Украйна в безсмислен опит да легитимира анексирането на украинска територия. Гражданите на Крим бяха принудени да гласуват под дулата на тежковъоръжените руски войници. На руските твърдения, че украинците са направили своя свободен избор в този срамен „референдум“ винаги им е липсвала достоверност“.\r\n„В своя предизборен митинг в Крим в сряда, президентът (на Русия Владимир) Путин отново преповтори измислените руски претенции към украинска територия в поредно открито признание, че руското правителство презира международния ред и не уважава териториалния интегритет на съседните държави“.\r\n„В светлината на изявлението на Путин е важно да се привлече вниманието към незаконността на проведения „референдум“, но и към големите човешки жертви, които наложи руското правителство на населението на Крим. През последните четири години, Русия се впусна в кампания на принуда и насилие, нападайки всеки, които се противопоставя на предприетата анексия. Руските окупационни власти подложиха кримските татари, етническите украинци и про-украинските активисти, членовете на гражданското общество и независимите журналисти на политически мотивирани съдебни преследвания и репресии, докато методично потискаха неправителствените организации и независимите медии“.\r\n„Ние стоим зад смелите хора, които продължават да говорят за тези злоупотреби и призоваваме Русия да спре опитите си да потисне фундаменталните свободи на изразяването, мирните демонстрации и сдружаване и религия и вяра“.\r\n„Ние потвърждаваме отново нашата подкрепа за суверенитета на Украйна и териториалния й интегритет в международно признатите й граници. Крим е част от Украйна и свързаните с Крим санкции ще продължат да са в сила, докато Русия не върне контрола над Кримския полуостров на Украйна“.\r\n***Председателят на македонския парламент Талат Джафери подписа Закона за употреба на езиците в сряда и го изпрати за обнародване на президента на страната Георге Иванов, който, както пише приближеното към бившето ръководство на ВМРО-ДПМНЕ скопско електронно издание „Курир“, може да му наложи „джобно вето“ и да осуети обнародването му.\r\nЗаконът за езиците беше приет от македонския парламент с 64 гласа „за“, без да се разглеждат 34-те хиляди поправки, предложени от опозиционната ВМРО-ДПМНЕ, което предизвика протести из цялата страна.\r\nИзданието припомня, че лидерът на опозиционната партия Християн Мицковски даде извънредна пресконференция по случая, в хода на която съобщи, че ВМРО-ДПМНЕ не признава закона и ще съди Талат Джафери за нарушаване на Законите и Конституцията на Македония.\r\n„Курир“ пише, че Иванов има право на ново вето, след като веднъж вече върна закона за преразглеждане, като то се предвижда в частта на Конституцията, посветена на парламента на Македония (член 75), а не, както би се очаквало, да е в частта, посветена на президента на Македония, което несъмнено потвърждава констатацията, че ветото има законодателна функция и е част от законодателната процедура. С други думи, обяснява изданието, промулгацията (обнародването, т.е. подписването на указа за влизане в сила на закона) представлява преимуществено действие при приемането на закони, предхождащи „публикуването“, т.е. окончателното приемане/публикуване в Държавен вестник.\r\nИли, пише „Курир“, иначе казано, ако няма указ – няма и закон! Защото законът се смята за окончателно приет единствено, когато президентът на републиката, собственоръчно, подпише указът за неговото приемане. Тогава и само тогава конкретният закон, който преди това е бил гласуван, може да бъде обявен, а в последствие и да влезе в сила. Значи, без указа – който всъщност има конституивно действие върху приемането на закона – законът все още не съществува: той не съществува и следователно не може да има правно действие. В историята на Македония няма нито един случай, в който законът да бъде приет и да започне да се прилага без подпис от държавния глава!\r\n***Лидерът на партия ДСИ (Демократическия съюз за интеграция), която е част от управляващата коалиция на Македония, пусна съобщение в своя „Фейсбук“ профил по случай приемането в сряда вечерта на Закона за употреба на езиците от македонския парламент. Той публикува и фотография, на която държи ръката си вдигната по време на гласуването, с текст към нея, в който се казва, че този ден им принадлежи, пише скопското електронно издание „МКД“.\r\n„Този глас и този ден принадлежат на вас и на онези, които вече не са тук и са най-заслужили, мъчениците на албанската нация. Честито на всички“, написа Ахмети.Както агенция „Фокус“ вече подробно информира, в сряда вечерта с 64 гласа „за“ беше приет Закона за употреба на езиците в македонския парламент. Против приемането на Закона бяха депутатите от опозиционната ВМРО-ДПМНЕ, които смятат, че Законът и неговото приемане са противоконституционни. Гласуването беше белязано от остри скандали в залата на народното събрание и протести извън нея и из цяла Македония.\r\n***Двадесет и пет члена от приетия в сряда вечерта от македонския парламент Закон за употреба на езиците регулират употребата им. Освен македонският и албанският става служебен език на цялата територия на Македония. Двуезичността ще се прилага във всички държавни институции, публични компании, дирекции, институции и организации, комисии и юридически лица, които извършват публични дейности, пише скопският телевизионен канал „Телма“.\r\nАлбанският език ще се използва в парламента, правителството, Конституционния съд, омбудсмана, в избирателния процес, образованието, здравеопазването, културата, радио предаванията, домашните документи, личните документи, финансите, икономиката.\r\nМакедонският и Албаният език ще се прилагат в съдебната, изпълнителната, следствените и процедури, наказателните и административните производства, съдебните и извънсъдебните споразумения, както и в други производства пред съдилищата и държавните прокуратури.\r\nАко органите не спазват разпоредбите на закона ще се сблъскат с глоба в размер от 4000 до 5000 евро, а длъжностното лице ще плати 30% от предвидената глоба.\r\nКнижните и металните пари, както и пощенските марки ще съдържат символи, които представляват културно наследство на гражданите, които говорят македонския и албанския език.Същото  важи и за заложните къщи, фискални доклади, издадени от институциите, фактури и бандероли. Униформите на полицията, пожарникарите и служителите в здравеопазването  ще бъдат двуезични в Скопие и в общините, където живеят 20% албанци.\r\nТова ще се прилага по същия начин и за имената на улиците, площадите, мостовете, ГКПП, летищата и други инфраструктурни обекти. Двуезично ще се водят и заседанията на Държавната избирателна комисия, както и стенограмите от заседанията на правителството и парламента. Освен на македонски, интернет страниците на институциите трябва да бъдат и на албански език.\r\nЗаконът ще доведе до финансови последици и ще струва на бюджета около 1,8 млн. евро. Създава се Агенция за прилагане на албанския език, която ще трябва да се грижи за насърчаване и защита на езика, а надзорът около прилагането на закона ще се извършва Инспекция за езиците.\r\n***Двадесетте военни бази, които САЩ са построили в Сирия може да предизвикат избухването на Трета световна война, предупреди президентът на Турция Реджеп Таийп Ердоган, цитиран от електронното издание на гръцкия вестник Protothema.\r\nЕрдоган направи това заявление по време на реч на мероприятие, свързано със здравеопазването в столицата Анкара, пише вестникът.\r\nСпоред данните на Protothema, той е изразил учудване защо САЩ строят бази в Сирия и е призовал турските граждани да са готови за всичко. Както е посочил Ердоган, самият той е повдигнал този въпрос пред Рекс Тилърсън, но не е получил отговор.\r\nСпоред цитата на изданието, турският президент е заявил, че „САЩ строят 20 бази в Сирия“, което може да предизвика избухването на Трета световна война. Той е добавил, че в региона са разположени военни контингенти от Турция, Русия и Иран и че тези бази могат да станат причина за избухването на широкомащабен конфликт.\r\n„Да се приготвим за Третата световна война. Трябва да бъдем готови за всички възможни развития“, е заявил Ердоган, цитиран от Protothema.\r\n***Посолството на Русия в САЩ излезе с изявление, в което призовава Вашингтон да се откаже от „безотговорните си планове“ за Сирия, предава РИА Новости.\r\n„Преди няколко дни ние предупредихме Вашингтон да не се изкушава да използва Сирия в поредни провокации с използване на химическо оръжие срещу мирното население за нанасяне на удар по Дамаск. Заплахите на постоянния представител на САЩ в ООН да се извършат подобни действия и нагнетяването на съответстващата атмосфера във водещите американски медии трябва, очевидно, да подготви обществеността за тяхната неизбежност“, се казва в публикувано във „Фейсбук“ коментар на руското дипломатическо представителство.\r\nВ тази връзка, дипломатите задават и въпроса: „Кого всъщност поддържа Вашингтон в Източна Гута“ и подчертават, че „цялото съпротивление“ там отдавна се ръководи от „Джебхат ан Нусра“, която от години обстрелва мирните квартали на Дамаск, включително руските дипломатически представителства.\r\n„Още веднъж призоваваме Вашингтон да се откаже от безотговорните си заявления и планове, които водят към необратима ескалация на конфликта. При това няма да се получи да отвлечете вниманието ни от Сирия с „британския сюжет“. Сирия ще остане във фокуса на руската дипломация“, добавят от руското посолство.\r\nРИА Новости припомня, че при обсъжданията на заседанието на Съвета за сигурност на ООН на резолюция 2401 за установяването на примирие и хуманитарна пауза в Сирия, постоянният представител на САЩ Ники Хейли е заплашила, че САЩ ще нанесат удари по Дамаск. От Москва са отговорили, че Русия ще предприеме необходимите ответни мерки в случай на подобен ход.\r\n***Официална Тирана приветства приемането на Закона за езиците от страна на парламента на Македония. Албанският президент Илир Мета заяви, че той представлява забележителен исторически акт, предава македонската държавна агенция „Макфакс“.\r\n„Този акт е от голямо значение не само за албанците в Македония, но и представлява европейско постижение на Македония“, посочи Мета.\r\nАлбанското правителство, чрез съобщение от Министерството на външните работи на страната, също приветства приемането на Закона за езиците:\r\n„Приемането на Закона в парламента на Македония представлява доказателство за политическа зрелост. Този закон отваря пътищата за цялостно интегриране на Македония в ЕС“, се казва в съобщението, подписано от външния министър Дитмир Бушати.\r\nАлбанската опозиция оценява, че Законът е от голямо значение за албанците и за държавата. В съобщението на Демократическата партия се казва, че „Приемането на закона е една крачка напред към по-добър климат на съжителство в Македония“.\r\nМедиите отделят голямо внимание на приемането на Закона за употреба на езиците в Македония. Електронните и печатните медии пренасят и голяма част от атмосферата, при която е приет Законът и се фокусират най-вече върху създалото се напрежение, като акцентират най-вече върху смиреното поведение на председателя на македонския парламент Талат Джафери. Също така споменават и за острите критики от опозиционната ВМРО-ДПМНЕ и бившият премиер Никола Груевски спрямо приемането на Закона. Също така има множество публикации за нежеланието на президента Георге Иванов да подпише указа за закона и се прави оценка, че той нагнетява напрежението в Македония.\r\n***Министърът на външните работи на Великобритания Борис Джонсън заяви в ефира на радио LBC, че Лондон няма да изпраща на Русия образец от нервно-паралитичното вещество, с което е отровен бившия полковник от ГРУ Сергей Скрипал, предава РИА Новости.\r\n„Външният министър заявява, че Великобритания няма намерение да изпрати образецж от нервно-паралитичното вещество в Русия, както бе поискано“, се казва в съобщение, публикувано на „Туитър“-а на радиостанцията.", "date": "2018.03.15", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/03/15/2499806/kaloyan-pargov-bsp-sofiya-nevednazh-alarmirahme-che-reshenieto-za-peshehodna-zona-v-uchastaka-na-bul-vitosha-ot-ul-alabin-do-al-stamboliyski-shte-ima-problemi.html", "text": "Неведнъж алармирахме, че решението за пешеходна зона на бул. „Витоша“ от ул. „Алабин“ до бул. „Ал. Стамболийски“ ще има проблеми. Това каза пред журналисти лидерът на БСП-София Калоян Паргов, предаде репортер на Агенция „Фокус“. „Това не е подходящо за пешеходна зона, тъй като минава трамвай. Хората ползват тротоарите и платната са празни. Има потоци и колони от автомобили ежедневно. Те замърсяват въздуха, стоейки на едно място с работещи двигатели. Вследствие на това се убива смисълът на всякаква пешеходна зона, която ще бъде и по-екологична и чиста. Не постигаме ефекта. Направихме нова организация на движението, обърнахме с хастара всички улици на обратно“, заяви Паргов. По думите му в момента, за да можеш да достигнеш от една точка до друга, означава, че трябва да обикаляш, което създава допълнително задръстване. „Затова и призовахме г-жа Йорданка Фандъкова с ресорния ѝ кмет Евгени Крусев да спре тези безумства. Това не е само наш призив, а на всички онези, които ползват онази част. Не касае само „Леге“ и „Позитано“, тук касае и Съдебната палата, и живущите в района и всички онези десетки офиси, които има в тази делова част на центъра. Нито „Стамболийски“, нито „Христо Ботев“ се оказват алтернативни, за да може да се ползва тази част на идеалния център. Или трамваят трябва да намери нова посока на движение, което ще струва доста пари, или няма как да се води нещо като пешеходна зона, а в средата ѝ да минава трамвай“, допълни той. Според него трамваят не спира на пешеходна пътека за разлика от автомобилите, които са научени да го спират. „Ето един проблем от вчера. Ако оградим центъра с четири подземни и надземни пракинги, ще можем да приберем автомобилите, да допускаме по-малко коли в централната градска част. За да излезе сметката не тези паркинги, трябва да намалим „синя“ и „зелена“ зона отгоре. Тогава можем да си позволим и повече пешеходни зони, като единствените автомобили, които пропускаме, могат да бъдат специализирани, на министерства, ведомства или по определен платен режим, който да намали този трафик в тази централна част“, каза още Калоян Паргов. \r\nЛюба АЛЕКСИЕВА", "date": "2018.03.15", "title": "Калоян Паргов, БСП-София: Неведнъж алармирахме, че решението за пешеходна зона в участъка на бул. „Витоша“ от ул. „Алабин“ до „Ал. Стамболийски“ ще има проблеми"}
{"url": "http://www.focus-news.net/news/2018/03/15/2499809/plenumat-na-vss-utvardi-promeni-po-byudzhetite-na-varhovniya-kasatsionen-sad-apelativen-sad-sofiya-i-sofiyski-rayonen-sad-kakto-i-po-byudzhetite-na-organite-na-sadebnata-vlast-za-2018-g.html", "text": "Пленумът на ВСС взе решение да утвърди вътрешна компенсаторна промяна по бюджета на Върховния касационен съд за 2018 г., с цел осигуряване на средства за СБКО, както и да утвърди и корекции по бюджета за дейността на учебното и почивно дело на ВКС за 2018 г., в рамките на бюджета на съда за 2018 г. Това съобщиха от пресцентъра на Висшия съдебен съвет.\r\nПленумът на ВСС, по т. 8, в съответствие с чл. 37 от ПМС № 33/28.12.2017 г. за изпълнението на държавния бюджет на Република България за 2018 г., дава съгласие за промяна по бюджетите на органите на съдебната власт за 2018 г., с цел осигуряване на средства за централизиран фонд СБКО за 2018 г. за подпомагане на магистрати и съдебни служители.\r\nПленумът на ВСС, по т. 9, прие за сведение информацията относно получените протоколи от проведени общи събрания в органите на съдебната власт за съгласия/откази от участие в централизирания фонд СБКО и дава съгласие Апелативен съд – София и Софийски районен съд да бъдат включени в създадения с решение на Пленума централизиран фонд СБКО.", "date": "2018.03.15", "title": "Пленумът на ВСС утвърди промени по бюджетите на Върховния касационен съд, Апелативен съд – София и Софийски районен съд, както и по бюджетите на органите на съдебната власт за 2018 г."}
{"url": "http://www.focus-news.net/news/2018/03/15/2499807/reuters-prezidentat-na-slovakiya-shte-pozvoli-na-partiyata-na-premiera-na-stranata-da-izbere-noviya-ministar-predsedatel.html", "text": "Президентът на Словакия Андрей Киска се съгласи на предложението на премиера Роберт Фицо да подаде оставка, ако бъде позволено на партията му („Смер“ – социалдемократическата партия на Словакия ) да избере новия лидер на правителството, предава Reuters.\r\nАмериканската агенция коментира, че Фицо се опитва да запази трипартийната коалиция след протестите заради убийството на разследващ журналист, което шокира обществеността в централноевропейската държава.\r\nСпоред информация от държавната агенция на Словакия RTVS, премиерът ще подаде оставката си в 13 часа местно време. От кабинета на Фицо са отказали да коментират.\r\nПревод и редакция:", "date": "2018.03.15", "title": "Reuters: Президентът на Словакия ще позволи на партията на премиера на страната да избере новия министър-председател"}
{"url": "http://www.focus-news.net/news/2018/03/15/2499795/volen-siderov-obedineni-patrioti-prezidentat-ne-tryabva-da-voyuva-s-premiera-i-obratno-osobeno-po-vaprosi-za-otnosheniyata-ni-s-drugi-darzhavi.html", "text": "Смятам, че президентът не трябва да воюва с премиера и обратно, нито пък парламентарните групи с президента. Това каза пред журналисти в Народното събрание председателят на ПГ на „Обединени патриоти“ Волен Сидеров, предаде репортер на Агенция „Фокус“. „Особено по време на председателството и по геополитически въпроси, които засягат дипломация и отношения с други държави“, изтъкна той. „Там трябва да изработваме обща политика, дори да не си симпатизираме“, заяви Волен Сидеров. „Румен Радев е нов политик, който се учи и се старае. Неведнъж съм казвал добри думи за него“, каза още председателят на ПГ на „Обединени патриоти“.\r\nБиляна ИВАНОВА", "date": "2018.03.15", "title": "Волен Сидеров, „Обединени патриоти“: Президентът не трябва да воюва с премиера и обратно, особено по въпроси за отношенията ни с други държави"}
{"url": "http://www.focus-news.net/news/2018/03/15/2499815/kathimerini-nyakolko-politsai-sa-raneni-sled-sblasatsi-v-bezhanskiya-lager-na-ostrov-lesbos.html", "text": "Бунт на бежанци и мигранти в приемния център „Мория“ на източния егейски остров Лесбос в сряда през нощта е бил потушен от местната полиция, в резултат от което са пострадали осем служители на силите за сигурност, пише електронното издание на гръцкия вестник Kathimerini.\r\nСпоред информацията от властите, сблъсъците са възникнали, след като около 150 души са започнали да протестират, че са държани насила в бежанския лагер без да се знае кога и дали ще го напуснат и са нападнали полицейските служители, които са пристигнали в центъра, като преди това са подпалили кофи за боклук и палатки.\r\nПрез последните няколко дни, трима бежанци са заплашили да се самоубият и един от тях е хоспитализиран, след като го е ударил ток, когато се е изкачил на електрически стълб.\r\nПревод и редакция:", "date": "2018.03.15", "title": "Kathimerini: Няколко полицаи са ранени след сблъсъци в бежанския лагер на остров Лесбос"}
{"url": "http://www.focus-news.net/news/2018/03/15/2499810/dragomir-stoynev-bsp-gerb-podmenyat-dnevniya-red-na-balgarite-i-pravyat-skandali-predi-mestniya-vot-zashtoto-ne-mogat-da-se-zanimavat-s-politika.html", "text": "ГЕРБ подменят дневния ред на българите и правят скандали преди местния вот, защото не могат да се занимават с политика. Това каза заместник-председателят на ПГ на „БСП за България“ Драгомир Стойнев по повод заявката на ГЕРБ, че ще внесат до главния прокурор сигнал срещу кмета на Провадия Филчо Филев за злоупотреби, предаде репортер на Агенция „Фокус“.  Според него кметът на Провадия Филчо Филев не е единственият кмет, било от ГЕРБ или БСП, който очаква произнасяне на прокуратурата. „Няма подобни показни акции, както ги арестуват кметовете на ГЕРБ, но в крайна сметка тук трябва да има разделение на властите. Има институции и тези институции трябва да бъдат оставени да работят“, заяви Стойнев. Според него няма по друг начин да бъде атакувана опозицията след като управляващите правят скандали ден след ден. „За мен лично е неприемливо подобни по род изказвания да подменят дневния ред. Проблемите са много, скандалите са много. Няма да изброявам скандалите като „Хасковогейт“, „суджукгейт“, това което се случи в Септември – арестуван кмет на ГЕРБ. ЧЕЗ е тема, в която управляващите имат пръст. Може би, за да се отклони вниманието, се дава повод да се говори за един евентуален проблем\", каза Стойнев. По думите му явно ГЕРБ са решили преди изборите, за да отклоняват вниманието, да правят скандали. \"Те с политика не могат да се занимават. Бяха казали, че по списък ще почват кметовете на БСП. Ние не се притесняваме от това“, заяви Стойнев и подчерта, че БСП ще защити всеки един кмет социалист. По думите му обаче тези, които не спазват закона, правят нарушения и се облагодетелстват, ще трябва да си понесат тежестта на закона. „БСП ясно е заявила курс към промяна на самата държава и борба с паралелната държава“, допълни Стойнев.\r\nДеница КИТАНОВА", "date": "2018.03.15", "title": "Драгомир Стойнев, БСП: ГЕРБ подменят дневния ред на българите и правят скандали преди местния вот, защото не могат да се занимават с политика"}
{"url": "http://www.focus-news.net/news/2018/03/15/2499801/ria-novosti-velikobritaniya-otkazva-da-predade-na-rusiya-veshtestvoto-s-koeto-e-otroven-sergey-skripal.html", "text": "Министърът на външните работи на Великобритания Борис Джонсън заяви в ефира на радио LBC, че Лондон няма да изпраща на Русия образец от нервно-паралитичното вещество, с което е отровен бившия полковник от ГРУ Сергей Скрипал, предава РИА Новости.\r\n„Външният министър заявява, че Великобритания няма намерение да изпрати образецж от нервно-паралитичното вещество в Русия, както бе поискано“, се казва в съобщение, публикувано на „Туитър“-а на радиостанцията.\r\nПревод и редакция:", "date": "2018.03.15", "title": "РИА Новости: Великобритания отказва да предаде на Русия веществото, с което е отровен Сергей Скрипал"}
{"url": "http://www.focus-news.net/news/2018/03/15/2499812/shumen-sluzhitelite-na-regionalna-zdravna-inspektsiya-provedoha-simvolichen-protest-s-iskane-za-dostoyno-zaplashtane.html", "text": "Служителите на Регионална здравна инспекция проведоха символичен протест с искане за достойно заплащане, предаде репортер на Радио „Фокус“ - Шумен. В 12.00 часа те се събраха пред сградата на РЗИ. Красимира Аврамова, началник отдел „Държавен здравен контрол“ посочи,  в деня на професионалния си празник  протестират символично срещу обидно ниското заплащане на труда на служителите в РЗИ в страната. „Освен контролна функция, ние имаме отговорности за промоцията и профилактиката на здравето, работим в полза на хората, необходими сме им и заслужаваме достойно заплащане за нашия труд. Ние осъществяваме контрол върху обектите с обществено предназначение,  козметичните и химичните продукти, контрол по отношение на качеството на питейната вода, поверени са ни имунизациите на децата и т.н.“, заяви Аврамова. В РЗИ - Шумен, която провежда държавната здравна политика на територията на област Шумен и е орган, комуто е поверена грижата за здравето на населението работят 68 висококвалифицирани служители, лекари, здравни инспектори, инженери, химици, психолози, технически сътрудници. 22 от тях или 1/3 работят на минималната работна заплата за страната, а заплащането на останалите служители е най- ниско в сравнение със заплащането на работещите лица с подобен образователен ценз в системата на здравеопазването, посочи Аврамова. „Заплащането на труда на служителите в РЗИ силно изостана по отношение заплащането на труда в други сходни териториални администрации“, заяви тя. Аврамова отбеляза, че заплатите им не са актуализирани от 2009 година, а за периода 2009 - 2018 година минималната работна заплата е нараснала от 240 на 510 лв. към 1 януари 2018, т.е. това са над 100%. През 2012 година процентът за прослужено време е бил прибавен към основното месечно трудово възнаграждение, което според протестиращите е  довело до автоматично замразяване на заплатата. Възнагражденията в РЗИ са на долния праг на таблицата на експертно ниво за съответната длъжност съгласно Наредбата за заплатите на служителите в държавната администрация. „В РЗИ работят дългогодишни здравни инспектори с контролни функции и експерти  с висока квалификация и отговорности, има редица ограничения за тях съгласно Закона за държавния служител и Закона за предотвратяване на установяване на конфликт на интереси. Във връзка с тези ограничения заплатата е  единствен възможен доход при упражняване на професията на държавния служител“, каза Аврамова. Протестиращите заявиха, че нарастват изискванията към РЗИ, задачите и отговорностите на служителите както по обем, така и по направление, особено след като България стана страна членка на ЕС, и всичко това на фона на напускане на квалифицирани кадри от системата на РЗИ поради ниско заплащане. За да се компенсират поне частично негативите от 9-годишното неглижиране на проблемите по отношение на труда на РЗИ, е необходимо значително увеличение на заплатите и обвързването им с икономически показател, какъвто е например средната или минималната работна заплата за страната, заявиха хората на протеста. Относно обявеното от здравното министерство увеличение на работните заплати, протестиращите заявиха, че посочените проценти не компенсират дългогодишното подценяване на проблема и не решават все по-задълбочаващите се проблеми със заплащането в структурата на РЗИ.\r\nИвелина ИВАНОВА", "date": "2018.03.15", "title": "Шумен: Служителите на Регионална здравна инспекция проведоха символичен протест с искане за достойно заплащане"}
{"url": "http://www.focus-news.net/news/2018/03/15/2499814/zam-kmetat-na-sofiya-evgeni-krusev-peshehodni-zoni-s-tramvayno-dvizhenie-ima-v-povecheto-evropeyski-gradove.html", "text": "Пешеходни зони с трамвайно движение има в повечето европейски градове. Това каза пред журналисти зам.-кметът на София Евгени Крусев в отговор на БСП-София, че пешеходната зона на бул. „Витоша“ в района на Съдебната палата ще създаде проблеми, предаде репортер на Агенция „Фокус“. „Конкретно в района около пл. „Света Неделя“ има две линии на метрото, 5-6 трамвайни линии, два подземни паркинга на бул. „Тодор Александров“. Те имат достатъчен капацитет да поемат автомобилите, които могат да паркират в района. Има и „синя зона“, която продължава да действа в района на бул. „Витоша“. Целта е хората в централната градска част да могат да достигнат по максимално бърз и удобен начин до съответната пешеходна зона. Пешеходни зони с трамвайно движение има в повечето европейски градове. Да не давам пример с Берлин, Мюнхен, Париж, където има пешеходни зони и по тях спокойно се движат трамваи. Пешеходците следва да бъдат внимателни, когато преминава трамвайна мотриса, тъй като тя е тежко превозно средство“, коментира Крусев. Той уточни, че „Граф Игнатиев“ е добър пример, по който трамваите и пешеходците съжителстват успешно, а след ремонта, който предстои това лято ще стане и още по-лесно, тъй като настилките ще бъдат направени по начин, по който предупреждават хората, че минава трамвай в района. „Това ще бъде направено и в района на пл. „Св. Неделя“, добави той. \r\nДокато Евгени Крусев отговаряше, лидерът на БСП-София Калоян Паргов остана, за да чуе изказването на зам.-кмета. Според Паргов паралелът е неуместен, защото по „Граф Игнатиев“ всички се движат по тротоара, а не по настилката. \r\nОт своя страна Крусев заяви, че посред него се движат и по настилката, тъй като на някои места тротоарите са доста тесни. \r\n„Г-н Крусев, отдавна живея в София и отдавна ходя по „Граф Игнатиев“ и вървя по тротоара, а не по настилката, за да ме удари трамваят“, коментира Паргов. \r\nКрусев пък уточни, че след като приключи реконструкцията, ще може спокойно да се разхожда и по пътните платна. \r\nПаргов препоръча да бъде направен нов модел на моделиране след 15 дни, за да видят трафика, защото симулацията, която е правена, е била преди да се въведе пешеходната зона. „Въпросът е да правим така, че да създаваме алтернативи. Няма как да ме накарате като мога да спра отгоре за 5 минути, да си губя 15 минути, за да сляза и изляза от подземен паркинг. Трябва да бъдат ограничени зоните на паркиране“, подчерта Паргов. \r\nСпоред Крусев идеята е да има алтернатива, по която да избере сам за себе си кое му е най-удобно – дали да използва „синя зона“, дали подземния паркинг или да дойде с градския транспорт. \r\nПаргов подчерта, че очаква от Центъра за градска мобилност модел за печелене на тези паркинги, за да може хората да ги ползват и да се изкарат колите от над земята. \r\nКрусев добави, че е категорично съгласен. \r\nЛюба АЛЕКСИЕВА", "date": "2018.03.15", "title": "Зам.-кметът на София Евгени Крусев: Пешеходни зони с трамвайно движение има в повечето европейски градове"}
{"url": "http://www.focus-news.net/news/2018/03/15/2499799/volen-siderov-obedineni-patrioti-ruskiyat-patriarh-ne-kaza-nishto-obidno-za-balgariya-a-che-darzhi-na-istoricheskata-istina.html", "text": "Руският патриарх не каза нищо обидно за България, а че държи на историческата истина. Това каза пред журналисти в Народното събрание председателят на ПГ на „Обединени патриоти“ Волен Сидеров за посещението на руския патриарх Кирил в България, предаде репортер на Агенция „Фокус“. „Руската империя обяви война на Турция и ни освободи“, заяви той. „Един патриарх има право да каже и малко по-тежки думи. Това не беше обидно за България. Коментарите по повод тази среща са спекулативни“, посочи Волен Сидеров и изтъкна, че руският патриарх е високо интелигентен човек. „Не е редно махленски да клюкарстваме по негов адрес все едно е комшията от другия вход. Да имаме уважение и почит към духовните ни пастири“, обясни той. „С тази стенограма от срещата му с президента не знам какво точно търсят - „под вола теле“, коментира Волен Сидеров. „Не съм поставял въпроса за оставка на Валери Симеонов. Казах, че ако размисли, сам трябва да стигне до това да поднесе извинение, ако не го направи-негов грях“, каза още той.\r\nБиляна ИВАНОВА", "date": "2018.03.15", "title": "Волен Сидеров, „Обединени патриоти“: Руският патриарх не каза нищо обидно за България, а че държи на историческата истина"}
{"url": "http://www.focus-news.net/news/2018/03/15/2499818/24-vesti-makedoniya-talat-dzhaferi-prezidentat-e-dlazhen-da-podpishe-ukaza-za-zakona-na-ezitsite-inache-bi-narushil-konstitutsiyata.html", "text": "Председателя на македонския парламент Талат Джафери смята, че президентът на страната е длъжен да подпише указа за Закона за езиците, тъй като в противен случай би нарушил Конституцията, предава македонското електронно издание „24 вести“. „Няма да коментирам какво би станало. Чл. 75 от Конституцията на Македония е ясен и след повторното гласуване с мнозинство на гласовете от общия брой на депутати, президентът е длъжен да подпише указа, тъй като иначе би нарушил Конституцията\", смята Джафери. Според председателят на парламента законът е приет съгласно процедурите и затова трябва да бъде проведен дебат, на който да се противопоставят аргументи дали законът е приет процедурно правилно.\r\nОтказът на Джафери да коментира какво би се случило, ако Георги Иванов не подпише указа за прилагане на закона е тема и на електронните издания „Курир“,„Свободна Европа“ и „Нова ТВ“, както и във вестник „Вечер“ и телевизия „Сител“.", "date": "2018.03.15", "title": "„24 вести“ (Македония): Талат Джафери: Президентът е длъжен да подпише указа за Закона на езиците, иначе би нарушил Конституцията"}
{"url": "http://www.focus-news.net/news/2018/03/15/2499821/desislava-kuzmanova-obshtina-blagoevgrad-chetvartoto-izdanie-na-blagoevgrad-blues-jazz-2018-obeshtava-da-bade-zapomnyashto-se-i-nosi-bogatstvoto-na-blus-i-dzhaz-muzikata.html", "text": "Четвъртото издание на „Blagoevgrad Blues & Jazz” 2018 обещава да бъде запомнящо се и носи богатството на блус и джаз музиката. Това каза за Радио „Фокус“ – Пирин Десислава Кузманова, директор на Общинско дружество „Благоевград фест“ ЕООД. По думите ѝ Началото на пролетта винаги идва с фестивала „Bluess&Jazz Blagoevrgad”. „През 2018 година ще бъде неговото четвърто издание и ще бъде още по-хубав от предишните три. Досега във фестивала сме имали много хубави музиканти. Международното участие миналата година се изрази най-вече чрез Шугър Блу, който е носител на „Грами“ и беше наш гост. При нас са били доста известни имена. Тази година фестивалът е с много интересна програма. На 30 март фестивалът ще бъде открит от Лъчезар Кацарски, който е събрал свои притяли и ще изпълни свои авторски парчета. Младaтa надежда на блус и джаз музиката Лъчезар Кацарски неведнъж е доказвал своите богати гласови данни, но този път ще излезе на сцената с индивидуален бенд. След това щафетата ще поеме Йълдъз Ибрахимова, която ще бъде гост на Биг Бенд - Благоевград. Бендът ще изненадат публиката със съвместен проект с Йълдъз Ибрахимова. Тя няма нужда от представяне, защото е абсолютна легенда в джаз средите. Ще завърши Милчо Левиев с неговият си бенд. Много важно е за тази вечер, че това е вечерта на Милчо Левиев и тя е посветена на неговата 80- годишнина. На 30 март сме наблегнали на джаз изпълненията, а на 31 март ще бъде отново една изключително интересна вечер. Откриват Васко Кръпката и София Блус бенд. Васил Георгиев, познат като Васко Кръпката е подготвил много новости за своите почитатели. Тази година освен неговите музикани от Подуене, той е поканил и негови притятели- блусари и заедно ще направят едно изключително интересно включване. Блус дивата Кели Ръкър, която е американска и с много интересно творчество. Хедлайнер на тазгодишното издание е Влатко Стефановски. Едва ли има почитател на двата стила музика, който ще остане безразличен към палитрата от изпълнители и музиканти, които са подготвили непреходни хитове, както и нови компилации“, каза Кузманова.\r\nПо думите ѝ тази година са сменили локацията. „До този момент се провеждаше в ДТ „Никола Вапцаров“, а тази година ще ползваме зала „Орфей“. Тя се намира в парк „Македония“. Предполага, че повече от гражданите на Благоевград знаят, че залата е нова, много добре оборудвана и ще бъде направена много симпатично, защото ще има разположен бирен и винен бар“, каза Кузманова. Тя подчерта, че ще има коктейлни маси и сцената ще бъде направена по подобаващ начин. „Това е наистина най- доброто, което можем да предложим на благоевградчани. Билетите вече са пуснати в продажба на касата на зала „Пейо Яворов“. Цената на билета за една фестивална вечер е 12 лева, а картата, която обхваща и двата дни е 20 лв. От всеки закупен билет или карта ще бъде отделян по 1 лев за благотворителна кауза“, каза Кузманова.\r\nЛора КАЛЧЕВА", "date": "2018.03.15", "title": "Десислава Кузманова, Община Благоевград: Четвъртото издание на „Blagoevgrad Blues & Jazz” 2018 обещава да бъде запомнящо се и носи богатството на блус и джаз музиката"}
{"url": "http://www.focus-news.net/news/2018/03/15/2499816/d-r-nadezhda-taskovska-alergolog-smyanata-na-sezonite-ne-e-v-osnovata-za-poyavata-na-alergiya-prez-proletta.html", "text": "Пролетната алергия се предизвиква най-вече от ветроопрашващите се широколистни дървета. Това каза за Радио „Фокус“ – Пирин Надежда Тасковска, алерголог. По думите ѝ цъфтежът на тези дръвчета предизвикват в хората така наречената сена хрема. „Такива дръвчета са: топола, бреза, явор, дъб, както и много други“, добави тя. Тасковска отбеляза, че други причини за пролетната алергия могат да бъдат и цъфтящите треви, които се появяват към края на месец април. Алергологът добави, че смяната на сезоните не е в основата за появата на пролетната алергия. „Пример в тази посока е, че когато идва есента, климата се променя става влажен и дъждовен, а това предизвиква в хората алергии към плесен“, уточни тя. Д-р Надежда Тасковска отбеляза, че именно тези предпоставки стоят в основата на обострянето на различни алергии в хората – хрема, кашлица, сърбежи в очите и носа , както и симптоми на бронхиална астма, задух и други подобни признаци.\r\nКристина МИТКОВА", "date": "2018.03.15", "title": "Д-р Надежда Тасковска, алерголог: Смяната на сезоните не е в основата за появата на алергия през пролетта"}
{"url": "http://www.focus-news.net/news/2018/03/15/2499820/kolektivno-upravlenie-na-prava-shte-mogat-da-izvarshvat-organizatsii-i-nezavisimi-druzhestva.html", "text": "Колективно управление на права ще могат да извършват организации и независими дружества. Това се случи след приемане на текстове от Закона за авторското право и сродните му права на второ четене, предаде репортер на Агенция „Фокус“.  Съгласно закона колективно управление на права е дейност по управлението на авторски или сродни на тях права. Дейността  се извършва едновременно от името и за сметка на повече от един носител на такива права в тяхна обща полза. Колективното управление на права ще се извършва от организация или независимо дружество и включва отстъпвана на ползватели на права за използване на произведение и други обекти на закрила, наблюдение на начина, по който те се упражняват, събиране на приходите от упражняването им, както и от права за получаване на дължими по силата на закона възнаграждения, включително копенсационни такива. Колективното управление на права може да се извършва от организация за колективно управление на права и независимо дружество за тази цел. Законът дефинира организацията като сдружение с нестопанска цел, което се контролира от своите членове, носители на права и което по договор с носители на права е оправомощено да извършва дейността. Независимо дружество е търговско дружество, което не е притежавано, нито контролирано пряко или частично от носители на права и е оправомощено по договори с носители на права да извършва дейността. \r\nДеница КИТАНОВА", "date": "2018.03.15", "title": "Колективно управление на права ще могат да извършват организации и независими дружества"}
{"url": "http://www.focus-news.net/news/2018/03/15/2499813/dragomir-stoynev-bsp-skandalite-v-darzhavata-sa-provokirani-ot-gerb-i-kolkoto-po-rano-ima-predsrochni-izbori-tolkova-po-dobre.html", "text": "Скандалите в държавата са провокирани от ГЕРБ и колкото по-рано има предсрочни избори, толкова по-добре. Това каза заместник-председателят на ПГ на „БСП за България“ Драгомир Стойнев, предаде репортер на Агенция „Фокус“.  Във връзка с обвиненията на Цветан Цветанов, че БСП клатят властта, Стойнев заяви, че БСП е най-голямата опозиция. „Власт се клати чрез скандали. Те не идват от опозицията, а са провокирани от ПП ГЕРБ. Това, че ГЕРБ управляват със скандали е техен проблем. Това, че те не могат да начертаят пътя, с който да изведат страната от тази икономическа, социална и духовна криза, е техен проблем. Ние сме за предсрочни избори. Виждаме, че те не могат да се справят\", каза Стойнев. По думите му европредседателството, което управляващите смятат за успех, е само в главите на ГЕРБ. „Едни  от нашите водещи приоритети се оказаха пълен провал. Никой не ни иска в Шенген, никой не ни иска в еврозоната, защото сме корумпирана страна“, каза заместник-председателят на ПГ на „БСП за България“.  По отношение на Западните Балкани, Стойнев заяви, че Юнкер ни е ударил звучен шамар. „Евентуално след 2025 можело да се мисли. Цяло едно поколение чака да види светлината в тунела. Въпросът е, че надали знаят къде е тунела. Това правителство е неспособно да продължи със своята работа. Вижте какво става в самата коалиция. И там ли БСП е виновна. БСП вижда, че тази нестабилност, трябва да бъде премахната“, допълни Драгомир Стойнев.\r\nДеница КИТАНОВА", "date": "2018.03.15", "title": "Драгомир Стойнев, БСП: Скандалите в държавата са провокирани от ГЕРБ и колкото по-рано има предсрочни избори, толкова по-добре"}
{"url": "http://www.focus-news.net/news/2018/03/15/2499819/danail-kirilov-gerb-osnovnata-promyana-v-zakona-za-avtorskoto-pravo-e-v-rezhima-na-kolektivnoto-upravlenie-na-prava.html", "text": "Основната промяна в Закона за авторското право е в режима на колективното управление на права. Това каза народният представител от ПГ на ГЕРБ  и председател на Правна комисия Данаил Кирилов по време на дебатите по второто четене на промените в Закона за авторското право и сродните му права, предаде репортер на Агенция „Фокус“.   Кирилов поясни, че един от спорните въпроси между първо и второ четене е свързан с ролята на министъра на културата при определянето на тарифите на авторските права. „Това беше въпросът доколко министърът на културата да остави в процедурата по формиране, определяне на тарифите, по които се разплащат авторските и сродни права от ползвателите. След дълги дебати и в работната група, а и в Комисията по правни въпроси на второ четене, заедно с участието на Министерство на културата, се стигна до консенсусът министърът на културата да продължи да участва в тази процедура по тарифиране и финално да одобрява тарифи“, заяви Кирилов. \r\nДеница КИТАНОВА", "date": "2018.03.15", "title": "Данаил Кирилов, ГЕРБ: Основната промяна в Закона за авторското право е в режима на колективното управление на права"}
{"url": "http://www.focus-news.net/news/2018/03/15/2499822/afp-hilyadi-byagat-ot-umerenata-opozitsiya-v-iztochna-guta-dokato-siriyskata-pravitelstvena-armiya-nastapva.html", "text": "Хиляди са избягали от контролираната от „умерената“ опозиция Източна Гута към териториите, контролирани от Дамаск в четвъртък, предава AFP, като се позовава на информация от своите кореспонденти на мястото на събитието.\r\nХората са бягали пеша, с автомобили и на мотоциклети и са отивали към град Хамурие, където сирийската армия е отворила коридор след среднощната офанзива.\r\nПревод и редакция:", "date": "2018.03.15", "title": "AFP: Хиляди бягат от „умерената“ опозиция в Източна Гута, докато сирийската правителствена армия настъпва"}
{"url": "http://www.focus-news.net/news/2018/03/15/2499811/radio-svobodna-evropa-makedoniya-sdsm-smyata-che-prezidentat-ivanov-se-postavya-nad-konstitutsiyata.html", "text": "\"С обявеното становище, че няма да подпише указа за прилагане на Закона за употреба на езиците Георги Иванов се опитва да се постави над Конституцията на Македония и се определя като остатък от бившия режим\". Това се казва в съобщение на ръководството на управляващата СДСМ, цитирано от македонското електронно издание Радио \"Свободна Европа\". Изданието уточнява, че в реакцията на социалдемократите се отбелязва, че президентът вместо да осъди насилието, случило се по време на снощното заседание на парламента, продължава с неговата политика на разделяне, раздори и конфликти.\r\nПо-рано в специални видео обръщение македонският президент заяви, че уставът и съвестта му не позволяват да подпише указа за прилагането на Закона за употребата на езиците.", "date": "2018.03.15", "title": "Радио \"Свободна Европа\" (Македония): СДСМ смята, че президентът Иванов се поставя над Конституцията"}
{"url": "http://www.focus-news.net/news/2018/03/15/2499817/dragomir-stoynev-bsp-gordeem-se-s-prezidenta-radev-gerb-nyamat-neshto-realno-i-hvarlyat-podozreniya-v-politicheskoto-prostranstvo.html", "text": "Гордеем се с президента Радев - ГЕРБ нямат нещо реално и хвърлят подозрения в политическото пространство. Това каза заместник-председателят на ПГ на „БСП за България“ Драгомир Стойнев пред журналисти във връзка с твърдението на Цветан Цветанов, че президентът Румен Радев се държи като лидер на политически проект,  а не като президент, предаде репортер на Агенция „Фокус“.  „Румен Радев е президент на всички българи. Убеден съм, че това ще бъде един от най-успешните президенти. Дори не искам да го сравнявам с г-н Плевнелиев. Неговата работа е да казва на управляващите къде са им грешките, така както казва и опозицията и да обединява българските граждани. Той умее да го прави. До този момент можем само да се гордеем с този президент“, допълни Стойнев. \r\nДеница КИТАНОВА", "date": "2018.03.15", "title": "Драгомир Стойнев, БСП: Гордеем се с президента Радев - ГЕРБ нямат нещо реално и хвърлят подозрения в политическото пространство"}
{"url": "http://www.focus-news.net/news/2018/03/15/2499824/mvr-vazrastna-zhena-ot-ruse-e-stanala-zhertva-na-telefonna-izmama-za-nad-2-000-lv.html", "text": "Възрастна жена от Русе е попаднала в капана на телефонните измамници вчера и се е разделила с пари и злато на обща стойност за над 2 хиляди лева. Това съобщиха от пресцентъра на МВР. Преди обяд 80-годишната жена била потърсена по мобилен телефон от мъж, който се представил за полицай. Обяснил ѝ, че колегите му са блокирали улицата, на която живее. Уведомил я, че  се провежда операция по задържане на група телефонни измамници, които е възможно да я потърсят. Докато той я държал на линия на мобилния телефон, последвало позвъняване и на домашния, на който мъжки глас я заплашил, че ще я посети в дома ѝ след десетина минути и ако не му даде всичките си налични пари и злато ще я нарани. Тя затворила стационарния телефон и доверчиво обяснила на представилия се за полицай, който чакал на другата линия, за заплахата. Вече убедена, че говори със служител на реда, жертвата изслушала и инструкциите му - да изпълни исканията им, за да могат да ги заловят. Отново последвали серия от обаждания и заплахи. Първо я накарали да излезе и да остави парите и златото до трафопост, близо до блока ѝ, но тя отказала. Последвала втора заповед -  да ги хвърли през терасата на жилището си, но да побърза, защото измамниците приближавали и ще могат да ги хванат на местопрестъплението. Така жената се разделила със сума от около 1 200 лева и с около 20 г злато. Едва по-късно, когато се успокоила, тя осъзнала, че е попаднала в измамна схема.  Сигналът е документиран в Първо РУ, по случая е  образувано досъдебно производство за престъпление по чл. 209, ал. 1 от НК, работата по него продължава.  \r\nПолицията отново напомня, че полицейските органи, при осъществяване на функциите си НЕ използват парични средства, предоставени им от граждани и НЕ търсят съдействие в работата си по нито една от прилаганите от телефонните измамници схеми. \r\nНяма държавна институция, която да иска предоставяне на пари по телефона или на ръка, без необходимите документи. \r\nСлужителите на полицията контактуват с гражданите, след като са се представили с личния си полицейски знак и служебна карта. Как да реагирате при телефонна измама: \r\n- Търсете обратна връзка с близките си, свържете се с роднини, съседи! \r\n- Веднага позвънете на тел. 112 /избира се безплатно от цялата страна/ \r\n- Не се съгласявайте да давате никакви пари и бижута на ръка, да ги оставяте на улицата или да ги хвърляте през балкона. \r\n- Не съобщавайте лични данни, банкови сметки или кодове за активиране на предплатени телефонни карти. \r\n- Уведомете полицейския си инспектор по местоживеене.", "date": "2018.03.15", "title": "МВР: Възрастна жена от Русе е станала жертва на телефонна измама за над 2 000 лв."}
{"url": "http://www.focus-news.net/news/2018/03/15/2499829/kmetat-na-sofiya-yordanka-fandakova-stolichnata-obshtina-ot-godini-ima-politika-za-maksimalni-vazmozhnosti-na-horata-da-izpolzvat-bezplaten-wifi.html", "text": "Столичната община от години има политика за максимални възможности на хората да използват безплатен WiFi. Това каза пред журналисти кметът на София Йорданка Фандъкова, предаде репортер на Агенция „Фокус“. „На всички 35 метростанции има безплатен интернет, както и над 270 автобуса от градския транспорт. Това се приема изключително добре и е възможност София да покаже, че е един дигитален град с много млади хора, които имат потребност от това. В много паркове и градинки вече имаме безплатен WiFi, но желаем да се възползваме от всяка една възможност. Идеята е на българския еврокомисар Мария Габриел, която създава тази възможност за всички общини в Европа, за получаване на ваучери за изграждане на такава зона, където градът прецени“, коментира Фандъкова и уточни, че това е едно състезание, което предстои. „Подготвяме се за него. Става дума за 1000 ваучера, за които ще могат да кандидатстват всички общини на територията на ЕС. Стойността на един ваучер е 15 000 евро. Предстои да бъде отворена платформата за кандидатстване и тъй като общо взето принципът е „първият по време, първи по право“, стига да се попълни добре формата, направих екип, който да работи по тази тема и да бъдем напълно готови в първата минута да подадем нашите документи“, допълни тя и подчерта, че затова и днес Столичният общински съвет е гласувал, защото такъв е редът. „Трябва да имаме одобрението на Съвета за кандидатстване за такива проекти. Благодарна съм, че всички единодушно подкрепиха възможността Столична община да кандидатства. Събрали сме предложения от районни кметове от всички структури за място, за което кандидатстваме. Водещ критерии ще бъде брой на хората, които ще получат достъп до безплатен WiFi“, заяви кметът на София. По думите ѝ това ще бъдат паркове, пазари, площади, както и градския транспорт. \r\nЛюба АЛЕКСИЕВА", "date": "2018.03.15", "title": "Кметът на София Йорданка Фандъкова: Столичната община от години има политика за максимални възможности на хората да използват безплатен WiFi"}
{"url": "http://www.focus-news.net/news/2018/03/15/2499825/varna-sluzhiteli-na-regionalnata-zdravna-inspektsiya-protestiraha-v-obednata-si-pochivka-sreshtu-niskite-zaplati-v-sektora.html", "text": "В Деня на българския здравен инспектор служители на Регионалната здравна инспекция във Варна протестираха срещу ниските заплати в сектора, въпреки обещанието на Министерството на здравеопазването да получат средно 18% увеличение, считано от януари тази година, с мартенските заплати, предаде репортер на Радио „Фокус“ – Варна. Лекари, здравни инспектори и лаборанти се събраха пред сградата на здравната инспекция в града в обедната си почивка. С фишове в  ръка и с табелки „Аз протестирам“ на своя професионален празник те настояха за достойно заплащане и адекватно отношение към проблемите, припомняйки, че тяхното възнаграждение е най-ниското в системата на здравеопазването.\r\n„Протестът е във връзка с Деня на здравния инспектор и новогодишното неувеличение на заплатите на здравните инспектори, въобще на работещите в системата на Регионалната здравна инспекция. Решихме да отбележим този празник по този начин, за да напомним на Министерството на Здравеопазването за нашето съществуване. На сайта на Министерство се появи информация, че предстои увеличение на заплатите, разписано е с какъв процент, но едно е писането, друго е даването. Ще видим дали в края на март ще получим увеличение и какво увеличение. Най-важно е какъв точно ще бъде фактическият процент на увеличение на заплатите“, заяви пред журналисти д-р Веселина Божилова, синдикален лидер в инспекцията. По думите ѝ около 60% от работещите в системата получават минималната работна заплата, а част от тях са експерти с 30-годишен стаж. „Ние не получаваме клас прослужено време. Последното официално увеличение на заплатите беше преди 10 години. Инспектори с 30-годишен стаж получават заплата в размер на 520 лева, което е унизително“, отбеляза -р Веселина Божилова.\r\nМарияна ВАЛЕНТИНОВА", "date": "2018.03.15", "title": "Варна: Служители на Регионалната здравна инспекция протестираха в обедната си почивка срещу ниските заплати в сектора"}
{"url": "http://www.focus-news.net/news/2018/03/15/2499831/evrodeputatat-emil-radev-prizova-za-zasilvane-na-satrudnichestvoto-sreshtu-kiberatakite.html", "text": "Българският евродепутат от ЕНП - ГЕРБ Емил Радев призова за засилване на международното сътрудничество с цел преодоляване на ефекта на киберпрестъпност, кибератаки, електронен шпионаж. Това стана по време на дебат в пленарна зала в Европейския парламент относно международно сътрудничество в борбата с киберпрестъпността, съобщиха от пресцентъра на ПП ГЕРБ. Според Емил Радев, следващата криза на сигурността ще бъде породена от използването на новите технологии като оръжие срещу критичната инфраструктура или дори за военни цели и ще доведе до огромни икономически и социални щети. „Тук не говоря единствено за кибератаки, спонсорирани от определени държави, а за атаки дори от отделни индивиди, притежаващи уменията да нанесат вреди.“, уточни той. \r\nЗатова българският евродепутат призова съществуващите регионални инициативи и мерки, като киберцентърът на Европол, заедно с технологични компании, да задълбочат дебата в рамките на ООН за създаването на международен кодекс за поведение за държавите в киберпространството, както и да координират усилия в предотвратяването и разследването на кибератаки, вкл. чрез обмен на информация. В този контекст той изрази надежда, че повече държави, а не само европейски, ще ратифицират Конвенцията от Будапеща за киберпрестъпленията. „А защо не дори да се започне работа по конвенция на ООН за борба срещу киберпрестъпленията.“, предложи евродепутатът.", "date": "2018.03.15", "title": "Евродепутатът Емил Радев призова за засилване на сътрудничеството срещу кибератаките"}
{"url": "http://www.focus-news.net/news/2018/03/15/2499826/sas-zapoved-na-ministara-na-kulturata-shte-se-utvarzhdavat-tarifite-za-avtorskite-prava.html", "text": "Със заповед на министъра на културата ще се утвърждават тарифите за авторските права. Това се случи след като парламентът прие текстове от Закона за авторското право и сродните му права на второ четене, предаде репортер на Агенция „Фокус“.  Прилаганите тарифи трябва да съобразени в разумна степен с икономическата стойност на използването на правата в търговската дейност. Министерство на културата има ангажимента да поддържа публичен регистър на лицата, получили регистрация за колективно управление на права. Регистърът се публикува на интернет страницата на Министерството. Министърът на културата осъществява контрол върху законосъобразността на начина, по който се извършва колективното управление на права. Министърът на културата извършва регистрация и промени в нея и издава удостоверение и заличава регистрация на организацията или независимото дружество.  Упражнява текущ контрол върху дейността на регистрираните лица. От друга страна Министерството е длъжно да отговаря без неоправдано забавяне на всяко искане, получено от съответния орган на друга държава – членка на ЕС, определен да упражнява контрол върху дейността по колективно управление на права. \r\nДеница КИТАНОВА", "date": "2018.03.15", "title": "Със заповед на министъра на културата ще се утвърждават тарифите за авторските права"}
{"url": "http://www.focus-news.net/news/2018/03/15/2499832/sliven-kmetat-stefan-radev-nagradi-uchastnitsite-v-chestvaneto-na-treti-mart.html", "text": "Кметът на Сливен Стефан Радев награди  участниците  в честването на Трети март – 140 години от Освобождението на България, предаде репортер на Радио „Фокус“ – Сливен. Те получиха от кмета знамена и благодарствени адреси.\r\n„Благодаря на всички за дисциплината и перфектната организация на празника . Да се надяваме, че в бъдеще ще можем да организираме още по-запомнящи се събития за нашите съграждани“, заяви кметът Радев.\r\nБлагодарствени адреси и знамена от празничното шествие бяха връчени на Центъра за подготовка на специалисти, Областна дирекция на МВР и Районно управление „Полиция“, Регионална дирекция „Пожарна безопасност и защита на населението“, „Общинска охрана и СОТ – Сливен“. Мотоклуб „Хайдути“, Мотоклуб „Биволите“ и Дружество „Традиция“.\r\nПредставители на Профилирана природо-математическа гимназия „Добри Чинтулов”, Профилирана гимназия с преподаване на западни езици „Захарий Стоянов”, Профилирана хуманитарна гимназия „Дамян Дамянов”, Професионална гимназия по хотелиерство и туризъм „Акад. Неделчо Неделчев” и СУ „Пейо Яворов” също получиха благодарствени адреси и знамена.", "date": "2018.03.15", "title": "Сливен: Кметът Стефан Радев награди участниците в честването на Трети март"}
{"url": "http://www.focus-news.net/news/2018/03/15/2499833/kmetat-na-sofiya-yordanka-fandakova-nadyavam-se-che-oshte-tova-lyato-shte-imame-obshtestveni-velosipedi-v-stolitsata.html", "text": "Искрено се надявам това лято да се радваме на обществени велосипеди в столицата. Това каза пред журналисти кметът на София Йорданка Фандъкова, предаде репортер на Агенция „Фокус“. „Тази процедура беше много обжалвана, дълго време в съдебни дела. Дори вече хората забравиха, че имаме такава приключена процедура и очакваме час по-скоро София да се сдобие със система на градски колела. Продължаваме да изграждаме велоалеи, за да можем да осигурим по-безопасно пътуване на велосипедистите. Често пъти спорим с шофьорите. Така или иначе посоката, в която ние вървим е ясна – обявили сме, че София трябва да бъде все по-достъпна за пешеходците и велосипедистите наравно с възможности за повече обходни маршрути, така че да освобождаваме централни части от автомобили“, коментира Фандъкова. По думите ѝ на теория всички са „за“, но когато опре до неудобството за конкретните шофьори, тогава вече се започва да се разсъждава, че трябва да се направи, но може би не точно тук и не сега. „И по отношение на велосипедите ще продължим с тази политика. Информацията ни е, че последното дело е минало и сега очакваме решението на съда. За мен няма значение кой ще изпълнява тази услуга, важното е да приключи всичко. Да се надяваме, че още това лято ще може да започне изграждането и да имаме вече градски велосипеди в София“, каза още Йорданка Фандъкова. \r\nЛюба АЛЕКСИЕВА", "date": "2018.03.15", "title": "Кметът на София Йорданка Фандъкова: Надявам се, че още това лято ще имаме обществени велосипеди в столицата"}
{"url": "http://www.focus-news.net/news/2018/03/15/2499836/ivan-totev-kmet-na-plovdiv-v-nachaloto-na-mesets-april-shte-bade-podpisan-dogovorat-za-vodniya-proekt-na-grada.html", "text": "В началото на месец април ще бъде подписан договора за водния проект на Пловдив. Това каза пред журналисти кметът Иван Тотев, предаде репортер на Радио „Фокус” - Пловдив. „Получихме покана и в началото на април ще се подпишат договорите”, каза кметът. „Процедурите са обявени и няма проблем”, добави Тотев. С реализацията на този проект ще бъдат подменени 14 км водопроводи и 800 сградни отклонения; 16,1 км второстепенна канализационна мрежа, ще бъде извършена рехабилитация на 2,8 км от съществуващия колектор VII, ще бъде изграден разтоварващ колектор VII, ще бъде извършена реконструкция, модернизация и доизграждане на пречиствателна станция за отпадни води – Пловдив.\r\nОбществената поръчка е на стойност 58 845 129 лева и е част от „Интегриран проект за водите на Пловдив“ по ОП „Околна среда“ 2014-2020 г.“.\r\nЦветана ТОНЧЕВА", "date": "2018.03.15", "title": "Иван Тотев, кмет на Пловдив: В началото на месец април ще бъде подписан договорът за водния проект на града"}
{"url": "http://www.focus-news.net/news/2018/03/15/2499827/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.03.15", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/15/2499837/ministar-temenuzhka-petkova-reformite-v-energetikata-sa-plod-na-satrudnichestvoto-ni-s-nepravitelstveniya-sektor.html", "text": "Реформите в енергийния отрасъл нямаше да бъдат възможни без тясното ни сътрудничество с енергийния сектор. Само в рамките на конструктивния диалог и чуваемост можем да постигнем устойчиво развитие на Енергийния съюз. Това каза министърът на енергетиката Теменужка Петкова пред участниците в конференцията „Ролята на неправителствените организации за подобряване на енергийната политика и нормативната база в областта на енергетиката – предизвикателствата пред Югоизточна Европа“, съобщиха от пресцентъра на Министерство на енергетиката. Първото официално събитие от програмата на българското председателство на Съвета на ЕС, част енергетика, е организирано от Института за енергиен мениджмънт със съдействието на Министерството на енергетиката. \r\nЗаконодателният пакет „Чиста енергия за всички европейци“, по който активно работи българската страна в рамките на председателството на Съвета на ЕС, нямаше да бъде толкова амбициозен и уникален без активното участие на неправителствения сектор при разработването и реализацията му, подчерта енергийният министър. В момента сме изправени пред предизвикателството да постигнем максимално възможен напредък по досиетата от пакета и за целта ще разчитаме отново на активния диалог с неправителствените организации, допълни Петкова. \r\nЕвропейската комисия подкрепя усилията на България за изграждането на интерконекторните връзки със съседните държави и реализацията на концепцията за газов хъб на територията на страната, заяви пред участниците вицепрезидентът на ЕК, отговарящ за Енергийния съюз Марош Шефчович. Той приветства усилията на страната да се превърне от транзитен в център за търговия с природен газ. Завършването на интерконекторните връзки е особено важно за изграждането на единен енергиен пазар в контекста на инициативата за сближаване на Западните Балкани, в която България има водеща роля, подчерта Шефчович. Вицепрезидентът на Европейската комисия открои и активните усилия на страната за продължаване на инициативата за газова свързаност в Централна и Югоизточна Европа CESEC, така че всяка страна да има достъп до поне три различни източника на природен газ. \r\nПо думите му, предстои сериозна трансформация на въглищния сектор в Европа, която ще засегне 41 региона на стария континент. В този процес и в рамките на създадената платформа „Въгледобивни региони в преход“ ЕК ще си сътрудничи активно с България. Съдействието на гражданското общество и на неправителствения сектор е от ключово значение за успешно приключване на този процес, заключи Шефчович.", "date": "2018.03.15", "title": "Министър Теменужка Петкова: Реформите в енергетиката са плод на сътрудничеството ни с неправителствения сектор"}
{"url": "http://www.focus-news.net/news/2018/03/15/2499838/iss-balgarskoto-predsedatelstvo-da-initsiira-sazdavaneto-na-patna-karta-za-evropeyskiya-stalb-na-sotsialnite-prava.html", "text": "В приетото становище „Европейският стълб на социалните права и ролята на организираното гражданско общество“ Икономическият и социален съвет призовава държавните институции да упражнят цялото влияние и авторитет на европредседателството и да фокусират разговорите по време на тристранната социална среща и на Европейския съвет в края на март т.г. като формулират конкретни предложения, за да стартира процесът на изграждане на европейски план  с насоки и пътна карта за прилагане на Европейския стълб на социалните права (ЕССП) на европейско равнище, както и на  равнище държави членки. Това съобщиха от пресцентъра на Икономическия и социален съвет.\r\nСтановището на ИСС разглежда съдържанието на инициативата за Европейски стълб на социалните права и приветства  постигнатия консенсус в Гьотеборг за подобряване на баланса между икономическото и социалното измерение в напредъка на Европа. ИСС подкрепя  и препоръката на Европейската комисия относно ЕССП, че икономическият и социалният напредък са взаимно свързани и създаването на ЕССП е част от усилията за изграждане на по-приобщаващ и устойчив модел на растеж в Европа и  за засилване на социалното сближаване.\r\nИСС отбелязва, че за постигането на целите на ЕССП се изискват целеви финансови ресурси както по линия на европейските структурни и инвестиционни фондове и особено по линия на Европейския социален фонд, така и чрез национално финансиране. „Съхраняването и разширяването на кохезионната политика на Съюза, се казва в становището на ИСС, са мощен инструмент за постигане на целите на ЕССП. В тази връзка ИСС очаква българското председателство да отстоява позиция за изработването и приемането на амбициозна многогодишна финансова рамка (след 2020 г.), която да предвиди и гарантира  постигането на висок растеж, заетост, инвестиции в умения, иновации и инфраструктура, които ще позволят преодоляване на предизвикателствата и повишаване на благосъстоянието на европейските граждани  (социални права за всички в условията на дигитализация, преодоляване на бедността и неравенствата, управление на процесите на мобилност и миграция, отговор на климатичните промени  и пр.)“.\r\nИСС  изразява мнение, че превръщането на Европейския семестър в Европейски икономически и социален семестър трябва да продължи и в следващите години и да се усъвършенстват процедурите, да се допълнят  съответните документи и да се оценява напредъка чрез таблицата със социалните показатели. ИСС отбелязва също, че е необходимо да се допълнят и  националните програми за реформи и конвергетните програми, както  и Специфичните препоръки по държави с показатели, отчитащи напредъка по ЕССП.\r\nИСС изтъква също, че реализацията на ЕССП е споделен ангажимент на  ЕС и държавите членки,  както и на правителствата и социалните партньори, особено в създаването на „национална пътна карта за изграждането на ЕССП“ в краткосрочен и дългосрочен план. ИС подчертава, че българският национален план за ЕССП трябва да съдържа съгласувани между социалните партньори мерки и политики по всички 20 права на ЕССП. ИСС прави  редица предложения, свързани с гарантираните права на заетите, със справедливите условия на труд, с адекватната  и устойчива социална закрила.\r\nВ становището си ИСС приветства прилагането на механизъм за наблюдение напредъка при въвеждане на ЕССП от всяка държава членка чрез използване на специален набор от социални показатели и изразява мнение, че такова институционално въздействие е полезно, защото гарантира еднопосочност в усилията, политиките и в мерките за сближаване в посока „нагоре“.\r\nВ становището  се набелязва и ролята на  организираното гражданско общество  за мобилизиране на заинтересуваните страни в дългосрочния процес на реализиране на ЕССП чрез засилване на дебата в обществото, чрез повече информация за гражданите, споделяне на добри практики, изразяване на становища, участие в наблюдението, подобряване качеството на двустранния диалог и конкретен принос в съдържанието на Националния план на България за прилагане на ЕССП.", "date": "2018.03.15", "title": "ИСС: Българското председателство да инициира създаването на пътна карта за Европейския стълб на социалните права"}
{"url": "http://www.focus-news.net/news/2018/03/15/2499835/smolyan-sluzhitelite-na-regionalnata-zdravna-inspektsiya-protestirat-simvolichno-s-iskane-za-dostoyno-zaplashtane.html", "text": "Служителите на Регионалната здравна инспекция – Смолян протестират символично днес, когато се отбелязва и техният професионален празник, предаде репортер на Радио „Фокус“ – Смолян. През целия ден те носят на реверите си лентички с надпис „Протест“. По този начин подкрепят колегите си от страната, които днес също излизат на протест. С тези действия служителите в Регионалните здравни инспекции настояват за достойно заплащане на труда им и неомаловажаване на работата им в областта на профилактиката. В РЗИ – Смолян работят 21 инспектори, като 14  от тях имат повече от 10 години професионален опит в системата.\r\nНели ГЕРГЬОВСКА", "date": "2018.03.15", "title": "Смолян: Служителите на Регионалната здравна инспекция протестират символично с искане за достойно заплащане"}
{"url": "http://www.focus-news.net/news/2018/03/15/2499830/kurir-makedoniya-profesorat-po-konstitutsionno-pravo-tatyana-karakamisheva-smyata-che-bez-podpisan-ukaz-ot-prezidenta-nyama-zakon.html", "text": "Професорът по конституционно право и политически  системи в Юридически факултет „Юстиниан I“ Татяна Каракамишева  смята, че без подписан указ от страна на президента, не може да се говори за закон, пише македонското електронното издание „Курир“ , което се смята за близко до ВМРО-ДПМНЕ. Скопската професорка обяснява, че без указ на президента законът не може да бъде публикуван в Държавен вестник, а без да бъде обнародван, той не може да влезе в сила и да се прилага на практика. Каракамишева твърди, че директорът на Държавен вестник няма право да публикува непълен закон, тъй като според  конституционния порядък на Македония указът не се смята само за обичайно формално действие, а подписването му е съществено ключово действие за правното финализиране и завършване на цялата последователност при приемането на закона. Затова неслучайно е дадено правото на президента да налага вето на закона, ако го смята за некачествен или за такъв, който носи опасност за сигурността на държавата.", "date": "2018.03.15", "title": "„Курир“ (Македония): Професорът по конституционно право Татяна Каракамишева смята, че без подписан указ от президента няма закон"}
{"url": "http://www.focus-news.net/news/2018/03/15/2499828/dobrich-sluzhiteli-na-regionalnata-zdravna-inspektsiya-izlyazoha-na-protest-s-iskane-za-po-dostoyno-zaplashtane-na-truda-im.html", "text": "Служители на Регионалната здравна инспекция в Добрич излязоха на протест с искане за по-достойно заплащане на труда им, предаде кореспондент на Радио „Фокус” – Варна. Някои от протестиращите бяха издигнали плакати с надписи: „Достойно възнаграждение за труда ни“, „Омерзителни заплати“, „Мълчанието убива“. Дияна Тодорова, главен инспектор в Дирекция „МД“ в РЗИ представи декларация от името на протестиращите: „Днес използваме празника, за да изразим нашето недоволство и да обявим исканията си за справедливо и заслужено възнаграждение на труда на всички регионални здравни инспекции. Обръщаме се към министъра на здравеопазването и се надяваме да ни чуе. Уважаеми Г-н министър, вчера в инспекциите са получени определените ни бюджети за 2018 година. Вие съобщавате, че за структурите на РЗИ средното увеличение за разходите за възнаграждение е 18%. В РЗИ – Добрич то е 15%. Като приложим правилата на Наредбата за заплатите на служителите в държавната администрация, едва ли индивидуалните увеличения ще са толкова. Радваме се, че ни забелязвате, но не сме доволни от това увеличение\". \r\nНедоволството е породено от факта, че това увеличение е първото от 2012 година насам и не е в състояние да компенсира ниския ръст на заплатите спрямо тези на други териториални администрации. „Искаме нашият професионален опит и квалификация да бъдат достойно и реално оценявани. Искаме да ви кажем, че ако продължавате да ни игнорирате, системата ще остане без кадри. В търсене на по-добро заплащане напускат както обучени кадри с опит, така и новопостъпилите инспектори“, заяви още Дияна Тодорова от името на събралите се протестиращи. Те са единодушни, че работата им е сложна и отговорна, но ниско платена. Недостатъчната финансова обезпеченост, дефицитът на кадри, и ниското заплащане на труда, съчетани с постоянно увеличаваш се обем на работа и спешност на задачите, ще доведе до неефективен и некомпетентен контрол считат служителите от РЗИ. Желанието им е да работят при по-добри условия и по-добро заплащане. На днешния ден се отбелязват 51 години от времето, когато първият випуск е завършил тази специалност. Бе изразено възхищение и признателност за работата на всички здравни инспектори през годините, които са полагали грижи за общественото здраве. \r\nЖулиета НИКОЛОВА", "date": "2018.03.15", "title": "Добрич: Служители на Регионалната здравна инспекция излязоха на протест с искане за по-достойно заплащане на труда им"}
{"url": "http://www.focus-news.net/news/2018/03/15/2499823/izpalnyavashtite-chuzhdi-proizvedeniya-veche-shte-predostavyat-otchet-za-prihodite-ot-kontsertite-si-na-organizatsiyata-za-kolektivno-upravlenie-na-prava.html", "text": "Народните представители приеха окончателни промени в Закона за авторското право и сродните му права, с които в срок до 3 дни преди концерт на организацията за колективно управление на права ще се предоставя списък с произведенията, които ще се изпълняват, и на авторите им, предаде репортер на Агенция „Фокус“. Депутатите решиха след концерта ползвателите да предоставят и отчет на изпълнените произведения и авторите им, както и точен отчет за прихода от концерта. С промените мястото за провеждане на концерт ще се предоставя на организатора му със заверени копия от договорите за отстъпване на право на публично изпълнение на произведенията.\r\nАвторите на произведения ще сключват договорите за използването им индивидуално- чрез организация за колективно управление на права или чрез независимо дружество за управление на права. Както досега ако в договора не е уговорен срок се счита, че правото да се използва произведението е отстъпено за 3 години, а за произведения на архитектурата-за 5 години.\r\nС промените се въвеждат изисквания на европейска директива. Срокът за въвеждането й е бил 10 април 2014 година, затова Съдът на ЕС е сезиран с процедура за неизпълненото задължение на България.\r\nБиляна ИВАНОВА", "date": "2018.03.15", "title": "Изпълняващите чужди произведения вече ще предоставят отчет за приходите от концертите си на организацията за колективно управление на права"}
{"url": "http://www.focus-news.net/news/2018/03/15/2499840/smolyan-dazhd-s-gradushka-vali-v-grada-patnite-nastilki-za-hlazgavi.html", "text": "Дъжд, придружен с градушка, вали в Смолян, предаде репортер на Радио „Фокус“ – Смолян. Градушката е с големина на грахово зърно и продължи няколко минути. За около 15 минути настилките в града се покриха с 2-3 см ледена покривка. Пътните настилки по улиците в града са мокри и хлъзгави. Интензивно е движението по централните улици в града.\r\nНели ГЕРГЬОВСКА", "date": "2018.03.15", "title": "Смолян: Дъжд с градушка вали в града, пътните настилки за хлъзгави"}
{"url": "http://www.focus-news.net/news/2018/03/15/2499842/yordan-yordanov-kmet-na-dobrich-za-vtori-pat-obshtinata-obyavyava-dni-na-otvorenite-vrati-v-detskite-zavedeniya-v-grada.html", "text": "За втори път Общината обявява дни на отворените врати в детските заведения в града. Това заяви кметът на Добрич Йордан Йорданов, предаде кореспондент на Радио „Фокус” – Варна. „Този модел мисля, че е доста успешен и работещ. Младите семейства искат да се докоснат къде реално детето им ще бъде отглеждано, ще бъде възпитавано и ще получи своето обучение. В тази връзка заедно с екипа ми, д-р Емилия Баева, зам.-кмет „Хуманитарни дейности“ успяхме да излъчим една такава идея и да я реализираме – Дни на отворените врати в детските градини и ясли“, каза кметът. Инициативата е обявена на интернет страницата на Община град Добрич в рубриката „Новини“. Там са посочени датите, часовете и графиците за посещения. По този начин според Йордан Йорданов всички родители, които имат желание да посетят и да разгледат детските заведения, ще могат да го направят. Това ще даде възможност родителите да се запознаят къде децата играят, спят и по какъв начин се обучават. Кметът определи идеята като прекрасна и отправи думи на благодарност към своя екип и д-р Баева. Според него това е идея, която е успешна и положителна и трябва да бъде развивана и поддържана в бъдеще. \r\nЖулиета НИКОЛОВА", "date": "2018.03.15", "title": "Йордан Йорданов кмет на Добрич: За втори път Общината обявява дни на отворените врати в детските заведения в града"}
{"url": "http://www.focus-news.net/news/2018/03/15/2499846/kyustendil-obshtina-dupnitsa-e-razrabotila-proekt-za-remont-na-emblematichnata-chasovnikova-kula-v-grada.html", "text": "Общината е разработила проект за ремонт на емблематичната Часовникова кула в града. Това съобщи за Радио „Фокус” – Кюстендил Христо Апостолов, експерт към Община Дупница. По думите му проектът ще бъде подаден като предложение по Програмата за трансгранично сътрудничество между България и Македония, а партньор по проекта е македонската община Крива Паланка. Общата стойност на заложените дейности е 200 000 евро. „Заложените дейности за символа на града са свързани с привеждането ѝ във вид, който да бъде подходящ за посещения от страна на жителите и гостите на Дупница. Старият часовников механизъм ще бъде съхранен в самата кула като музеен експонат, а часовникът ще работи с нов механизъм. Няколко монокъла ще бъдат монтирани за разглеждане на района. Предвижда се и ремонт на външната компрометирана дървена фасада”, каза Христо Апостолов. Вътрешно Часовниковата кула ще бъде укрепена и възстановена, ще бъдат подменени компрометираните участъци на циферблата, които не са оригинални. Самият район около Часовниковата кула също се предвижда за облагородяване и изграждането на алеи и подстъпи за свободен достъп.\r\nВенцеслав ИЛЧЕВ", "date": "2018.03.15", "title": "Кюстендил: Община Дупница е разработила проект за ремонт на емблематичната Часовникова кула в града"}
{"url": "http://www.focus-news.net/news/2018/03/15/2499847/sliven-blizo-120-kilograma-nelegalen-tyutyun-e-izzet-pri-spetsializirana-operatsiya-na-politsiyata-v-grada.html", "text": "Спецакция по пресичане на нелегалната търговия с тютюневи изделия е осъществена през изминалата седмица на територията на квартал „Надежда” в град Сливен. Това съобщиха от ОДМВР - Сливен. Полицейски служители от участъка, обслужващ квартала, са проверили 186 автомобила, 239 лица, 8 търговски обекта и частни домове. Акцията е насочена главно в установяване на лица, занимаващи се с търговия на тютюневи изделия без изискуемия по закон бандерол. В хода на процесуално-следствени действия, извършени в два имота в квартала, полицейските служители са иззели чували със ситно нарязан небрандиран тютюн. Общото количество на иззетия тютюн е около 120 килограма. Уведомена е Районна прокуратура - Сливен. Образувани са две досъдебни производства за престъпления по чл.234, ал.1 от НК. Операциите по противодействие на незаконната търговия с тютюневи изделия по територията на ОДМВР - Сливен продължават.", "date": "2018.03.15", "title": "Сливен: Близо 120 килограма нелегален тютюн е иззет при специализирана операция на полицията в града"}
{"url": "http://www.focus-news.net/news/2018/03/15/2499844/smolyan-normalen-e-trafikat-na-avtomobili-prez-gkpp-zlatograd.html", "text": "Нормален е трафикът на автомобили през ГКПП „Златоград“, съобщиха за Радио „Фокус“ – Смолян от пресцентъра на Главна дирекция „Гранична полиция“. Без проблеми се осъществява и преминаването на вход и изход и на пунктовете на българо-гръцката граница ГКПП „Капитан Петко войвода“ и ГКПП „Маказа“.\r\nНели ГЕРГЬОВСКА", "date": "2018.03.15", "title": "Смолян: Нормален е трафикът на автомобили през ГКПП „Златоград“"}
{"url": "http://www.focus-news.net/news/2018/03/15/2499839/d-r-veselin-milev-stolichna-obshtina-shte-otpusnem-po-300-lv-mesechni-stipendii-na-10-spetsialisti-po-zdravni-grizhi-ot-fakulteta-po-zdravni-grizhi.html", "text": "Направихме работна група между Столична община и Факултета по обществено здраве към Медицинска академия. Взехме решение за определяне на стипендии по 300 лв. на 10 специалисти по здравни грижи от Факултета по обществено здраве. Това каза пред журналисти председателят на Комисията по здравеопазване към Столична община д-р Веселин Милев, предаде репортер на Агенция „Фокус“. „Това е много добро начинание, защото има недостиг на здравни специалисти. В Европа са около 800 медицински сестри на 100 000 население, а в България около 500. Това е една форма да стимулираме специалистите по здравни грижи. Чрез този стимул ще се подпишат и договори за 3-годишна работа в наши лечебни заведения“, коментира той. По думите му критериите са успех над 4,5 и завършен първи курс. „Стипендията ще се изплаща по време на цялото обучение – останалите 3 години. Сумата е около 40 000 лв. годишно“, каза още той. \r\nЛюба АЛЕКСИЕВА", "date": "2018.03.15", "title": "Д-р Веселин Милев, Столична община: Ще отпуснем по 300 лв. месечни стипендии на 10 специалисти по здравни грижи от Факултета по здравни грижи"}
{"url": "http://www.focus-news.net/news/2018/03/15/2499843/parlamentat-prie-okonchatelni-promeni-v-zakona-za-avtorskoto-pravo-i-srodnite-mu-prava.html", "text": "Парламентът прие окончателни промени в Закона за авторското право и сродните му права, предаде репортер на Агенция „Фокус“.  Законът влиза в сила в деня на обнародването му в „Държавен вестник“. С промените се въвеждат изисквания на европейска директива. Срокът за въвеждането й е бил 10 април 2014 година, затова Съдът на ЕС е сезиран с процедура за неизпълненото задължение на България. Според приетия закон колективно управление на права ще могат да извършват организации и независими дружества. Министърът на културата осъществява контрол върху законосъобразността на начина, по който се извършва колективното управление на права. Министерство на културата има ангажимента да поддържа публичен регистър на лицата, получили регистрация за колективно управление на права. Регистърът се публикува на интернет страницата на Министерството. Със заповед на министъра на културата ще се утвърждават тарифите за авторските права. \r\nДеница КИТАНОВА", "date": "2018.03.15", "title": "Парламентът прие окончателни промени в Закона за авторското право и сродните му права"}
{"url": "http://www.focus-news.net/news/2018/03/15/2499851/veliko-tarnovo-deputatat-ot-gerb-stanislava-stoyanova-organizira-priemni-v-obshtina-suhindol-na-19-mart.html", "text": "Народният представител от ГЕРБ - Свищов Станислава Стоянова ще проведе поредица от  изнесени приемни за жителите на няколко населени места в община Сухиндол на 19 март. Това съобщиха от пресцентъра на ПП ГЕРБ. От 10.30 часа започва приемното време на народния представител в хранителния магазин на село Горско Калугерово. В 12.00 часа Станислава Стоянова ще бъде в пенсионерския клуб на село Бяла река, където ще разговаря с жителите на населеното място. \r\nСрещата на депутатът от ГЕРБ с живущите в Горско Косово ще се проведе от 13.30 часа в хранителния магазин в селото. В 15.00 часа Станислава Стоянова ще се срещне с жители на село Коевци в общинския клуб.  Срещата с гражданите на Сухиндол ще се проведе от 17.00 часа в клуба на ГЕРБ в града.\r\nСтанислава Стоянова е член на парламентарните комисии по образование и по земеделие.", "date": "2018.03.15", "title": "Велико Търново: Депутатът от ГЕРБ Станислава Стоянова организира приемни в община Сухиндол на 19 март"}
{"url": "http://www.focus-news.net/news/2018/03/15/2499845/petar-paunov-kmet-na-kyustendil-tryabva-da-se-nameri-kompromisen-variant-i-da-se-zapazi-evropeyskoto-finansirane-za-stolitsata-i-za-yugozapadniya-region.html", "text": "Обединихме се категорично, че трябва да се намери компромисен вариант и да се запази европейското финансиране за столицата и за Югозападния регион. Това каза пред журналисти кметът на Община Кюстендил Петър Паунов, предаде репортер на Радио „Фокус” – Кюстендил. Кметът участва в заседанието на Регионалния съвет на Югозападния регион, на което бяха обсъдени трите варианта за ново статистическо райониране на страната. „На този етап, ако се следват само икономическите показатели съвместно със София, регионът е застрашен от лишаване от европейско финансиране. В края на месец май ще излязат окончателните критерии от страна на Европейската комисия, какви ще бъдат – заложени за следващия програмен период, кои ще бъдат следвани дали само икономически показатели или ще има и други. Окончателната среща и решението ще бъде тогава”, каза Петър Паунов. По думите му е необходим пълен анализ, изчакване на критериите и нито един от регионите, и нито едно от населените места да не бъдат ощетени.\r\nВенцеслав ИЛЧЕВ", "date": "2018.03.15", "title": "Петър Паунов, кмет на Кюстендил: Трябва да се намери компромисен вариант и да се запази европейското финансиране за столицата и за Югозападния регион"}
{"url": "http://www.focus-news.net/news/2018/03/15/2499848/d-r-veselin-milev-stolichna-obshtina-i-shestte-ni-bolnitsi-sa-s-polozhitelen-finansov-rezultat.html", "text": "Заведенията за доболнична помощ или т.нар. ДКЦ-та, заедно с медицинските си центрове за първи път излизат с положителен финансов резултат. Това каза пред журналисти председателят на Комисията по здравеопазване към Столична община д-р Веселин Милев, предаде репортер на Агенция „Фокус“. „И шестте ни болници са с положителен финансов резултат. Имаме и много добър план за стимулиране, който ще осигури на много високо ниво медицинска апаратура. Ще се отделят доста добри пари. Например в „Шейново“ ще бъде обновена цялата сграда. Ще бъде закупен апарат „Айнщайн“ – това е автомат за лапароскопска хирургия“, коментира д-р Милев. По думите му ще бъде взет нов рентгенов апарат в 15-о ДКЦ в „Дианабад“. „Обновяваме и ремонтираме две родилни зали в „Тина Киркова“ плюс отделението за хирургия на млечната жлеза. Във Втора градска болница обновяваме цялата физиотерапия. В Пета градска купуваме доста апаратура. В Четвърта градска почти цяло обновяване на апаратурата за близо 350-400 000 лв. В диагностично-консултативните центрове ще вложим близо 2,8 млн. лв.“, допълни той и уточни, че там всичко ще бъде свързано главно със самостоятелни болнични заведения в райони, където няма други. „Това са „Надежда“, „Кремиковци“, „Нови Искър“. Близо 1,1 млн. лв. сме дали от бюджета на Столична община. Бавно стават нещата, но благодарение на г-жа Фандъкова и Барбалов, работим много добре и нещата се случват определено“, заяви той. \r\n„Излезе скринингова програма. Проблемите с простата са много тежки и у нас, и в Европа. Ще заделим около 300 000 лв. за тази програма. Включени са доста болници. Имаме намерение до края на годината едно също много тежко заболяване – щитовидната жлеза. Ще направим скрининг и за нея. Ще правим тепърва работна група, която ще уточнява кой, къде и как. Специално за скрининга на простата има най-различни начини за установяване на проблемите“, каза още той. \r\nЛюба АЛЕКСИЕВА", "date": "2018.03.15", "title": "Д-р Веселин Милев, Столична община: И шестте ни болници са с положителен финансов резултат"}
{"url": "http://www.focus-news.net/news/2018/03/15/2499841/meta-makedoniya-osem-vazmozhni-stsenariya-za-sadbata-na-zakona-za-ezitsite.html", "text": "Вчера с 64 гласа „за“ и в напрегната атмосфера, на ръба на физическата разправа, македонският парламент прие Закона за употреба на езиците на трето четене, след като веднъж президентът на страната Георге Иванов отказа да го подпише, коментира македонската новинарска агенция „МЕТА“.\r\nПрезидентът на Македония Георге Иванов още в сряда вечерта, в изявление пред обществеността, бе категоричен, че „Конституцията и съвестта не му позволяват да подпише указа за приемане на Закона“.\r\nОт всички страни пристигат реакции, в които или се приветства, или се оспорва Закона и начина на неговото приемане, пише медията.\r\nАгенция „МЕТА“ коментира, че в момента циркулират няколко сценария за съдбата и прилагането на Закона и ги представя:\r\n1.\tИванов да подпише указа (малко вероятно)\r\n2.\tИванов да не го подпише (Според Конституцията, той няма право на второ вето, ако вече е отказал един път да подпише указ за закон и той бъде приет на повторно гласуване и сега е длъжен да подпише указа)\r\n3.\tКонституционна криза – Никой не може да принуди Иванов да подпише указа насила, но това ще предизвика Конституционна криза – вече прието законово решение да остане неподписано.\r\n4.\tЖалби пред Административния съд за определяне на юрисдикцията и нарушаване на административната процедура.\r\n5.\tБез подписан указ от президента на републиката, законът НЕ МОЖЕ да бъде публикуван в „Държавен вестник“, а щом не е публикуван, не можа да влезе в сила и не може да се прилага на практика.\r\n6.\tКонституцията не определя срок, в който президентът трябва да подпише указа, което значи, че се оставя широк простор за блокиране на публикуването на закона и неговото влизане в сила.\r\n7.\tДа се внесе (кой?) искане за автоматично публикуване на Закона за употреба на езиците в „Държавен вестник“, за да започне да се прилага и официално.\r\n8.\tПоредица от оплаквания пред Конституционния съд\r\nПревод и редакция:", "date": "2018.03.15", "title": "„МЕТА“ (Македония): Осем възможни сценария за съдбата на Закона за езиците"}
{"url": "http://www.focus-news.net/news/2018/03/15/2499853/stefan-gruev-sayuz-na-ofitserite-i-serzhantite-ot-zapasa-i-rezerva-karlovo-e-edno-ot-znakovite-mesta-za-formiraneto-i-razvitieto-na-raketnite-voyski-na-balgariya.html", "text": "Карлово е едно от знаковите места за формирането и развитието на ракетните войски на България. Това каза в предаването „Със славната 2-ра Тракийска дивизия – За честта на България” на Радио „Фокус” - Пловдив Стефан Груев, секретар на Съюза на офицерите и сержантите от запаса и резерва в Карлово (СОСЗР). „От една страна Самоков се води столица на ракетните войски, защото според обективната истина там са били формирани първите поделения и 56-та Ракетна бригада през 1961 година. Но от друга страна Карлово е мястото, където са се формирали и другите поделения от състава на ракетните войски, говорим за 60-те години на миналия век”, посочи Груев. В същата 1961 година е издадена заповедта за формирането на 129-та Подвижна ракетно-техническа база, която е била предвидена да се разгърне в Карловския район. „Важно  е да се каже, че 56-та Ракетна бригада, която е първата в България, след като осъществява първият пуск на оперативно тактическа ракета на Българската армия на 28 август 1962 година на полигона Капустин Яр, в тогавашния СССР, вместо да бъде върната отново в Самоков е била предислоцирана в района на Карлово, на летище Марино поле”, каза Стефан Груев. Той добави, че през това време вече 129-та Подвижна ракетно-техническа база е била започнала своето функциониране на територията на карловския гарнизон. „Така Марино поле и Карлово се формира като един от центровете за развитието на ракетни войски в България”, посочи Груев. По думите му в следващите години вече става развръщане и на база за съхранение на имущество, на която основа е формирана централната ракетно-техническа база, която по-късно е била преместена в Ловеч. В по-късен период е формиран и 11-ти отделен ракетен дивизион към 11-та танкова бригада и по този начин вече Карловският гарнизон става един от ракетните центрове на нашата армия.\r\n„След ликвидирането на ракетните войски в Карлово ние от Съюза на офицерите и сержантите от запаса и резерва работим по една програма за популяризиране на паметта на тези ракетни войски. В някои списания бяхме наречени и „меката на българските ракетчици“, т.е. мястото, където човек може да се поклони на този славен род войска”, добави Стефан Груев.\r\nЦветана ТОНЧЕВА", "date": "2018.03.15", "title": "Стефан Груев, Съюз на офицерите и сержантите от запаса и резерва: Карлово е едно от знаковите места за формирането и развитието на ракетните войски на България"}
{"url": "http://www.focus-news.net/news/2018/03/15/2499834/kanal-5-makedoniya-sdsm-ivanov-ne-e-nad-konstitutsiyata-i-nyama-da-uspee-da-vnese-novi-razdori.html", "text": "„Президентът Иванов не стои над Конституцията и няма как да внесе нови раздори“. Така е озаглавила репортажа си най-голямата частна македонска телевизия „Канал 5“ , позовавайки се на официално съобщение от централата на СДСМ. Според телевизията президентът е длъжен да се съобрази с чл. 75 от Конституцията, в който ясно е заявено, че ако не подпише указ за въвеждането на закона, парламентът трябва повторно да го приеме и ако го приеме с мнозинство от общия брой депутати, президентът се задължава  да го подпише. „Канал 5“ цитира съобщението на управляващите социалдемократи, че „Георги Иванов е задължен пред гражданите и законите, а не пред партията, която го е издигнала“.", "date": "2018.03.15", "title": "„Канал 5“ (Македония): СДСМ: Иванов не е над Конституцията и няма да успее да внесе нови раздори"}
{"url": "http://www.focus-news.net/news/2018/03/15/2499857/nimh-ot-minus-18-sm-do-plyus-7-sm-sa-registriranite-kolebaniya-na-rechnite-niva-v-zapadnobelomorskiyat-baseyna.html", "text": "През последното денонощие водните нива на реките в Западнобеломорския басейна са се понижили или са останали без съществени изменения, сочи справка на сайта на Националният институт по метеорология и хидрология към Българската академия на науките (НИМХ към БАН). Регистрираните колебания на речните нива в басейна са от минус 18 см до плюс 7 см. Водните количества в басейна са около и над праговете за високи води. Днес и утре ще има незначителни повишения на водните нива на реките във водосбора на реките Струма и Места. От ранните часове на 18 и 19 март в резултат на валежи ще има по-значителни краткотрайни повишения на водните нива на реките във водосборите на реките  Струма, Места и река Доспат.", "date": "2018.03.15", "title": "НИМХ: От минус 18 см до плюс 7 см са регистрираните колебания на речните нива в Западнобеломорският басейна"}
{"url": "http://www.focus-news.net/news/2018/03/15/2499856/shumen-otcheteno-e-ponizhenie-na-yazovir-ticha.html", "text": "Отчетено е понижение на язовир „Тича“ спрямо 14 март, сочат данните на сайта на Басейнова дирекция „Черноморски район“. Водоемът прелива през преливник с 5,2 куб. м/сек., през основен изпускател – 13 куб. м/сек. + 5 куб. м/сек през ВЕЦ. \r\nНа територията на община Шумен – яз. \"Шумен\" е 70% запълнен. Язовир „Фисек“ е запълнен на 40%. \r\nВ община Смядово при яз. „Кълново“ има понижение спрямо вчера, завирен е на 99% до кота преливник – непрекъснато се източва през основен изпускател с 0,4 куб. м/сек. \r\nВ община Нови Пазар –  яз. \"Нови Пазар 1\" – 77 % запълнен, контролирано се изпуска през основен изпускател с 1 куб. м/сек. \r\nНа територията на община Търговище – яз. „Пресиян“ е на 2,10 м. под кота преливен ръб. Язовир „Лиляк“ е на 4,40 м. под кота преливен ръб. При язовирите „Кралево“, „Руец“ и „Вардун“ се наблюдава понижение на водните нива, като водоемите не преливат.", "date": "2018.03.15", "title": "Шумен: Отчетено е понижение на язовир „Тича“"}
{"url": "http://www.focus-news.net/news/2018/03/15/2499849/veliko-tarnovo-v-grada-shte-se-provede-protest-v-zashtita-na-priroden-park-pirin.html", "text": "Пореден протест в защита на Природен парк „Пирин“ ще се проведе тази вечер във Велико Търново. Протестиращите ще се съберат на площад „Майка България“ в 18.00 часа. Това съобщиха за Радио „Фокус“ – Велико Търново организаторите от „Велико Търново: За Пирин!“. В още един град от област Велико Търново ще се проведе протест – Свищов. Хората ще се съберат в 18.00 часа пред беседката в градската градина. Те също ще се обявят за спасяването на Пирин и против корупцията.„Фокус“ припомня, че исканията на протестиращите са за оттегляне на решението на правителството да отвори за строителство 48% от територията на Национален парк „Пирин“, както и срещу готвените промени в Закона за горите, които ще улеснят урбанизирането им. „Протестът е и срещу корупцията на всички нива, срещу безцеремонността на олигарсите, срещу зависимите политици, които не желаят да спазват законите“, уточняват организаторите.\r\nНадежда КРЪСТЕВА", "date": "2018.03.15", "title": "Велико Търново: В града ще се проведе протест в защита на Природен парк „Пирин“"}
{"url": "http://www.focus-news.net/news/2018/03/15/2499859/nad-310-mln-lv-shte-badat-vlozheni-v-prevantiven-remont-na-580-km-ot-republikanskata-patna-mrezha.html", "text": "Над 310 млн. лв. ще бъдат вложени през 2018-та година за превантивни ремонти на 580 км от републиканската пътна мрежа. Това заяви заместник-министърът на регионалното развитие и благоустройството Малина Крумова, съобщиха от пресцентъра на министерството. Малина Крумова участва в организирания от Българска браншова камара „Пътища“ семинар на тема: „Превантивно поддържане – проектиране и технологии“. \"Важно е този ресурс да бъде използван по ефективен начин и очаквам практическата дискусия да подпомогне правилното изпълнение на тези цели\", коментира още тя. \r\nКрумова посочи, че със заповед на председателя на Управителния съвет на Агенция „Пътна инфраструктура“ от днес се прекратява работата по зимното поддържане на републиканската пътна мрежа. Пътноподдържащите фирми, обаче, остават в готовност да реагират при необходимост до приключване на зимния сезон. В най-скоро време ще бъде ясно къде ще бъдат вложени спестените от зимната поддръжка средства, заяви регионалният заместник-министър. \r\nПредвидено е увеличаване на гаранционните срокове като един възможен стимул за отговорно отношение към изпълнението на обектите. По този начин ограниченият публичен ресурс, с който разполагаме, ще бъде влаган максимално ефективно, обясни Крумова. Тя призова за отговорност при изпълнението на пътни проекти и приветства инициативата на Българска браншова камара „Пътища“ като възможност диалогът между бизнеса и институциите, ангажирани в строителството и ремонта на пътища, да бъде подобрен. \r\nФорумът е първият от поредица технически семинари, които камарата ще организира от тази година, и е насочен към обмен на добри практики и повишаване качеството на дейностите на фирмите от пътния бранш. В мероприятието участва и заместник-министърът на регионалното развитие и благоустройството Малина Крумова", "date": "2018.03.15", "title": "Над 310 млн. лв. ще бъдат вложени в превантивен ремонт на 580 км от републиканската пътна мрежа"}
{"url": "http://www.focus-news.net/news/2018/03/15/2499861/stara-zagora-dvizhenieto-se-izvarshva-v-edna-lenta-po-am-trakiya-v-uchastaka-km-168-170-v-posoka-sofiya-poradi-remont-na-mantinela.html", "text": "Движението се извършва в една лента по АМ \"Тракия\", в участъка км 168 - 170 в посока София, поради ремонт на мантинела в средната разделителна ивица. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на сигналистите.", "date": "2018.03.15", "title": "Стара Загора: Движението се извършва в една лента по АМ \"Тракия\", в участъка км 168 - 170 в посока София, поради ремонт на мантинела"}
{"url": "http://www.focus-news.net/news/2018/03/15/2499850/lokalno-makedoniya-prezidentat-ivanov-tragva-na-voyna.html", "text": "Македонският президент Георги Иванов очевидно тръгва на война. Това пише във водещ коментар македонското електронно издание „Локално“, като се позовава на публикация в социалната мрежа на Георги Спасов, бивш министър и бивш посланик в България. Според Спасов Конституцията задължава Иванов да подпише указа, след като втори път е бил прегласуван в парламента и в тази фаза на приемане на закона, той вече не се пита дали законът е добър или не, а неговата функция е повече церемониална. Бившият министър твърди, че „Иванов отдавна се изявява като герой на филм, който има някаква мисия и има някакво право да защитава страната от т.нар. тирания на парламентарното мнозинство  и предателствата на премиера Заев. Затова македонският президент подписва амнистии, не даваше мандат за съставяне на правителството, а сега не иска да подпише и Закона за употребата на езиците\". Георги Спасов смята, че  президентът не само нарушава Конституцията, но и подтиква към конфликти и протести в страната, застрашава мира и дестабилизира Македония заради което „всички неприятели на Македония биха го поставили в своя платен списък“.", "date": "2018.03.15", "title": "„Локално“ (Македония): Президентът Иванов тръгва на война"}
{"url": "http://www.focus-news.net/news/2018/03/15/2499863/razgrad-oik-loznitsa-prekrati-predsrochno-palnomoshtiyata-na-kmeta-na-obshtina-loznitsa.html", "text": "ОИК - Лозница прекрати предсрочно пълномощията на кмета на Община Лозница, сочи Решение №132 от 14 март на сайта на Общинска избирателна комисия - Лозница. ОИК анулира издаденото на Айхан Хашимов удостоверение за избран за кмет на Община Лозница. Решението на ОИК може да се оспорва по реда на чл. 459 от Изборния кодекс. Препис от решението на ОИК - Лозница се изпраща до Председателя на общински съвет - Лозница и до Централната избирателна комисия.", "date": "2018.03.15", "title": "Разград: ОИК - Лозница прекрати предсрочно пълномощията на кмета на Община Лозница"}
{"url": "http://www.focus-news.net/news/2018/03/15/2499860/gd-granichna-politsiya-intenziven-e-trafikat-na-gkpp-kapitan-andreevo-i-gkpp-lesovo.html", "text": "На българо-турската граница трафикът е интензивен на ГКПП „Капитан Андреево“ и интензивен за товарни автомобили на изход ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-румънската граница на ГКПП „Дунав Мост“ Русе и ГКПП „Кардам“ трафикът е интензивен на изход за товарни автомобили. На българо-сръбската, българо-македонската, българо-гръцката граница трафикът е нормален на всички гранични контролно-пропускателни пунктове.", "date": "2018.03.15", "title": "ГД „Гранична полиция“: Интензивен е трафикът на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/03/15/2499865/veliko-tarnovo-v-grada-se-provede-obshtoto-sabranie-na-asotsiatsiya-na-obshtinite-sas-selishta-i-teritorii-na-kulturno-istorichesko-nasledstvo.html", "text": "Днес Общината бе домакин на Общото събрание на Асоциация на общините със селища и територии на културно-историческо наследство (АОСТКИН). Това съобщиха от пресцентъра на Община Велико Търново. В срещата участваха представители на 8 от 10-те общини- учредители на организацията. Кметът на Общината Даниел Панов приветства участниците и ги запозна с възможностите за развитие на Асоциацията. Той информира партньорите, че е разговарял с Кмета на София г-жа Йорданка Фандъкова и е получил уверението и, че Асоциацията ще участва активно в разработването и прилагането на подготвяна Стратегия за опазване на културно-историческото наследство.\r\nУчастващите в срещата получиха от Даниел Панов информация за придвижването на Закона за старите столици, обсъжданите възможности за ползване на данъчни облекчения от страна на собственици на сгради, които са частна собственост със статут „Паметник на културата“, както и за възможности за включване на такъв тип сгради в проектите за подобряване на енергийната ефективност.\r\nГосподин Панов потвърди готовността на Френската Асоциация на градовете и регионите с културно-историческо наследство да продължи партньорството и сътрудничеството си с АОСТКИН.\r\nВ рамките на Общото събрание бе изнесен, обсъден и приет Доклад и отчет за дейността на АОСТКИН през 2017 година. Бяха избрани ръководни и контролни органи.\r\nВ рамките на обсъждането на предложения за програма и бюджет за 2018-та година се състоя дискусия с полезен обмен, както на позитивни практики в общините, членуващи в Асоциацията, така и поставяне на въпроси, които представляват интерес за партньорите в АОСТКИН.\r\nОсновен акцент в разговорите и дебатите бяха проблемите, както и възможните решения произтичащи от разнообразни сложни казуси, свързани със състоянието, експлоатацията и поддръжката на сгради, които са частна собственост, и същевременно притежават статут „Паметник на културата“.", "date": "2018.03.15", "title": "Велико Търново: В града се проведе Общото събрание на Асоциация на общините със селища и територии на културно-историческо наследство"}
{"url": "http://www.focus-news.net/news/2018/03/15/2499866/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще ви информира по важните теми от Асеновград и региона. През изминалата 2017 година в Община Асеновград са входирани над 30 акта за установяване на нарушения съгласно Закона за предучилищното и училищното образование. Издадени са наказателни постановления на обща стойност 3 750 лева. Такива актове се налагат от страна на Общинска администрация на родители, които не осигуряват присъствие на децата си в училище и детска градина или не ги записват в задължителните форми на обучение. Наш събеседник по темата ще бъде Величка Стойчева, директор на Дирекция „Хуманитарни дейности“ към Община Асеновград. Тя ще ни каже колко са съставените актове от началото на 2018 година и защо родителите не заплащат наложените глоби.\r\nЧетвърти артилерийски полк на Военно формирование 24490-Асеновград отпразнува тържествено 90 години от създаването си. Военното поделение бе почетено с много поздравителен адреси, сред които и от кмета на община Асеновград д-р Емил Караиванов. С предметни награди и грамоти бяха отличени военнослужещите, показали отлични резултати при изпълнение на служебните си задължения. Празничен молебен за здраве и благополучие отслужи Негово Високопреосвещенство Пловдивски митрополит Николай, заедно със свещеници от Асеновградската духовна околия. По повод празнина на Четвърти артилерийски полк в Асеновград ще разговаряме с капитан Емил Григоров, старши специалист в командването на полка. Той ще ни каже как бе почетена годишнината, ще ни направи част от историята на полка и ще обобщи какво е значението му за България и за жителите на Община Асеновград в рамките на съвремието.\r\nОбщина Асеновград обяви кампанията по засаждане на дръвчета върху общински терени. За осъществяване целите на кампанията, на гражданите ще им бъдат предоставени необходимите фиданки. Всеки, който желае да се включи, е необходимо да подаде молба в Община Асеновград, като срокът е до 23 март. Кампанията се провежда за четвърта поредна година по инициатива на кмета на община Асеновград д-р Емил Караиванов. Повече информация ще научите във втората част на предаването.\r\nДнес ще посветим няколко минути и на четника от Ботевата чета Атанас Николов Свещаров. Поводът – на 12 март се навършиха 88 години от смъртта му. Какво го свързва с Асеновград и колко значимо е делото му?\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.03.15", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/03/15/2499858/blagoevgrad-normalno-se-izvarshva-preminavaneto-na-motorni-prevozni-sredstva-prez-gkpp-ilinden.html", "text": "Нормално се извършва  преминаването на моторни превозни средства през ГКПП „Илинден“. Това съобщиха за Радио „Фокус“ – Пирин от Гранична полиция. Нормално натоварен е и трафикът на ГКПП „Кулата“, както и на останалите пунктова по българо-гръцката граница.\r\nКристина МИТКОВА", "date": "2018.03.15", "title": "Благоевград: Нормално се извършва  преминаването на моторни превозни средства през ГКПП „Илинден“"}
{"url": "http://www.focus-news.net/news/2018/03/15/2499864/zapochna-sreshtata-mezhdu-premiera-boyko-borisov-i-avstriyskiya-kantsler-sebastian-kurts.html", "text": "Започна срещата между премиера Бойко Борисов и австрийския канцлер Себастиан Курц, който е на посещение у нас, съобщиха от правителствената информационна служба. В резиденция „Бояна“ двамата обсъждат сътрудничеството между България и Австрия както в двустранен план, така и в рамките на Европейския съюз. Акцент в разговорите е приемствеността в темите на Българското и Австрийското председателства на Съвета на ЕС.", "date": "2018.03.15", "title": "Започна срещата между премиера Бойко Борисов и австрийския канцлер Себастиан Курц"}
{"url": "http://www.focus-news.net/news/2018/03/15/2499854/fokus-makedoniya-talat-dzhaferi-ne-iska-da-kazhe-kakvo-shte-stane-ako-ivanov-deystvitelno-ne-podpishe-zakona-za-ezitsite.html", "text": "Председателят на парламента Талат Джафери отказва да коментира какво ще стане, ако президентът на страната Георги Иванов не подпише указа за прилагане на закона на езиците, пише македонският „Фокус“. Изданието твърди, че според председателя на парламента, ако Иванов не промени първоначалната си реакция, той катастрофално ще наруши македонската Конституция.", "date": "2018.03.15", "title": "„Фокус“ (Македония): Талат Джафери не иска да каже какво ще стане, ако Иванов действително не подпише Закона за езиците"}
{"url": "http://www.focus-news.net/news/2018/03/15/2499855/sitel-poseshtenieto-na-nikos-kotsiyas-v-skopie-idva-v-napregnat-moment.html", "text": "Посещението на министъра на външните работи на Гърция Никос Коцияс в Скопие, вероятно на 22 и 23 март, идва в период на голямо политическо напрежение в Македония след приемането в сряда на Закона за езиците и свързаните с това инциденти в и около македонския парламент, пише гръцкият вестник Kathimerini, предава скопският телевизионен канал „Сител“.\r\n„Министърът на външните работи Никос Коцияс ще пристигне на официално посещение в Скопие, в период на сериозно напрежение в съседната страна, което се разрази вчера, по време на гласуването на новия Закон за употреба на езиците на малцинствата в БЮРМ“, пише гръцкото издание и добавя, че освен голямата символика на визитата, се очаква тя да донесе и същински разговори на гръцкия външен министър с македонския държавен връх.\r\nKathimerini обяснява, че законът е приет, а „членовете на парламентарната охрана са предотвратили сблъсък между Никола Груевски и Талат Джафери“.\r\nВидео от инцидента между бившия премиер и председателя на парламента беше публикувано от гръцката телевизия Sky, с коментар, че „не за първи път виждаме такива снимки от парламента в Скопие“, но и че „по инцидентен начин за втори път е приет законът“.\r\n„Масло в огъня наля президента Иванов, който заяви, че няма да подпише закона“, коментира новинарката от гръцката телевизия.\r\nВчерашните събития в македонския парламент, както и решението на Иванов, намериха място и в материалите на онлайн изданията на гръцките медии, съобщи кореспондентът на МИА в Атина.\r\n„Президентско „не“ за разширяването на употребата на албанския език“; „БЮРМ: По инцидентен начин бе прието разширяването на употребата на албанския език“; „Огън на политическата сцена разпали президента Иванов“; „Напрежение и инциденти в парламента на БЮРМ“, са част от заглавията на гръцките медии в текстът, приведен от гръцката новинарска агенция АНА-МПА.\r\nПревод и редакция:", "date": "2018.03.15", "title": "„Сител“: Посещението на Никос Коцияс в Скопие идва в напрегнат момент"}
{"url": "http://www.focus-news.net/news/2018/03/15/2499852/press-24-makedoniya-prezidentat-ivanov-sabori-truda-na-dsi-i-sdsm-zakonat-za-ezitsite-mozhe-da-ostane-samo-na-stara-hartiya.html", "text": "„Президентът Иванов събори труда на ДСИ и СДСМ, Законът за езиците може да остане само на стара хартия в кабинета на президента“. Под това заглавие македонското  електронно издание „Press 24“  коментира реакцията на президента Георги Иванов по повод снощното приемане на Закона за употреба на езиците.", "date": "2018.03.15", "title": "„Press 24“ (Македония): Президентът Иванов събори труда на ДСИ и СДСМ, Законът за езиците може да остане само на стара хартия"}
{"url": "http://www.focus-news.net/news/2018/03/15/2499869/varna-prodalzhava-nablyudenieto-na-vodoemite-na-teritoriyata-na-oblastta.html", "text": "Продължава наблюдението на водоемите на територията на Варненска област. Това съобщиха за Радио „Фокус“ – Варна от Областна администрация. През последното денонощие се отчита спад на водните нива на реките и язовирите. Според оперативните данни обстановката в областта към момента е нормална и няма сведения за аварии или проблемни места при водоемите.\r\nПо данни на Басейнова дирекция „Черноморски район“ – Варна към 09.00 часа днес яз. ,,Георги Трайков“ (Цонево) в община Дългопол е спаднал с 6 см спрямо вчера, продължава контролирано изпускане през основен изпускател – 39,4 куб. м/сек. Наличният обем е 283 230 000 куб. м, не прелива, има свободен обем. Понижение на водното ниво се наблюдава и при яз. „Елешница“, който също е на територията на община Дългопол, като продължава контролирано изпускане през основен изпускател – 4,2 куб. м/сек. Понижението на водното ниво е с 6 см спрямо вчера, язовирът не прелива. В община Долни чифлик язовирите „Долни чифлик“, „Горен чифлик“ и „Пчелник“ не преливат, изпускат се контролируемо. Няма данни за възникнали аварийни ситуации на територията на областта. Няма постъпила информация и за повишение на нивата на реките. На дежурния телефон не са постъпвали данни за аварийни ситуации, скъсани диги или укрепителни съоръжения. Нивото на река Камчия при местност Пода в община Аврен е спаднало спрямо вчера.\r\nМарияна ВАЛЕНТИНОВА", "date": "2018.03.15", "title": "Варна: Продължава наблюдението на водоемите на територията на областта"}
{"url": "http://www.focus-news.net/news/2018/03/15/2499868/vseki-da-mozhe-da-poluchava-udostovereniya-ot-registar-bulstat-po-elektronen-pat-i-bezplatno-predvizhdat-zakonovi-promeni.html", "text": "Всеки да може да иска и получава по електронен път и безплатно справки и удостоверения за вписани в регистър БУЛСТАТ обстоятелства, предвижда проект на промени в Закона за регистър БУЛСТАТ, публикуван днес за обществено обсъждане от Министерството на правосъдието, съобщиха от пресцентъра на министерството.\r\nПроектозаконът, изработен съвместно от Министерството на правосъдието и Агенцията по вписванията, е поредният нормативен акт изготвен в изпълнение на последователната политика на правителството за намаляване на административната тежест върху гражданите и бизнеса, чрез премахване на изискването за представяне на някои официални удостоверителни документи на хартиен носител.\r\nВ момента граждани могат да искат издаване на удостоверения от регистър БУЛСТАТ само, чрез писмено заявление на гишетата в службите по регистрация и след предварително платена такса. Безплатен достъп до публичната информация в Регистъра е предвидена само за съда, държавните и местните органи.\r\nС предлаганите промени се въвежда изискването за всички чуждестранните физически и юридически лица, които са залогодатели по смисъла на Закона за особените залози, да се регистрират в регистър БУЛСТАТ.", "date": "2018.03.15", "title": "Всеки да може да получава удостоверения от регистър БУЛСТАТ по електронен път и безплатно предвиждат законови промени"}
{"url": "http://www.focus-news.net/news/2018/03/15/2499870/ministar-nikolina-angelkova-za-parvi-pat-vrachi-udostovereniya-za-planinski-vodachi.html", "text": "Министърът на туризма Николина Ангелкова за първи път връчи удостоверения за 10 планински водачи, предаде репортер на Агенция „Фокус“. Удостоверения получиха и 16 нови екскурзоводи. „Благодаря, както на успелите кандидати, така и на комисията за това, че положиха толкова много усилия за днешното събитие“, посочи тя. „С промените в Закона за туризма, които приехме, и специализираните две наредби за професионална квалификация на планински водачи и на екскурзоводите, имаме възможността да ги регистрираме в Националния туристически регистър. Така можем да предлагаме още по-качествен туристически продукт“, изтъкна Николина Ангелкова. \r\nБиляна ИВАНОВА", "date": "2018.03.15", "title": "Министър Николина Ангелкова за първи път връчи удостоверения за планински водачи"}
{"url": "http://www.focus-news.net/news/2018/03/15/2499873/margarita-nedkova-ansambal-gotse-delchev-shte-e-hubavo-kashtata-na-lyubka-rondova-v-rodnoto--selo-shestovo-da-bade-prevarnata-v-muzey.html", "text": "Ще е хубаво къщата на Любка Рондова в родното ѝ село Шестово да бъде превърната в музей, към днешна дата състоянието ѝ не е много добро. Това каза в интервю за Радио „Фокус“ – Пирин Маргарита Недкова, директор на ансамбъл „Гоце Делчев“. Тя обясни, че лично е посещавала дома на народната певица, заедно с нея. „Къщата е на 2 етажа, но за съжаление нейното състояние не е много добро. За щастие за момента все още има някакви стени, които са останали. В домът си, Любка Рондова ни е показвала къде е била стаята ѝ, как се е живяло там и какво е било. Къщата има много хубав двор, който обаче е запустял“, каза още Недкова. Тя добави, че заради законодателството в Гърция едва ли ще им бъде позволено да направят  каквото ѝ да е било с нея. „Доколкото знам самата къща има някакви наследници, тъй като братът на Любка Рондова е все още жив. Тъжното е, че се сблъскваме с една бюрокрация, която малко трудно ще ни позволи да направим нещо. Въпреки това споменът за Любка Рондова е много силен и ще се опитаме да направим нещо тук, в България“, допълни Недкова. Тя заяви, че приживе, Рондова е живяла в близост до стадион „Герена“, в един блок. „Разбира се, този апартамент малко трудно може да стане музей, но бихме могли в ансамбъла, където ние се намираме да обособим един кът на името на Любка Рондова. Мисля, че това ще помогне за съхраняването на нейната памет“, коментира Недкова.\r\nЛивия НИНОВА", "date": "2018.03.15", "title": "Маргарита Недкова, ансамбъл „Гоце Делчев“: Ще е хубаво къщата на Любка Рондова в родното ѝ село Шестово да бъде превърната в музей"}
{"url": "http://www.focus-news.net/news/2018/03/15/2499874/plovdiv-v-karlovo-zapochna-izgrazhdaneto-na-pametnik-na-raketchika.html", "text": "В Карлово започна изграждането на паметник на ракетчика. Това каза в предаването „Със славната 2-ра Тракийска дивизия – За честта на България” на Радио „Фокус” - Пловдив Стефан Груев, секретар на Съюза на офицерите и сержантите от запаса и резерва в Карлово (СОСЗР). „Нашето желание беше да оставим отпечатък за тези ракетни войски и за всички ракетчици и затова решихме да направим мемориален знак за този славен род войска”, каза Груев. По думите му идеята е тръгнала преди 7 - 8 години от подполковник Серафим Наков, член на общинската организация на Съюза на офицерите и сержантите от запаса и резерва в Карлово. Организацията е решила да застане начело на тази дейност и така е бил сформирана група, която да работи за осъществяване на идеята. „В резултат на дългогодишните ни усилия този месец, на 12 март направихме първата копка на паметника в Карлово”, посочи Груев. След като е била избистрена идеята какво точно ще представлява паметника е бил поставен въпроса и за финансирането. Решено е било монумента да бъде построен с дарения. По традиция военните поделения от Карловския гарнизон провеждат ежегодни срещи на бившите служили в поделенията и на една от тези срещи е била поставена основата за набиране на средства. Едно от големите дарения е било направено от знаков ракетчик за Българската армия генерал- майор Ангел Марин, докато е бил вицепрезидент. Той е дарил лични 1000 лева и под негово ръководство се е осъществила първата среща на базата. След това са се отзоваха и други – кой с каквото може. Чрез старши лейтенант Пламен Славов, тогава депутат, са били дарени парите за проектиране на паметника, в размер на 5000 лева.\r\nОбщата сума, необходима за паметника е в размер на 26000 лева, като досега са събрани близо 14000 лева.\r\nЦветана ТОНЧЕВА", "date": "2018.03.15", "title": "Пловдив: В Карлово започна изграждането на паметник на ракетчика"}
{"url": "http://www.focus-news.net/news/2018/03/15/2499862/tv-21-makedoniya-makedonskiyat-konstitutsionen-sadiya-osman-kadriu-smyata-che-george-ivanov-tryabva-da-podpishe-zakona-za-ezitsite.html", "text": "Съдията от Конституционния съд на Македония Осман Кадриу не пожела да даде оценка дали приетия от македонския парламент Закон за употреба на езиците е конституционен или не, защото, както той каза, не иска да предвижда евентуално решение на Съда, тъй като само той има юрисдикцията да оценява конституционността. Кадриу смята, че съгласно Конституцията, президентът на страната Георге Иванов е длъжен да подпише Закона, защото вече е използвал правото си на вето, предава скопският телевизионен канал „ТВ 21“.\r\n„Не е уместно, от позицията, която имам, да казвам дали Законът е конституционен или не. Първо, Законът трябва да влезе в правна сила, когато бъде публикуван в „Държавен вестник“. След това, трябва да се изчака, дали до Съдът ще дойде инициатива за оценяване на конституционността. Тя ще бъде разгледана стриктно, професионално и конституционно. Накрая, съдът трябва да произнесе съответното решение“, изтъкна Кадриу, като добави, че всяко негово мнение на този етап би било неподходящо.\r\nПревод и редакция:", "date": "2018.03.15", "title": "„ТВ 21“ (Македония): Македонският конституционен съдия Осман Кадриу смята, че Георге Иванов трябва да подпише Закона за езиците"}
{"url": "http://www.focus-news.net/news/2018/03/15/2499875/ministar-nikolina-angelkova-dnes-otlichavame-profesionalistite-ekskurzovodi-i-planinski-vodachi-kakvoto-beshe-zhelanieto-na-bransha.html", "text": "За мен днешният ден е изключително важен, защото отличаваме професионалистите. Това беше желанието на бранша, с наредбите за екскурзоводи и планински водачи, да отличим тези, които са издържали изключително сложните и всеобхватни изпити. Това каза министърът на туризма Николина Ангелкова на връчването на удостоверения за планински водачи и екскурзоводи, предаде репортер на Агенция „Фокус“. „Разчитаме на планинските водачи и екскурзоводите в нашата работа. Чрез тях можем да представим България на гостите, които ни посещават, на нас българите и на всички, които гледат на страната ни като на прекрасно място“, изтъкна тя. „Не само за това как трябва да се държим в планината, говорейки за планинските водачи, но и за това как трябва да познаваме всички прекрасни кътчета на България, говорейки за екскурзоводите“, коментира министърът. „Отново искам да спомена изключително успешните резултати за миналата година в сектор „Туризъм“. Повече от 26 млн. нощувки са реализирани за 2017 година, което е повече от 4% ръст на нощувките“, посочи Николина Ангелкова. „Надявам се това лято и година да бъдат толкова успешни, колко предходните 2 години. Отново България да бъде на едно от първите места по процент на ръст в сектор „Туризъм“, посочи тя. „Припомням и за реализираните 8 културни маршрута, за които разчитаме на екскурзоводите и на планинските водачи. За 12-те винено-кулинарни дестинации и за предстоящите 7-те дестинации, които предстои да представим, за да можем да направим България целогодишна туристическа дестинация“, каза още министърът.\r\nБиляна ИВАНОВА", "date": "2018.03.15", "title": "Министър Николина Ангелкова: Днес отличаваме професионалистите екскурзоводи и планински водачи, каквото беше желанието на бранша"}
{"url": "http://www.focus-news.net/news/2018/03/15/2499876/sofiya-politsai-spasiteli-i-sluzhiteli-na-gorskoto-na-samokov-izdirvat-vazrasten-chovek-padnal-vav-vodite-na-reka-palakariya.html", "text": "Полицаи, спасители, местни жители и служители на горското на Самоков издирват възрастен човек, паднал във водите на река Палакария. Това съобщиха от пресцентъра на МВР. Вчера към 09.30 часа бил получен сигнал за инцидента. Установено е, че 83-годишният мъж е жител на село Райово. Според първоначалните данни той опитал да премине с каруца реката, но бил понесен от силното течение на водата. Намерена е част от каруцата и конят. Днес издирвателните действия по течението на реката продължават.", "date": "2018.03.15", "title": "София: Полицаи, спасители и служители на горското на Самоков издирват възрастен човек, паднал във водите на река Палакария"}
{"url": "http://www.focus-news.net/news/2018/03/15/2499879/pazardzhik-nagradiha-otlichilite-se-v-uchenicheskite-sportni-igri-vav-velingrad.html", "text": "Наградени са отличилите се в Ученическите спортни игри във Велинград, съобщи за Радио „Фокус“ – Пазарджик Бояна Кирилова от общинската администрация. „Председателят на Общинския съвет инж. Бельо Мандраджиев, зам.-кметът Исмаил Моллов и началникът на отдел „Икономическа политика” Цвета Спасова наградиха победителите в Ученическите игри. В турнира по волейбол СУ „Св. св Кирил и Методий“ се класира на първо място при момчетата и в трите възрастови групи.  При девойките 11 - 12 клас тимът на СУ „Св. св. Кирил и Методий” нямаше съперници и се класира директно за областния етап на Ученическите спортни игри в Пазарджик. Общински победител при момичета 5 - 7 клас и при девойки 8 - 10 клас стана  СУ „Васил Левски”. В състезанието по футбол първите места в трите възрастови групи заеха, както следва – СУ „Методий Драгинов”, СУ „Васил Левски” и СУ „Св. св. Кирил и Методий”. В баскетболната надпревара победители станаха СУ ”Васил Левски”, ОУ „Неофит Рилски” и НПГГС „Христо Ботев”. В турнира по тенис на маса  при момчетата първото място  спечели СУ „Христо Смирненски”- Света Петка, а при юношите – СУ „Св. св. Кирил и Методий”- Велинград. Отборът на СУ „Методий Драгинов”- Драгиново стана първи и при момичетата и при девойките“, обясни Кирилова. Тя пожела успех представителите на Велинград на областните Ученически игри.\r\nВаня НИКОЛОВА", "date": "2018.03.15", "title": "Пазарджик: Наградиха отличилите се в Ученическите спортни игри във Велинград"}
{"url": "http://www.focus-news.net/news/2018/03/15/2499880/yordan-yordanov-kmet-na-dobrich-startirana-e-anonimna-anketa-na-stranitsata-na-obshtinata-s-koyato-se-tarsyat-mneniya-na-roditelite-za-detskite-zavedeniya-v-grada.html", "text": "Стартирана е анонимна анкета на интернет страницата на Общината, с която се търсят мнения на родителите дали са доволни от детските заведения в града. Това съобщи кметът на Добрич Йордан Йорданов, предаде кореспондентът на Радио „Фокус” – Варна. Избрана е тази форма на проучване на общественото мнение, по думите на кмета, за да не се създава дискомфорт както за родители, така и за персонал. „Когато човек иска да изкаже по-лично мнение, е малко по-трудно да го направи пред персонала, когото вижда ежедневно и пред другите родители. Разбира се всеки има право да изкаже своето мнение, но просто има хора, които са по-притеснителни. Затова решихме да направим анкетата на сайта на Общината. Мисля, че е добра идея, аз също подкрепих тази анкета“, коментира кметът. До 30 март тази година всички заинтересовани страни могат да попълнят анкетата. Тя представлява едно своеобразно проучване на нагласите на родители, педагози и персонал. Йордан Йорданов коментира накратко и идеята, която напоследък се лансира и се обсъжда в общественото пространство - за въвеждането на видеонаблюдение в детските заведения. „Нашето поколение има малко по-голяма толерантност към видеонаблюдението, защото сме израснали в такъв свят. Няма да пропуснем такива примери, като градове в Европа, малки и големи, няма да конкретизираме, които са целите опасани с видеокамери и се следи ежедневието в града – пътникопотока. В този ред на мисли за мен не е проблем в детските заведения да има видеонаблюдение, но като демократично настроен човек според мен е добре такова решение да се вземе от персонала, който също е страна по казуса, също и родителите. През последните месеци бяхме свидетели на това, че имаше родители, които яростно защитаваха тезата да има видеонаблюдение в детските заведения, но в същото време персоналът и една голяма част от родителите не искаха да има такова видеонаблюдение. Казвам, че съм толерантен, защото живея във време, в което видеонаблюдението е част от нашето ежедневие. За мен лично не е проблем да има камери в детските заведения, стига то да не създава лоши практики. Ако това нещо ще попречи на персонала да си върши дейностите спокойно, мисля, че е редно да се съобразим с тях“, коментира Йордан Йорданов. Според него в момента общественото мнение е разделено в еднакви проценти „за“ и „против“. Решение ще бъде намерено, когато „натежи“ една от позициите. \r\nЖулиета НИКОЛОВА", "date": "2018.03.15", "title": "Йордан Йорданов, кмет на Добрич: Стартирана е анонимна анкета на страницата на Общината, с която се търсят мнения на родителите за детските заведения в града"}
{"url": "http://www.focus-news.net/news/2018/03/15/2499867/fokus-makedoniya-liderat-na-alians-na-albantsite-obvinyava-dsi-za-tehnicheska-netochnost-pri-glasuvaneto-na-zakona-za-upotreba-na-ezitsite.html", "text": "Лидерът на „Алианс на албанците“ и депутат в парламента  д-р Зиядин Села, бивш кмет на Струга, твърди, че е гласувал за прилагането на Закона за употреба на езиците, въпреки че в официалната информация на  парламента срещу неговото име стои „гласувал против“, предава македонският „Фокус“ . За техническата неточност той обвинява своите политически опоненти от другата партия на етническите албанци - ДСИ, които очевидно преследват свои цели.", "date": "2018.03.15", "title": "„Фокус“ (Македония): Лидерът на „Алианс на албанците“ обвинява ДСИ за техническа неточност при гласуването на Закона за употреба на езиците"}
{"url": "http://www.focus-news.net/news/2018/03/15/2499881/yordan-nikolov-zam-kmet-na-stara-zagora-obshtinata-ni-e-vodeshta-v-spravyaneto-s-visokite-niva-na-fini-prahovi-chastitsi-v-atmosferniya-vazduh.html", "text": "Община Стара Загора е водеща в справянето с високите нива на фини прахови частици в атмосферния въздух – чувствителна тема за всички големи градове. Това каза за предаването „Екологичен резонанс“ на Радио „Фокус“ Йордан Николов, заместник-кмет по транспорт, обществен ред, екология и чистота за екологичната обстановка в общината. Той уточни, че Стара Загора участва като бенефициент в проект по програма LIFE на ЕС за подобряване качеството на атмосферния въздух. \r\n„За 2017 г. в Стара Загора са регистрирани само 21 денонощия със стойности на фини прахови частици над 50 микрограма/куб. м при допустими на годишна основа – 35. Така че в това отношение сме наистина първенци. В проектът по програма LIFE се предвижда замяна на част от отоплителните инсталации за битово отопление на гражданите в най-замърсените райони на града с по-екологични такива. Например, ако гражданите досега са се отоплявали с твърдо гориво, по тази програма ще опитаме да подменим със закупени от нас инсталации на газ или други екологични съоръжения“, обясни Йордан Николов. Той добави, че Община Стара Загора вече работи активно с подготовката на проекта по програма LIFE. Заместник-кметът съобщи, че се надява в следващите 5 години Общината да успее да постигне желаните резултати в полза на гражданите на Стара Загора.", "date": "2018.03.15", "title": "Йордан Николов, зам.-кмет на Стара Загора: Общината ни е водеща в справянето с високите нива на фини прахови частици в атмосферния въздух"}
{"url": "http://www.focus-news.net/news/2018/03/15/2499882/ministar-nikolina-angelkova-planinskite-vodachi-i-ekskurzovodite-sa-izdarzhali-izpitite-ni-koeto-e-garantsiya-za-visoko-kachestvo-na-turisticheskiya-produkt.html", "text": "Двете наредби-за екскурзоводи и планински водачи към Закона за туризма са много важни, защото всички, издържали доста сложните изпити, са доказали професионалните си качества. Това каза пред журналисти министърът на туризма Николина Ангелкова след връчването на удостоверения за планински водачи и екскурзоводи, предаде репортер на Агенция „Фокус“. „Това ни дава гаранция, че качеството на туристическия продукт ще бъде изключително високо, защото предлаганата от тях услуга е преминала и издържала всички изисквания“, заяви тя.  „Екскурзоводите и планинските водачи следва да се регистрират в Националния туристически регистър, което могат да направят още днес, и да започнат да работят“, обясни министърът и подчерта, че тези професии са важни за целия сектор и за качеството на продукта. „Екскурзоводите и планинските водачи ще могат да покажат знанията, уменията и качествата си, придобити с работата, за да може гостите на страната ни да останат доволни и да се върнат“, посочи Николина Ангелкова. „Обръщаме сериозно внимание на тези професии. Само по този начин, освен гарантиране на по-добро качество на услугата, можем да гарантираме и безопасността на туристите. За нас това е на първо място“, каза още тя.\r\nБиляна ИВАНОВА", "date": "2018.03.15", "title": "Министър Николина Ангелкова: Планинските водачи и екскурзоводите са издържали изпитите ни, което е гаранция за високо качество на туристическия продукт"}
{"url": "http://www.focus-news.net/news/2018/03/15/2499883/mvnr-balgarska-grazhdanka-rabotila-za-aviokompaniyata-emirats-e-pochinala-na-teritoriyata-na-entebe-uganda.html", "text": "Българска гражданка, работила за авиокомпанията „Емиратс”, е починала на територията на Ентебе, Уганда. Това съобщиха от пресцентъра на Министерството на външните работи. На 14 март 2018 г. в генералното консулство на България в Дубай е постъпила информация за починала българска гражданка с инициали Е.Й., която е работила за авиокомпанията „Емиратс”. \r\nКонсулството ни в Дубай е реагирало своевременно и е уведомило близките на починалата. Генералният консул Иван Йорданов е в постоянна връзка с тях.  \r\nДо този момент не е получавано официално известие за причината за смъртта.", "date": "2018.03.15", "title": "МВнР: Българска гражданка, работила за авиокомпанията „Емиратс”, е починала на територията на Ентебе, Уганда"}
{"url": "http://www.focus-news.net/news/2018/03/15/2499885/balgarskiyat-komisar-po-tsifrovata-ikonomika-i-obshtestvo-mariya-gabriel-pristiga-na-poseshtenie-v-sofiya-na-16-mart.html", "text": "Българският комисар по цифровата икономика и общество Мария Габриел пристига на посещение в София на 16 март. Това съобщиха от пресцентъра на Представителство на ЕК в България. От 9.30 часа комисар Габриел ще открие Международна конференция “Сигурно бъдеще за жените – сигурно бъдеще за всички”, която се провежда под неин патронаж. \r\nСъбитието, организирано от Фондация „Асоциация Анимус”, ще се проведе в хотел \"Хилтън\".", "date": "2018.03.15", "title": "Българският комисар по цифровата икономика и общество Мария Габриел пристига на посещение в София на 16 март"}
{"url": "http://www.focus-news.net/news/2018/03/15/2499886/sofiyska-voda-ad-izgrazhda-uchastak-ot-kanalizatsionna-mrezha-v-stolichniya-kvartal-simeonovo.html", "text": "В изпълнение на инвестиционната си програма, одобрена като част от  Бизнес плана за 2017-2021 г., „Софийска вода“ АД стартира строителството на нов главен канализационен клон (655 м.) в кв. „Симеоново“ по ул. „Извор“ и ул. „Шумако“ (от ул. „Извор“ до ул. „Проф. Дим. Пасков“). Това съобщиха от пресцентъра на дружеството. Ще бъде подменен и 500 м. стар стоманен водопровод  по ул. „Извор“. Проектът е с прогнозна стойност от 1,4 милиона лева.  Изграждането на този канализационен клон и реконструкцията на водопровода са продължение на съгласуваното със Столична община разширение на канализационната мрежа и програмата за подобряване на водоснабдяването и намаляването на загубите на вода в кв. „Симеоново“, по които дружеството работи системно през последните 10 години. От 2009 г. до 2017 г. „Софийска вода“ АД е инвестирало в квартала  5,8 милиона лв. за изграждане на канали и 2,7 милиона лв. за подмяна на амортизирани водопроводи с малка проводимост.", "date": "2018.03.15", "title": "“Софийска вода” АД  изгражда участък от канализационна мрежа  в столичния квартал „Симеоново“"}
{"url": "http://www.focus-news.net/news/2018/03/15/2499888/targovskiyat-registar-shte-bade-svarzan-s-registrite-na-darzhavite-chlenki-na-es.html", "text": "Търговският регистър ще бъде свързан с регистрите на държавите-членки на ЕС. Това ще стане факт след финализирането на проекта „Надграждане на Търговския регистър за интеграция с платформата за обмен на данни между Търговските регистри в ЕС, вграждане на регистъра на юридическите лица с нестопанска цел, интеграция с имотния регистър, единна входна точка и прехвърляне на централния регистър на особените залози”. Той беше представен днес пред медиите от заместник-министъра на правосъдието Десислава Ахладова и изпълнителния директор на Агенцията по вписванията Зорница Даскалова, съобщиха от пресцентъра на Министерството на правосъдието. „За мен е голяма чест да присъствам на представянето на проекта, който е поредната крачка към облекчаването на административната тежест за бизнеса и за гражданите, който е един от основните приоритети на правителството. Основната цел на проекта е гражданите да са максимално улеснени и да не губят своето време и средства“.\r\nАгенция по вписванията е бенефициент по проекта, който се осъществява по процедура за директно предоставяне на безвъзмездна финансова помощ „Приоритетни проекти в изпълнение на пътната карта за изпълнение на Стратегията за развитие на електронното управление в Република България за периода 2016-2020 г.“ с финансовата подкрепа на Оперативна програма „Добро управление”, съфинансирана от Европейския съюз чрез Европейския социален фонд. С изграждането на електронен Централен регистър за особените залози (ЦРОЗ) към Агенция по вписванията ще бъдат предоставени на потребителите нови електронни услуги, данните в регистъра ще бъдат публично достъпни, като съществуващите до момента ще бъдат мигрирани към новоизградения ЦРОЗ. Свързаността на Търговския регистър с регистрите на държавите-членки ще бъде осъществена посредством платформа, с която ще се гарантира трансграничния обмен на данни между тях. Ще бъде улеснен достъпyt на гражданите и бизнеса относно дружествата. Информацията, която ще бъде предавана, се отнася до започването или прекратяването на производства по ликвидация, несъстоятелност и заличаване на дружества от регистрите.\r\nВ рамките на проекта е предвидено да бъдат реализирани и интеграции към Имотния регистър, както и значителен брой други системи за изпълнение на основните принципи на Закона за електронното управление.\r\nУспешното изпълнение на проекта ще подобри административното обслужване на гражданите и бизнеса с увеличаване броя на услугите, предоставяни по електронен път.", "date": "2018.03.15", "title": "Търговският регистър ще бъде свързан с регистрите на държавите-членки на ЕС"}
{"url": "http://www.focus-news.net/news/2018/03/15/2499890/ria-novosti-nadezhda-savchenko-zayavi-che-andrey-parubiy-e-dostavil-snayperite-na-maydana-prez-2014-godina.html", "text": "През 2014 година, протестиращите на Майдана са разполагали с оръжие, което се е употребявало със знанието на организаторите на митинга, заяви прочутият депутат от украинския парламент Надежда Савченко, предава РИА Новости.\r\nСпоред думите на Савченко, сегашният генерален прокурор Юрий Луценко е призовавал от трибуната да се тръгне в настъпление, като е обещавал, че „ще има оръжие“.\r\n„Видях как пристигна син микробус и оттам излязоха хора с оръжия. Тези хора в момента се намират в парламента. Лично видях, как (днешният председател на Върховната рада) Андрей Парубий занесе снайпери в хотел „Украина“. Луценко стана генерален прокурор, за да скрие тези престъпления“, цитира Савченко Страна.ua.\r\nТя подчерта още, че властите преднамерено блокират разследването на престъпленията по време на Майдана, тъй като много от нейните представители са причастни към противозаконните действия. \r\n„Тези хора, които даваха заповедите, вършиха престъпления, които носят отговорността, винаги ще търсят екстремисти“, заяви Савченко.\r\nТя добави още, че след Евромайдана, „животът на хората не се е подобрил“.\r\nРИА Новости припомня, че миналия месец грузинските снайперисти, които са участвали в събитията на Майдана, са разказали, че оръжието и заповедта да открият огън по хората са получили от днешния ръководител на Комисията на украинския парламент по въпросите на националната сигурност и отбраната Сергей Пашински.\r\nПревод и редакция:", "date": "2018.03.15", "title": "РИА Новости: Надежда Савченко заяви, че Андрей Парубий е доставил снайперите на Майдана през 2014 година"}
{"url": "http://www.focus-news.net/news/2018/03/15/2499889/stefan-gruev-soszr-pametnikat-na-raketchika-v-karlovo-tryabva-da-bade-otkrit-na-19-noemvri-za-praznika-na-suhopatni-voyski.html", "text": "Паметникът на ракетчика в Карлово ще символизира силата и мощта на ракетните ни войски. Това каза в предаването „Със славната 2-ра Тракийска дивизия – За честта на България” на Радио „Фокус” - Пловдив Стефан Груев, секретар на Съюза на офицерите и сержантите от запаса и резерва в Карлово (СОСЗР). „Паметникът ще представлява четирираменен железобетонен фундамент, който символизира силата на струите на двигателя на ракетата, а отгоре ще завършва с една стилизирана ракета, подобна на ракетата, с която сме служили - 8к14 оперативно тактическа ракета”, каза Груев. Дължината на монумента ще е над 4 метра. „Подходът към паметника ще е с мраморни плочи, които да разкажат за историята на формирането на тези четири поделения ракетни войски, които са били в Карловския гарнизон”, каза още Стефан Груев. Предвижда се цялата паркова част около паметника да бъде подобрена, с помощта на общината и да се поднови детската площадка там, така че парка да отговоря на визията на паметника, за да се подчертае ефекта му. Ракетата отгоре ще бъде стилизирана и от стомана.\r\nПредвижда се паметникът да бъде открит на 19 ноември, когато е Празникът на сухопътни войски. „Голяма помощ получихме и от Областната управа на Пловдив, които помогнаха за съгласувателните дейности за документалното оформяне на строителството на паметника”, каза Груев.\r\nПаметникът ще се намира в градинката над ПГ „Братя Евлоги и Христо Георгиеви”, в подножието на Балкана и ще се извисява на фона му. „За нас, ракетчиците това ще бъде емблематичен знак”, каза още Стефан Груев.\r\nЦветана ТОНЧЕВА", "date": "2018.03.15", "title": "Стефан Груев, СОСЗР: Паметникът на ракетчика в Карлово трябва да бъде открит на 19 ноември за Празника на сухопътни войски"}
{"url": "http://www.focus-news.net/news/2018/03/15/2499891/zapochva-izgotvyaneto-na-predproektno-prouchvane-za-gazoviya-hab-balkan.html", "text": "Продължава изпълнението на един от основните приоритети на правителството в областта на енергетиката в рамките на българското председателство на Съвета на Европейския съюз - изграждане на европейския газоразпределителен център \"Балкан\", който ще спомогне за енергийната сигурност в Югоизточна Европа. В присъствието на министъра на енергетиката Теменужка Петкова „Булгартрансгаз“ ЕАД и избраният консорциум подписаха договора за изготвяне на предпроектно проучване за газов хъб „Балкан“. Това съобщиха от пресцентъра на Министерство на енергетиката.\r\nПредпроектното проучване ще оцени в детайли търговската и техническата жизнеспособност на проекта, ще определи точния бизнес модел за неговото реализиране, ще даде възможност за финализиране на  регулаторната рамка и структура за неговото финансиране. В рамките на проучването ще бъдат анализирани целевите пазари, търсенето и доставката на природен газ. Ще бъде изготвена пътна карта за реализацията на проекта. \r\nМиналата година Европейската комисия одобри финансирането на предпроектно проучване по проекта за газов хъб „Балкан“ в рамките на 920 500 евро (половината от предвидената обща стойност) по Механизма за свързване на Европа. Стойността на подписания днес договор е в общ размер на 2 327 437 лв. След проведена обществена поръчка за изпълнител е избран българо-швейцарският консорциум ДЗЗД „АФ-ЕМГ Консулт“. В срок от 40 календарни дни след подписване на договора, консорциумът ще представи междинен доклад за проведените дейности, а всеобхватното проучване ще бъде изготвено в срок от 110 дни.", "date": "2018.03.15", "title": "Започва изготвянето на предпроектно проучване за газовия хъб „Балкан“"}
{"url": "http://www.focus-news.net/news/2018/03/15/2499887/marosh-shefchovich-ek-v-rayonite-na-prehod-ot-intenzivna-vaglepromishtlenost-kam-po-dobri-vazmozhnosti-iskame-da-pokazhem-che-ima-drugi-alternativi-za-razvitie.html", "text": "В районите на преход от интензивна въглепромищленост към по-добри възможности искаме да покажем, че има други алтернативи за развитие. Това каза заместник-председателят на ЕК Марош Шефчович по време на срещата си с Комисията по енергетика и  Комисията по европейските въпроси и контрол на европейските фондове в Народното събрание,  предаде репортер на Агенция „Фокус“.  Според Шефчович е важно да се формира визия  на държавите-членки, на България, на целия ЕС, за да може да се формира една добра енергийна политика, свързана с изменението на климата. \"Разбира се, ако изградим една централа, сега знаем, какъв е жизненият й цикъл. Знаем какви са ни целите. Искаме да постигнем въглеродна неутралност. По тази причина трябва да работим върху визията, върху стратегията и да имаме съответните планове, разработени повсеместно, за да може да гарантираме, че можем да покажем на инвеститорите, на обществеността какъв енергиен микс искаме да постигнем до 2030 г.\", каза Шефчович. \r\nДеница КИТАНОВА", "date": "2018.03.15", "title": "Марош Шефчович, ЕК: В районите на преход от интензивна въглепромищленост към по-добри възможности искаме да покажем, че има други алтернативи за развитие"}
{"url": "http://www.focus-news.net/news/2018/03/15/2499892/samo-10-ot-163-partii-sa-podali-otchetite-si-pred-smetnata-palata-dve-sedmitsi-predi-krayniya-srok.html", "text": "Две седмици преди крайния срок само 10 партии от всичките 163 регистрирани партии, които са задължени да представят отчетите си пред Сметната палата, са го направили. Това съобщиха от пресцентъра на институцията.\r\nСметната палата напомня на политическите партии, че до 31 март 2018 г. е законовият срок, в който да представят финансовите си отчети за 2017 г. и декларациите по образец със списъци на физическите лица, направили дарения. Тъй като 31 март тази година е в събота, последната възможност за партиите да предадат отчетите си, е 2 април. Информация и образци на необходимите документи могат да се намерят в интернет страницата в раздела „Контрол-партии“.\r\nФинансовите отчети трябва да се представят в Сметната палата на хартиен и електронен носител. Това задължение се отнася за всички регистрирани партии, които не са прекратили дейността си с влязло в сила решение на Софийския градски съд.\r\nСъгласно Закона за политическите партии, годишен финансов отчет, който не отговаря на изискванията относно формата, съдържанието и начина на представянето му, както и когато не е придружен с декларацията със списъка на дарителите, се смята за неподаден.\r\nДо 16 април Сметната палата ще публикува на интернет страницата си представените от политическите партии финансови отчети за 2017 г. и списъците на дарителите им, наименованията на партиите, които не са подали отчети в срок, както и списък на партиите, получили държавна субсидия през предходната година.\r\nПоследиците от непредставяне или непредставяне в срок на годишните финансови отчети и декларациите със списък на дарителите, са:\r\n- налагане на  имуществена санкция на политическата партия в размер от 5 000 до 10 000 лв.;\r\n- загубване правото на държавна субсидия до провеждането на следващи избори за народни представители;\r\n- възможност  Софийският градски съд да постанови разпускане на политическата партия, когато не са представени в Сметната палата годишни финансови отчети  за две последователни години.", "date": "2018.03.15", "title": "Само 10 от 163 партии са подали отчетите си пред Сметната палата две седмици преди крайния срок"}
{"url": "http://www.focus-news.net/news/2018/03/15/2499872/republika-makedoniya-zaedno-s-dvuezichnostta-v-komplekt-poluchihme-i-monstrum.html", "text": "Заедно със Закона за двуезичността, който беше част от т.нар. Тиранска платформа, успешно се реализира още една нейна част - точката, с която се искаше освобождаване на убийците на петте деца от инцидента при Смилковското езеро, които бяха осъдени за тероризъм\". Така македонското електронно издание  „Република“ , близко до кръга на Никола Груевски, коментира приемането на Закона за употреба на езиците. Изданието търси аналог, че вчера - 14 март, освен третото гласуване на Закона за езиците е било реализирано и искането за случая „Монструм“ („Чудовище“), като тази дата съвпада и с датата през 2001 г. когато започна конфликтът т на Армията за национално освобождение в Тетово.", "date": "2018.03.15", "title": "„Република“ (Македония): Заедно с двуезичността в комплект получихме и „Монструм“"}
{"url": "http://www.focus-news.net/news/2018/03/15/2499894/plovdiv-68-ma-brigada-spetsialni-sili-shte-chestva-75-godishnina-ot-sformiraneto-na-parashutnata-druzhina-na-19-mart.html", "text": "68-ма бригада Специални сили ще чества 75-годишнина от сформирането на Парашутната дружина на 18 март 1943 година. Това съобщиха за Радио „Фокус“ – Пловдив от бригадата. Честването започва в 9.45 часа във военното формирование, район 2, на ул. „Ген. Р. Димитриев“ 2. Програмата предвижда тържествен строй в 10.00 часа заупокойна молитва в памет на загиналите военни парашутисти и поднасяне на цветя и венци пред паметните им плочи. Ще бъде открит официално Тактически оперативен център и крило за настаняване. Честването продължава в зала „България“ на Международен панаир – Пловдив. В 11.30 часа ще бъде връчено дарение от областния управител на Пловдив на бригадата. След това ще има тържественото събрание, приветствия и награждаване на ветерани, военнослужещи и цивилни служители по случай 75-та годишнина от сформирането на Парашутната дружина и създаването на българските Сили за Специални операции.\r\nНа 18 март 1943 г. със служебно поверително Писмо I-УО № 2019 на началника на въздушните на Н. В. войски генерал-майор Димитър Айранов е разпоредено, от завърналите се от обучение две роти парашутисти да бъде сформирана парашутна дружина, с което се поставя началото на парашутните поделения в нашата армия. Парашутната дружина е в състав 19 офицери, 60 подофицери и 348 войника.", "date": "2018.03.15", "title": "Пловдив: 68-ма бригада Специални сили ще чества 75-годишнина от сформирането на Парашутната дружина на 19 март"}
{"url": "http://www.focus-news.net/news/2018/03/15/2499893/d-r-veselka-moncheva-rzi-blagoevgrad-imame-registrirani-sluchai-na-zaboleli-ot-skarlatina-i-varitsela-v-oblastta.html", "text": "Имаме регистрирани случаи на заболели от скарлатина и варицела в Област Благоевград. Това каза за Радио “Фокус“ – Пирин д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. Д-р Мончева обясни, че има регистрирани случаи на заболели, защото сега е пикът на сезона. „В България няма ваксина срещу варицелата, затова се разболяват както децата, така и по-големите“, коментира тя. Д-р Мончева добави, че със затоплянето на времето нивата на грип и остри респираторни заболявания драстично са намалели.\r\nКристина МИТКОВА", "date": "2018.03.15", "title": "Д-р Веселка Мончева, РЗИ - Благоевград: Имаме регистрирани случаи на заболели от скарлатина и варицела в областта"}
{"url": "http://www.focus-news.net/news/2018/03/15/2499871/bivshiyat-makedonski-premier-lyubcho-georgievski-bitkata-koyato-vodite-e-zagubena-mnogo-otdavna.html", "text": "Бившият македонския премиер Любчо Георгиевски отговори на нападките на един от ораторите на вчерашния протест пред парламента на Македония, докато траеше заседанието за Закона за употреба на езиците, предава скопското електронно издание „Фактор“.\r\n„Един оратор пред парламента попита: Къде е сега Любчо? Буквално, точно в този момент се разхождах с приятели и бях някъде около паметника на Александър“.\r\n„А ти непознати патриоте, къде беше, когато Любчо се бореше за Македония? Сети се какви трици си ял и как си вярвал, че това е измислена война. Ако помислиш внимателно ще се сетиш, че още преди 15 години съм предвидил днешните събития“.\r\n„Когато можехме да спасим Македония вие дремехте и работихте против единствените, които се бориха“.\r\nИ така патроите, битката, която водите, отдавна е загубена. А много от тези, които бяхте пред парламента, дадохте своя принос в това поражение“, написа Георгиевски в социалните мрежи.\r\nПревод и редакция:", "date": "2018.03.15", "title": "Бившият македонски премиер Любчо Георгиевски: Битката, която водите, е загубена много отдавна"}
{"url": "http://www.focus-news.net/news/2018/03/15/2499895/marosh-shefchovich-ek-balgariya-shte-mozhe-da-garantira-energiynata-si-sigurnost-i-tazi-na-regiona-ako-ot-darzhava-za-tranzit-na-energiyni-dostavki-se-prevarne-v-strana-targuvashta-s-tyah.html", "text": "България ще може да гарантира енергийната си сигурност и тази на страните от региона, ако от държава за транзит на енергийни доставки се превърне в страна, търгуваща с тях. Това каза заместник-председателят на ЕК Марош Шефчович по време на срещата си с  Комисията по енергетика и Комисията по европейските въпроси и контрол на европейските фондове в Народното събрание,  предаде репортер на Агенция „Фокус“.   Шефчович поясни, че сутринта е дискутирал въпроса как може България да се трансформира от държава, транзитираща доставки, в държава, търгуваща с такива. „Те могат да дойдат от различни точки в Европа, но през вас да минава търговията. Това разбира се, ще бъде най-добрата услуга, която може да предложите, за да може да гарантирате енергийната сигурност не само на България, но и в страните от региона. Има потенциал и той е много важен“, поясни Шефчович.  По думите му Западните Балкани са важни за Европа.  „Аз съм от Словакия и разбира се, съм ангажиран и по дипломатическа линия с тези въпроси, исторически сме свързани. Знаете, че ние сме близко едни до други от редица гледни точки. Важно е да работим като приятели на Западните Балкани. Разбира се, имам предвид бъдещето развитие, но не изпускаме от внимание въпросите, с които трябва да се занимаваме в момента. Това са на практика насоки, по които трябва да работим заедно и да споделяме една и съща визия за бъдещето. Тази визия за позитивно развитие в бъдещето е много важна. Всички отчитат това. Когато бях тук 2015 г., се търсеха отговори на въпросите как да се осигурят енергийните доставки, как да се гарантира енергийната сигурност на България и региона Югоизточна Европа. Имахме редица опасения в този момент, защото и България, и Словакия трябваше да се справяме с драматична ситуация, когато бяха прекъснати енергийните доставки. Трябва да се вземе решение при това положение какво може да се направи, за да не се спре работата в болниците и други важни стопански единици. Трябва да направим всичко възможно да гарантираме, че няма да се случи тази ситуация в бъдеще. За тази цел трябва да си сътрудничим много тясно“, каза Шефчович. Според него е необходимо фокусиране върху свързване по по-добър начин през интерконектори, речни потоци. \"Да постигнем диверсификация, за да можем да имаме достъп поне до три източници на газоподаване и да получим справедлива цена на тези доставки. Затова искам да кажа, че сме благодарни на всичко онова, което България свърши, за да може да се говори за приключване на работата по интерконекторите между България и Гърция и между България и Румъния. Трябва да говорим и за вътрешната газова инфраструктура, която трябва да бъде готова, за да може да се постигне сигурността на енрегийните доставки. Вие търсите начини да изградите интерконектори със Сърбия“, каза Шефчович. Според него българското европредседателство играе важна роля. „Работим с тясно сътрудничество с вашия екип в Брюксел и с вашите министерства да можем да решаваме въпроси, които касаят енергийната политика, по климата, транспортните проблеми и всякакви други въпроси, касаещ иновации и генерации на батерия. Ние в Европа работим като екип и мисля, че към края на българското председателство ще се получат едни много добри резултати, за които можете де докладвате“, заяви Шефчович. \r\nДеница КИТАНОВА", "date": "2018.03.15", "title": "Марош Шефчович, ЕК: България ще може да гарантира енергийната си сигурност и тази на региона, ако от държава за транзит на енергийни доставки се превърне в страна, търгуваща с тях"}
{"url": "http://www.focus-news.net/news/2018/03/15/2499897/ina-sarbakova-natsionalen-park-pirin-v-rezervat-bayuvi-dupki-dzhindzhiritsa-ima-blizo-500-visshi-rasteniya-mnogo-endemiti-i-vidove-vklyucheni-v-chervenata-kniga-na-balgariya.html", "text": "В резерват Баюви дупки – Джинджирица има близо 500 висши растения, много ендемити и видове, включени в Червената книга на България. Това каза за предаването „Екологичен резонанс“ на Радио „Фокус“ Ина Сърбакова, главен експерт в Дирекция „Биоразнообразие, планове, програми и проекти“ към Национален парк „Пирин“. Тя каза, че самият резерват е създаден през 1934 година с постановление № 1388 на Министерство на земеделието и държавните имоти. „След това бива разширен със заповеди: № 300 на Министерството на горите и опазване на околната среда от 1976 година и № 976 на Комитета за опазване на природната среда от 1980 година с площ от 2873 хектара“, каза още Сърбакова. Тя обясни, че резерват Баюви дупки – Джинджирица е разположен между върховете Пирин и Бански суходол. „Той включва циркусите Баюви дупки, Разложки суходол, както и върховте Каменитица, връх Окаден, Сегмен тепе, Даутов връх, местността Конярника и долината на Бяла река“, добави главният експерт в Дирекция „Биоразнообразие, планове, програми и проекти“ към Национален парк „Пирин“ Ина Сърбакова.\r\nЛивия НИНОВА", "date": "2018.03.15", "title": "Ина Сърбакова, Национален парк „Пирин“: В резерват Баюви дупки – Джинджирица има близо 500 висши растения, много ендемити и видове, включени в Червената книга на България"}
{"url": "http://www.focus-news.net/news/2018/03/15/2499896/pernik-obshtinata-zapochva-priem-na-zayavleniya-za-interes-i-finansova-pomosht-za-izpalnenie-na-merki-za-energiyna-efektivnost-na-mnogofamilni-zhilishtni-sgradi.html", "text": "Общината стартира прием на заявления за интерес и финансова помощ за изпълнение на мерки за енергийна ефективност на многофамилни жилищни сгради в град Перник по Инвестиционен приоритет \"Енергийна ефективност в административни и жилищни сгради\" на Оперативна програма \"Региони в растеж\" 2014 - 2020. Това съобщиха от пресцентъра на Общината. Обновяването на многофамилни жилищни сгради ще се финансира по Приоритетна ос 1 \"Устойчиво и интегрирано градско развитие\", Инвестиционен приоритет \"Енергийна ефективност в административни и жилищни сгради\" на Оперативна програма \"Региони в растеж\" 2014 - 2020.\r\nВ рамките на Програма се предоставя финансова помощ на общините - конкретни бенефициенти за подобряване на енергийната ефективност на многофамилни жилищни сгради, чиито собственици трябва да са регистрирали сдружения на собствениците (СС) по реда на чл. 25, ал. 1 от Закона за управление на етажната собственост (ЗУЕС).\r\nЗаявления за интерес и финансова помощ се приемат от днес до 15 май 2018 г. Сдружения на собствениците могат да кандидатстват, ако техните многофамилни жилищни сгради отговарят на следните критерии за допустимост.\r\nДопустими за енергийно обновяване са:\r\n - многофамилни жилищни сгради, чиито собственици са регистрирали сдружения на собствениците (СС) по реда на чл. 25, ал. 1 от Закона за управление на етажната собственост (ЗУЕС);\r\n - сградите следва да са в рамките на строителните граници на град Перник;\r\n - многофамилни жилищни сгради, които са масивни сгради и са проектирани преди 26 април 1999 г., които са извън обхвата на Националната програма за енергийна ефективност на многофамилни жилищни сгради;\r\n - многофамилни жилищни сгради до 35 самостоятелни обекта включително с жилищно предназначение, строени по индустриален способ: ЕПЖС (едропанелно жилищно строителство); ППП (пакетно-повдигани плочи); ЕПК (едроплощен кофраж); пълзящ кофраж и разновидностите им в 39-те града от 1-во до 3-то йерархично ниво, които са извън обхвата на Националната програма за енергийна ефективност на многофамилни жилищни сгради;\r\n - При наличие на свързано строителство, а именно, няколко блок-секции или сгради (блокове), които са свързани помежду си, т.е. не са отдалечени една от друга и образуват общ архитектурен ансамбъл, следва групата от блок-секции/сгради да кандидатства заедно, като изискването за не повече от 35 самостоятелни обекта с жилищно предназначение следва да се спазва за всяка отделна сграда/блок-секция, а не за архитектурния ансамбъл като цяло.\r\nМерките, които ще се финансират са:\r\n- Дейности по конструктивно укрепване на сградата;\r\n- Обновяване на общите части на сградата (покрив, фасада, стълбищна клетка и др.);\r\n- Мерки за енергийна ефективност:\r\n- топлоизолация и подмяна на дограма (прозорци, врати и др.), ремонт или подмяна на вътрешни инсталации и/или връзки към системите за топлоснабдяване и газоснабдяване в общите части на сградата;\r\n- изграждане на инсталации за ВЕИ - соларни панели;\r\n- ремонт на електроинсталация в общите части на сградата, енергоефективни мерки в асансьорите.\r\nПовече информация за програмата можете да намерите на сайта на Община Перник.", "date": "2018.03.15", "title": "Перник: Общината започва прием на заявления за интерес и финансова помощ за изпълнение на мерки за енергийна ефективност на многофамилни жилищни сгради"}
{"url": "http://www.focus-news.net/news/2018/03/15/2499898/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на Радио „Фокус“ ще Ви разкажем за едно постижение, което записа ученичка на ОУ „Христо Ботев“ - село Самораново в най-големия и престижен конкурс по български език и литература в България. Петокласничката Никол Ангелова спечели първо място. В днешното издание тя ще сподели своите впечатления от конкурса, като ще разговаряме и с нейната преподавателка по български език и литература Елена Бачева.\r\nЩе Ви срещнем и с Цветомира Гущерова от село Яхиново, която страда от хронична бъбречна недостатъчност от самото си раждане. Ситуацията е вече такава, че лъчезарното момиче се нуждае от трансплантация на бъбрек, като са нужни 24 000 евро.\r\nВ края на предаването ще обърнем внимание на основните акценти от изминаващата вече седмица.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. \r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.03.15", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/03/15/2499900/milioni-evropeyski-uchenitsi-poluchavat-zdravoslovna-hrana-blagodarenie-na-programa-na-es.html", "text": "През учебната 2016/2017 година повече от 12.2 милиона деца в 79 000 училища са взели участие в схемата на ЕС за предлагане на плодове и зеленчуци в училищата, а около 18 милиона деца в ЕС са участвали в схемата на ЕС за предлагането на мляко, както е видно от последните мониторингови доклади. Това съобщиха от пресцентъра на Представителство на ЕК в България. Това представлява над 74 000 тона плодове и зеленчуци и над 285 000 тона млечни продукти, разпределени главно сред деца на възраст между 6 и 10 години. \r\nВ допълнение към разпространението на тези продукти, схемата на ЕС за училищата насърчава здравословните хранителни навици у децата и включва специални образователни програми, чрез които се изтъква значението на доброто хранене и се обяснява как се произвежда храната. \r\nРазпределените средства за всички 28 държави членки, участващи в схемата за учебната 2018/2019 година, наскоро бяха одобрени и се очаква да бъдат приети от Европейската комисия до края на март.", "date": "2018.03.15", "title": "Милиони европейски ученици получават здравословна храна благодарение на програма на ЕС"}
{"url": "http://www.focus-news.net/news/2018/03/15/2499903/smolyan-stopanite-na-kucheta-na-teritoriyata-na-obshtinata-sa-dlazhni-do-31-mart-da-gi-preregistrirat.html", "text": "Стопаните на кучета на територията на община Смолян са длъжни до 31 март да ги кастрират и пререгистрират като заплащат такса в Община Смолян в размер на 20 лв. Указанията за задълженията на стопаните са разлепени в жилищните сгради и обществените места в Смолян, предаде репортер на Радио „Фокус“ – Смолян. В указанията е посочено, че при извършването на регистрация се представя ветеринарномедицински паспорт на кучето. Собствениците на ловни кучета също заплащат такса за притежаването им. Освобождават се от такса собствениците на кучета на инвалиди, служебните кучета в организациите на бюджетна издръжка, кучета използвани за опитни цели, кучета използвани от Български червен кръст, кастрирани кучета, животни, които придружават или охраняват селскостопански животни, които се отглеждат в регистриран животновъден обект, кучета с поставен микрочип за първата година от неговото регистриране. Вписването в общинския регистърът на домашни кучета се извършва в стая 441, етаж 4 в сградата на Община Смолян.\r\nВ указанията, поставени на вниманието на собствениците е упоменато, че те са длъжни да разхождат кучето си с нашийник и повод, а кучетата от големи породи да се разхождат на къс повод и с намордник, да не се оставят кучета без надзор и да не допускат то да проявява агресия на обществени места и да нарушава спокойствието на гражданите, при извеждането на кучето да осигури пълна безопасност за живота, физическото и психическото здраве на гражданите. Стопаните трябва да събира фекалиите на кучето при разхождане на публични места, при разхождане на куче да носи в себе си съответните документи – ветеринарномедицински паспорт и документ за платена такса, като при поискване те се представят за проверка на длъжностните лица.\r\nОт Община Смолян забраняват разхождането на кучета на територията на детски ясли, детски градини, училища, детски и спортни площадки, дворове на здравни заведения, заведения за социални грижи и места обозначени със забранителни табели, разхождането на кучета от малолетни лица, отглеждането на кучета в околоблокови пространства, на открити тераси и балкони и стълбищни площадки в сгради в режим на етажна собственост, както и насъскването на кучата едно срещу друго. При констатиране на нарушения, извършителите се наказват с глоба до 1000 лв.\r\nНели ГЕРГЬОВСКА", "date": "2018.03.15", "title": "Смолян: Стопаните на кучета на територията на общината са длъжни до 31 март да ги пререгистрират"}
{"url": "http://www.focus-news.net/news/2018/03/15/2499877/makfaks-makedoniya-liderat-na-dsi-ali-ahmeti-posveti-glasat-v-polzva-na-zakona-za-ezitsite-na-albanskite-machenitsi.html", "text": "Лидерът на „Демократичен съюз за интеграция“ (ДСИ), най-голямата партия на етническите албанци Али Ахмети, сподели в своя профил във „Фейсбук“ снимка от гласуването на Закона за употреба на езиците, като написа, че посвещава гласа си на албанските мъченици, предава македонската държавна агенция Макфакс. Агенцията цитира дословно думите на Ахмети: „Този глас и този ден се полагат на вас и на онези, които вече не са с нас, а са най-заслужили - мъчениците на албанската нация! Поздрав за всички“.", "date": "2018.03.15", "title": "Макфакс (Македония): Лидерът на ДСИ Али Ахмети посвети гласът в ползва на Закона за езиците на „албанските мъченици“"}
{"url": "http://www.focus-news.net/news/2018/03/15/2499904/dobrich-chetiri-leki-avtomobila-sa-izgoreli-pri-pozhar-v-selo-obrochishte.html", "text": "Четири леки автомобила са изгорели при пожар в село Оброчище. Това съобщиха от ОДМВР - Добрич. На 14 март около 02.40 часа е получено съобщение за възникнал пожар в частен имот в село Оброчище, област Добрич. Изпратените екипи на УПБЗН - Албена и РСПБЗН - Балчик успяват да локализират и потушат огъня. Вследствие на пожара са унищожени лек автомобил „Мерцедес”, „БМВ”, „Опел” и Ауди” с добрички регистрация. Частично изгоряла и разрушена е покривната конструкция на къщата в имота. Пожара е потушен и не се е разпространил към съседните имоти. При първоначалния оглед не са установени след за умисъл.", "date": "2018.03.15", "title": "Добрич: Четири леки автомобила са изгорели при пожар в село Оброчище"}
{"url": "http://www.focus-news.net/news/2018/03/15/2499906/dobrich-kmetat-na-obshtina-kavarna-nina-stavreva-obsadi-s-grazhdani-infrastrukturata-i-zdraveopazvaneto.html", "text": "Инфраструктурните проекти, свързани с развитието на Каварна, здравеопазването и плановете за обновяването на морската зона бяха основните теми, които по които кметът на Каварна Нина Ставрева разговаря с жителите на морската община на втората от традиционните си срещи с гражданите. Това съобщиха от пресцентъра на Община Каварна. Ставрева представи свършеното от общинската администрация през миналата година и приоритетите за тази, и отговори на поставените от гражданите въпроси. \r\nСрещите на г-жа Ставрева с жителите на общината продължават.", "date": "2018.03.15", "title": "Добрич: Кметът на Община Каварна Нина Ставрева обсъди с граждани инфраструктурата и здравеопазването"}
{"url": "http://www.focus-news.net/news/2018/03/15/2499907/sliven-69-paralelki-v-profiliranite-i-profesionalnite-gimnazii-predvizhda-plan-priemat-za-sledvashtata-godina-v-oblastta.html", "text": "69 паралелки в профилираните и професионалните гимназии предвижда план-приемът за следващата година в Сливенска област. Това стана ясно по време на работна среща в Регионалното управление на  образованието, предаде репортер на Радио „Фокус“ – Сливен.\r\n28 ще са профилираните паралелки след седми клас, а 43 професионалните. В Сливен ще има 18 профилирани паралелки, в Котел 2, в Нова Загора – 4, още толкова в Твърдица. Там няма да има прием в професионални паралелки. Общият брой на учениците, които трябва да завършат седми клас тази година в областта е 1843, но само между първия и втория срок са отпаднали 53. През миналата учебна година в областта между 7 и 8 клас са отпаднали 18 % от учениците. Най-много са паралелките с техническа насоченост и в сферата на услугите, а в 6 паралелки ще се изучават чужди езици, и в още 6 – в Природо-математическата гимназия в Сливен чуждоезиковото обучение ще бъде интензивно. И тази година в помощ на учениците при избор на училище ще помагат Дни на отворените врати в учебните заведения, ще се състои и традиционната Панорама на училищата. Ще има и интерактивна консултация за избор на професия.\r\nЛюдмила ЙОРГОВА", "date": "2018.03.15", "title": "Сливен: 69 паралелки в профилираните и професионалните гимназии предвижда план-приемът за следващата година в областта"}
{"url": "http://www.focus-news.net/news/2018/03/15/2499905/sluzhiteli-na-rd-granichna-politsiya-aerogari-sa-zadarzhali-v-rayona-na-letishteto-35-godishen-mazh-za-krazhba-na-tehnika.html", "text": "При специализирана полицейска операция служители на Регионална дирекция „Гранична полиция“ - Аерогари са задържали в района на летището 35-годишен мъж. Това съобщи за Агенция \"Фокус\" говорителят на ГД \"Гранична полиция\" Лора Любенова. В резултат на проведените професионални действия мъжът с инициали Й. П. (на 35 г.) бил заловен в момент, когато товарел в камион за изхвърляне на отпадъци лаптопи, инструменти, РАМ памет, монитор и процесор, собственост на фирма. Отнетите вещи на обща стойност 1 878 лева.\r\nУстановено е, че мъжът е работил във фирма, наета за почистване на помещения в зоната на аерогарата.\r\nПо случая в ГПУ - София е образувано досъедбно производство, на Й. П. е повдигнато обвинение за кражба.", "date": "2018.03.15", "title": "Служители на РД „Гранична полиция“ - Аерогари са задържали в района на летището 35-годишен мъж за кражба на техника"}
{"url": "http://www.focus-news.net/news/2018/03/15/2499909/pernik-sadat-nalozhi-myarka-za-neotklonenie-zadarzhane-pod-strazha-na-30-godishen-mazh-za-darzhane-na-1-500-kutii-tsigari-bez-banderol.html", "text": "Под ръководството на Районна прокуратура – Перник се води досъдебно производство за незаконно държане на голямо количество акцизни стоки. Това съобщиха от пресцентъра на Апелативна прокуратура - София. На 14 март 2018 г. по искане на Районна прокуратура - Перник, съдът е наложил мярка за неотклонение „Задържане под стража“ на 30-годишен мъж за държане на акцизни стоки без бандерол. \r\nПрокуратурата е привлякла Б.Й. в качеството на обвиняем за това, че на 9 март 2018 г., в местност между открит рудник „Бела вода“ и с. Богданов дол, обл. Перник, в багажно отделение на управлявания от него лек автомобил държал 1 500 кутии цигари без български акцизен бандерол. В хода на досъдебното производство са претърсени автомобили, постройка в имот, както и обитавана от задържания къща в с. Ярджиловци. \r\nЛицето е осъждано за престъпление по чл. 234, ал.1. предл. 2-ро от НК, като въпреки настъпилата реабилитация, настоящото деяние е извършено повторно. \r\nКъм момента срещу Б.Й има още едно неприключено съдебно производство, по което той е подсъдим за незаконно държане на акцизни стоки без бандерол.", "date": "2018.03.15", "title": "Перник: Съдът наложи мярка за неотклонение „Задържане под стража“ на 30-годишен мъж за държане на 1 500 кутии цигари без бандерол"}
{"url": "http://www.focus-news.net/news/2018/03/15/2499899/marosh-shefchovich-ek-balgariya-se-spravya-mnogo-dobre-s-programite-svarzani-s-vei-i-energiynata-efektivnost.html", "text": "България се справя много добре с програмите, свързани с ВЕИ и енергийната ефективност. Това каза заместник-председателят на ЕК Марош Шефчович по време на срещата си с Комисията по енергетика и Комисията по европейските въпроси и контрол на европейските фондове в Народното събрание,  предаде репортер на Агенция „Фокус“.  \"Всички знаем, че вие много добре се справяте с програмите, свързани с ВЕИ и енергийната ефективност\", заяви той. По думите му в сравнение с 1990 г. има постигнат напредък и по отношение на емисиите от парниковите газове. Той поясни, че те трябва да се намалят повече от 43 %. \"По отношение на ВЕИ вие сте надхвърлили заложените цели по такъв впечатляващ начин, че можете всъщност да споделите своя опит. Разбира се, това е много полезно развитие и има отношение към Малта“, допълни Шефчович. \"Енергийната ефективност е нещо, което е много важно не само за намаляване на търсенето, но и всъщност справяне с проблема, свързан с така наречената енергийна бедност. 10 % от европейските граждани не могат да си плащат сметките и не могат да си поддържат домакинствата. Живеят в домакинства, където покривите текат. Разбира се, в тази насока се извършват инвестиции и разбира се, правила за нови финаносви инструменти в тази връзка са разработени. Говорим за умно фиансиране във връзка с умни сгради. Вие сте похарчили 1 млрд. евро, за да може да подобрите и санирате сградите. Тук потенциалът е много голям\", каза Шефчович. По думите му ЕК е успяла да убеди \"Евростат\", че когато става въпрос за енергийните договори или как се извършват инвестициите в енергоефективни проекти, това не трябва да се отчита като публичен дефицит. \"Това беше един от проблемите, защото почти всеки кмет от Европа ми изтъкваше този въпрос“, каза Шефчович.\r\nДеница КИТАНОВА", "date": "2018.03.15", "title": "Марош Шефчович, ЕК: България се справя много добре с програмите, свързани с ВЕИ и енергийната ефективност"}
{"url": "http://www.focus-news.net/news/2018/03/15/2499884/radio-svobodna-evropa-makedoniya-zakonat-za-upotrebata-na-albanskiya-ezik-na-praktika.html", "text": "От момента на встъпването в сила на Закона за езиците,  употребата на албанския език ще бъде разширена. Освен македонския,официален език в институциите става и албанския, който ще се използва в комуникацията, употребата и прилагането във всички действия на гражданите, пише македонската редакция на Радио „Свободна Европа“.\r\nКакво ще донесе прилагането на Закона за употреба на езиците? Това би означавало, че всички закони и други нормативни актове на парламента ще бъдат публикувани на македонски и албански език. Същото важи и за решенията, които ще приема правителството.\r\n\"Това ще бъде по същество различно в отношението на институциите на централното правителство към гражданите, които говорят албански. Части от него бяха регламентирани по-рано, но реално се прилагаха в зависимост от това дали определено министерство се управлява от албански министър, или не. От друга страна, използването ще бъде разширено в областните институции, които са част от централното правителство, въпреки че се намират в местните самоуправления \", заяви политическият анализатор Алберт Муслиу.\r\nАлбанските граждани ще могат да се обръщат до всички органи на централната власт, писмено и устно, на своя майчин език и органът ще трябва да им отговори писмено на техния език. Служителите в тези органи не са длъжни да водят устната комуникация на този език, а само на служебния, но трябва да се осигури превод и писмената комуникация да се води на езика, на който се обръща другата страна, обясняват запознати.\r\n„Този Закон предполага и формиране на Централна агенция за прилагане на езиците и с днешните възможности на технологията, това не значи, че, който и да било служител, ще трябва да научи албански език, ако не иска това или не му е майчин език. С формирането на тази агенция, това задължение ще падне върху нея и тя ще трябва да осигури електронна възможност за комуникация на другия език. Например един албанец, който иска да упражни правото си в регионално звено на Министерството на земеделието в Щип, може по електронен път да постигне това \", обяснява Муслиу.\r\nЗаконът задължава съдилищата, прокуратурите, както и всички други органи и институции да позволят използването, употрбата и прилагането на всеки от официалните езици и техните писма в техните производства. Запознати лица посочват, че този закон е бил приложен в наказателното производство досега, но сега използването му ще бъде разширено в гражданските производства и пред Административния съд. Това означава, че тези граждани ще могат да се обърнат към съдилищата или прокуратурата на техния майчин език, а органът ще трябва да осигури преводач.\r\nЗаконът предвижда тази двуезична комуникация и в органите на местното самоуправление. Имената на институции, други надписи и указателни табели в области, в които най-малко 20% от гражданите говорят език, различен от македонски, ще бъдат написани освен македонски и на езика, говорен от малцинствената етническа общност. Всички държавни органи ще имат двуезични уеб страници. Освен македонския език, съдържанието на уеб страниците ще бъде публикувано на албански език.\r\nАко определен орган не приложи разпоредбите на закона, тогава ще се прилага санкция, която се прилага само за институциите.\r\n\"Наказателните мерки не са насочени към обикновения гражданин. Те се отнасят до носители на обществени функции или ръководители на органи, които не прилагат мерките на този закон. За обикновения гражданин този закон по отношение на наказателната политика е без значение\", обяснява Муслиу.\r\nДва въпроса в този закон се считат за запазени, докато Венецианската комисия не се произнесе за тях. Това са въпросите за банкнотите и униформите в армията. Законът предвижда двуезичие на униформите на държавните служители в Скопие и в други градове, където албанците присъстват с над 20% от населението. Книжните и металните пари, както и пощенските марки, съдържат символи, които представляват културно наследство на гражданите, които говорят македонски език и кирилско писмо и езика, който говорят най-малко 20 на сто от гражданите и неговото писмо.\r\nАгенцията за прилагане на езика ще бъде финансирана от държавния бюджет и за нейната работа ще бъдат отпуснати 1,7 млн. евро годишно. Освен това законът предвижда и създаването на Инспекторат за употреба на езиците към Министерството на правосъдието.\r\nПревод и редакция:", "date": "2018.03.15", "title": "Радио „Свободна Европа“ (Македония): Законът за употребата на албанския език на практика"}
{"url": "http://www.focus-news.net/news/2018/03/15/2499912/blagoevgrad-nominiran-e-edin-kandidat-sa-izbor-na-ombudsman-na-teritoriyata-na-obshtinata.html", "text": "На провелото се миналата седмица заседание на временната Комисия за подбор на кандидати за обществен посредник за община Благоевград, бяха разгледани постъпилите кандидатури за омбудсман. Това съобщиха за Радио „Фокус“ – Пирин от Общински съвет – Благоевград. Председателят на комисията Гергана Янчева обяви, че има постъпили документи само от един кандидат, а именно доцент д-р Валентин Пенчев Василев. Членовете на комисията разгледаха подробно набора от документи и след кратко обсъждане приеха, че отговарят на изискванията посочени в обявлението от 19 февруари 2018 г., и на основание чл. 8, ал. 1 от Правилник за организацията и дейността на обществения посредник на територията на Община Благоевград. Комисията взе решение изслушването на кандидата да се проведе на 15 март 2018 г. от 11.30 часа в 108 кабинет на Община Благоевград. В съответствие с взетото решение, днес  Комисията по номинация  проведе събеседване с допуснатия кандидат за обществен посредник на територията на община Благоевград доц. д-р Валентин Пенчев Василев. По време на събеседването доц. д-р Валентин Василев изложи своите виждания за функцията на обществения посредник и начина на работа в изпълнение на делегираните му от нормативните актове правомощия. Членовете на Комисията по номинация единодушно приеха, че кандидатът притежава необходимите експертни и личностни качества за изпълнението на функцията на обществен посредник и предлагат на Общински съвет - Благоевград за гласуване кандидатурата на доцент д-р Валентин Пенчев Василев за обществен посредник на територията на Община Благоевград. Предложената кандидатура предстои да бъде одобрена с тайно гласуване на следващата редовна сесия на Общински съвет Благоевград на 30 март 2018 г. Общественият посредник ще бъде избран за срок до изтичане на мандата на настоящия Общински съвет.", "date": "2018.03.15", "title": "Благоевград: Номиниран е един кандидат са избор на омбудсман на територията на общината"}
{"url": "http://www.focus-news.net/news/2018/03/15/2499902/delyan-dobrev-gerb-parlamentat-podgotvya-zakonodatelni-promeni-s-koito-da-se-napravyat-reshitelni-krachki-v-posoka-liberalizatsiya-na-pazara-na-elektroenergiyata.html", "text": "Парламентът подготвя законодателни промени, с които да се направят решителни крачки в посока либерализация на пазара на електроенергията. Това каза председателят на Комисията по енергетика и депутат от ГЕРБ Делян Добрев  по време на срещата на оглавяваната от него комисия и тази по европейските въпроси и контрол на европейските фондове със заместник-председателя на ЕК Марош Шефчович,  предаде репортер на Агенция „Фокус“.   Добрев поясни, че с промените се предвижда въвеждане на договора за разлики. „ВЕИ производителите ще подават ел. енергия на свободния пазар и ще получават разликата до преференциалните условия от Фонд за енергийна ефективност“, каза Добрев.  Той коментира, че заместник-председателят на ЕК Марош Шефчович е повдигнал много важни теми за бъдещето на енергетиката в ЕС.  „Ние напълно подкрепяме почти всичко, което казвате, разбира се, с малки притеснения по отношение на въглищните централи. 50 % от ел. енергията в България идва от въглищните централи, които са концентрирани в един регион“, обърна се Добрев към госта си и отбеляза, че там работят 10 хил. пряко заети, а покрай тях няколко десетки хиляди хора, заети косвено. За Западните Балкани, Добрев посочи, че страната ни е по-близо до тях и че те са приоритет за нас и за нашето председателство. „Ние споделяме и обща история с част от държавите, обща култура в някои случаи“, допълни той. \r\nДеница КИТАНОВА", "date": "2018.03.15", "title": "Делян Добрев, ГЕРБ: Парламентът подготвя законодателни промени, с които да се направят решителни крачки в посока либерализация на пазара на електроенергията"}
{"url": "http://www.focus-news.net/news/2018/03/15/2499913/avstriyskiyat-kantsler-sebastian-kurts-tvarde-rano-e-za-prisaedinyavaneto-na-turtsiya-kam-es.html", "text": "Твърде рано е за присъединяването на Турция към ЕС. Това каза австрийският канцлер Себастиан Курц след срещата му с премиера Бойко Борисов, предаде репортер на Агенция „Фокус“. „В начална фаза се намираме на преговорите за финансовата рамка. Вероятно една година ще ни отнеме. Ние като държава, която е платец в ЕС искаме да видим едно по-рационално разходване и съответно пропорционалност в разходите. ЕС ще стане по-малък след излизането на Великобритания и затова трябва да бъдем по-ефикасни в харченето. Огромен е нашият интерес. Външните граници са една от темите, която населението на Европа с право очаква ЕС да се прояви. Радвам се, че премиерът ми разказа как по отношение спирането на нелегалната миграция от Турция работят изключително добре“, заяви той. По думите му е важно да се сътрудничи с Турция по такива теми. „Имаме ясно отношение към присъединяването на Турция към ЕС – това е твърде рано“, подчерта той. \r\nЛюба АЛЕКСИЕВА", "date": "2018.03.15", "title": "Австрийският канцлер Себастиан Курц: Твърде рано е за присъединяването на Турция към ЕС"}
{"url": "http://www.focus-news.net/news/2018/03/15/2499878/republika-makedoniya-artan-grubi-priehme-zakona-za-ezitsite-nared-idva-imeto.html", "text": "Председателят на Комисията по европейските въпроси в македонския парламент Артан Груби приветства приемането на Закона за употреба на езиците със специално съобщение, в което се изказва особено задоволство, че „За“ са гласували 64 депутати, без нито един глас „против“ и нито един въздържал се,  съобщава македонското електронно издание „Република“. Според изданието Груби, който наскоро стана център на внимание заради срещите си с международния посредник Матю Нимиц в Ню Йорк и с твърдението, че въпросът за името вече е решен пише, че  \"сега е време да се посветим цялостно на блокираните реформаторски закони, както и на решаване на спора за името с Гърция, за да може Македония пълноценно да се интегрира в НАТО и ЕС.", "date": "2018.03.15", "title": "„Република“ (Македония): Артан Груби: Приехме Закона за езиците, наред идва името"}
{"url": "http://www.focus-news.net/news/2018/03/15/2499916/varna-pozhar-e-goryal-v-izbenoto-pomeshtenie-na-obshtezhitie-v-grada-nyama-postradali.html", "text": "Пожар е горял в избеното помещение на общежитие в града, няма пострадали. Това съобщиха от ОДМВР - Варна. На 14 март около 15.00 часа е получен сигнал за пожар в избеното помещение на общежитие на висше учебно заведение, намиращо се на ул. \"Васил Друмев\". Няма пострадали хора, 150 души са били изведени от сградата. Предполагаема причина за възникване на инцидента е късо съединение в захранващ кабел на бойлер. Увредени са: 7 бр. бойлери, електрически кабели, ПВЦ тръби, опушени са 400 кв. м стени.", "date": "2018.03.15", "title": "Варна: Пожар е горял в избеното помещение на общежитие в града, няма пострадали"}
{"url": "http://www.focus-news.net/news/2018/03/15/2499901/predstavitelyat-na-ek-v-makedoniya-zakonat-za-ezitsite-tryabva-da-bade-izpraten-do-venetsianskata-komisiya.html", "text": "Европейската комисия очаква Законът за употреба на езиците да бъде изпратен до Венецианската комисия, както е предвидено в плана 3-6-9. Това заяви пред МИА представителят на ЕК в Македония Мая Коциянич, предава македонската редакция на Радио „Свободна Европа“.\r\nСпоред представителят на ЕК, прилагането на закона трябва да бъде в съгласие с европейските стандарти. Тя посочи, че ЕК сега очаква парламента на Македония да се фокусира върху реформите и прогреса в дневния ред на Европейския съюз.\r\nПревод и редакция:", "date": "2018.03.15", "title": "Представителят на ЕК в Македония: Законът за езиците трябва да бъде изпратен до Венецианската комисия"}
{"url": "http://www.focus-news.net/news/2018/03/15/2499910/avstriyskiyat-kantsler-sebastian-kurts-nyama-druga-darzhava-v-evropa-kato-balgariya-koyato-e-investirala-tolkova-usiliya-po-opazvaneto-na-vanshnite-granitsi.html", "text": "Няма държава в Европа, която е инвестирала толкова усилия по опазването на външните граници. Това каза австрийският канцлер Себастиан Курц след срещата му с премиера Бойко Борисов, предаде репортер на Агенция „Фокус“. „Много се радвам, че съм гост. Радвам се, че съм в България за първи път във функцията ми на федерален канцлер на Австрия. От години работим много добре с г-н Борисов. Радвам се, че имахме възможност да постигнем добри резултати. Благодаря за силното представяне на България по време на председателството на ЕС. Имаме много подобно отношение към важните за ЕС въпроси и ще използваме председателството да направим Европа по-силна, да работи повече по големите въпроси, а малките да остави на отделните държави“, заяви Курц. По думите му са на едно мнение, че най-сериозната област е сигурността. „Там е необходима съвместна работа по отношение на спирането на миграцията. Благодаря на България, особено на теб приятелю, за това, че с такава настойчивост се наложи да се спре мигрантската вълна до голяма степен. Важно е за всички нас, държавите от Западните Балкани да бъдат подкрепени по пътя си към Европа. Това е в интерес на държавите около тях. Радваме се, че имаме възможност да подкрепим България да бъде приета в шенгенското пространство“, каза още той. \r\nЛюба АЛЕКСИЕВА", "date": "2018.03.15", "title": "Австрийският канцлер Себастиан Курц: Няма друга държава в Европа като България, която е инвестирала толкова усилия по опазването на външните граници"}
{"url": "http://www.focus-news.net/news/2018/03/15/2499921/angel-dzhonev-istorik-navarshvat-se-110-godini-ot-provezhdaneto-na-kyustendilskiya-obsht-kongres-na-vmoro-v-selo-zhabokrat.html", "text": "Навършват се 110 години от провеждането на Кюстендилския общ конгрес на ВМОРО в село Жабокрът. Това каза пред Радио „Фокус” – Кюстендил историкът от Регионален исторически музей – Кюстендил доцент Ангел Джонев. По думите му между 5 и 15 март 1908 година в село Жабокрът, в имота на Иванчо Робчев, се провежда един общ конгрес на Вътрешната македоно-одринска революционна организация, останал в историята като Кюстендилски конгрес. Целта му е да ревизира голяма част от политическата доктрина от направлението, в което се развива организацията, след първия общ Рилски конгрес от 1905 година. Непосредствената му задача е била обсъждане на поведението на групата около Яне Сандански, след убийството на Михаил Даев,  Иван Гарванов и Борис Сарафов, извършени от Тодор Паница, през 1907 година. „Самата организация се намира в много сложен процес, в процес на разцепление сред своите редици. Серският окръг не присъства на този конгрес. Някои дейци от Одринско не пристигат, а тази от Струмишки окръг не желаят да вземат участие в заседанието, защото техният лидер по това време – Христо Чернопеев, се намира в ареста. Конгресът се председателства от Христо Матов, действа доста бързо. Да 10 дни са взети редица решения”, каза Ангел Джонев. По думите му съществено е променен правилникът на организацията, от постигнатата вече децентрализация се върви към централизация. Изборното начало също значително е ограничено. Обсъдена  е помощта, предоставяна от България на организацията и се приема решение при отпускане на тази помощ тя своевременно да се взима, но без да се поемат каквито и да е ангажименти по отношение на Княжеството. Обсъдена е и положението със сръбската и гръцката въоръжени пропаганди в Македония. Избран е нов централен комитет – Павел Христов, Петко Пенчев и Ефрем Чучков. В граничното представителство продължава да работи Христо Матов. „Тези органи на организацията функционират относително за кратко време, защото през лятото на 1908 година младотурците организират преврат и се стига до легализирането  на по-голямата част от дейците на организацията”, каза Ангел Джонев.\r\nВенцеслав ИЛЧЕВ", "date": "2018.03.15", "title": "Ангел Джонев, историк: Навършват се 110 години от провеждането на Кюстендилския общ конгрес на ВМОРО в село Жабокрът"}
{"url": "http://www.focus-news.net/news/2018/03/15/2499917/premierat-boyko-borisov-sas-sebastian-kurts-imame-ednakvo-razbirane-za-opazvaneto-na-vanshnite-granitsi-evropeyskoto-naselenie-da-e-spokoyno-i-da-pokazhem-humannostta-si-kam-sveta.html", "text": "Със Себастиан Курц имаме еднакво разбиране за опазването на външните граници - европейското население да е спокойно и да покажем хуманността си към света. Това каза министър-председателят Бойко Борисов след среща с австрийският канцлер Себастиан Курц, предаде репортер на Агенция „Фокус“. „При срещите ми с Ангела Меркел, Марк Рюте, Виктор Орбан, пред тях винаги съм казва, че 2018 г. трябва дас е разглежда като българо-автстрийско председателство по основните теми, защото нито можем да започнем и да завършим за 6 месеца процес като Западните Балкани, нито охраната на външните граници, нито всички общо теми и решения, които трябва да вземем по Дъблинско споразумение, кохезионна политика и всичко останало“, обясни Борисов. „Благодаря за оценката, подкрепата, желанието да помагаш по опазването на външната граница. С нашите коалиционни партньори положихме много усилия. Факт е, че всички в Европа оценяват това, което не ние, а държавата България, тук може и опозицията да се чувства горда, е направила така, че всички да оценяват усилията, които сме положили. Имаме към момента 0 мигрантски натиск“, каза още българският премиер. \r\nБойко Борисов допълни, че е информирал Курц, че на срещата на 26 март във Варна между Ердоган, Туск, Юнкер и България има поставена една единствена цел. „Продължаване на действията по споразумението, за да може тези над 3 млн. мигранти да останат в Турция, за което да си платим, но да предпазим Европа от тази мигрантска вълна“, поясни той. „Темета, по която имаме еднакво разбиране е опазването на външните граници, за да можем да ги опазим така, че европейското население да е спокойно, но и да покажем своята хуманност към света. Сиреч тези, които бягат от войни могат да влизат през КПП-тата, да се грижим за определен период от време, след това да се върнат в хот спотовете или населените си места откъдето са дошли за възстановяване на държавите си“, коментира Борисов и добави, че през това време дипломацията трябва да направи всичко възможно тези касапници да престанат. „Европа на практика се явява единственият поемащ пасивите континент от всичко това, което се случва на 1500 км от тук“.\r\nЛюба АЛЕКСИЕВА", "date": "2018.03.15", "title": "Премиерът Бойко Борисов: Със Себастиан Курц имаме еднакво разбиране за опазването на външните граници - европейското население да е спокойно и да покажем хуманността си към света"}
{"url": "http://www.focus-news.net/news/2018/03/15/2499908/edinstvena-makedoniya-talat-dzhaferi-prizova-za-voyna-tryabva-pak-da-se-prebroim-s-radikalnite-albantsi.html", "text": "Централният комитет на партия „Единствена Македония“, която се обявява за стратегически съюз на Македония с Русия, като най-висш орган за вземане на решения на партията между два конгреса, на спешна и извънредна сесия, разгледа новосъздадената ситуация около Закона за употреба на езиците, предава скопското електронно издание „МКД“.\r\nНа заседанието на Централния комитет се е стигнало до заключение, че, както се казва в съобщението, вчерашното насилствено и противоконституционно въвеждане на езикова федерализация в Македония, е прелюдия към териториална федерализация и представлява открит призив от председателя на македонския парламент Талат Джафери за война.\r\n\"Всеки, който си мисли, че многобройните привилегии, които придобиха членовете на терористичната АНО („Армия за национално освобождение) като висши държавни фигури , ще ги накарат да забравят старите мечти за реализирането на идеята за една голяма албанска държава, която включва териториите на Република Македония ще направят голяма грешка“.\r\n„Вчерашното заиграване с огъня на Талат Джафери само улеснява работата ни по повторното преброяване с радикалните албанци, защото македонците нямат повече търпение да търпят дейността на бившите членове на ОНА на антимакедонска основа, но този път няма да работят с политически сценарии и коварните македонски политици от 2001 г., а с македонския народ\", пише в изявлението на „Единна Македония“.\r\nЧетвъртото заключение е, че \"Талат Джафери, който според документа на УБК (Службата за сигурност и контраразузнаване на Македония) участва в масовото клане на македонските защитници във Вейце, по най-пряк начин атакува конституционния ред на Република Македония и оттук своебразното обявяване на нова война от Талат Джафери застава начело в дневния ред на „Единствена Македония“ и македонския народ“.\r\nПартията също така заключи, че \"новата легална власт на Единствена Македония ще анулира всички анти-македонски и анти-държавни действия, които унищожават Македония и македонците\".\r\nПревод и редакция:", "date": "2018.03.15", "title": "„Единствена Македония“: Талат Джафери призова за война, трябва пак да се преброим с радикалните албанци"}
{"url": "http://www.focus-news.net/news/2018/03/15/2499915/d-r-nadezhda-taskovska-alergolog-uvelichavat-se-alergichnite-zabolyavaniya-sred-naselenieto-v-balgariya.html", "text": "Увеличават се алергичните заболявания сред населението в България. Това каза за Радио „Фокус“ – Пирин д-р Надежда Тасковска, алерголог. По думите ѝ тенденция за нарастване на заболелите от алергия има във високоразвитите държави. „Основният проблем за увеличаващият се брой алергични хора е свързан с екологията. Това се обяснява със замърсяването на околната среда и най-вече въздуха“, добави тя. Докторът уточни, че полените са по-агресивни в по-големите градове. Д-р Тасковска обясни, че заради замърсяването на въздуха, горните и долните ни дихателни пътища се изострят и стават по-чувствителни. „Алергията може да е генетично наследена. Ако единия родител има алергия, рискът детето да прояви същата алергия е 50%. Ако и двамата имат  алергия, то рискът се увеличава на 70%. Това са основните причини за появата на алергия в хората – наследствеността и екологичният проблем“, заяви тя. Алергологът добави, че пролетната алергия не е опасна, ако се вземат навременни мерки за лекуването ѝ. „Алергията обикновено започва от носа и очите. Ако не се предприемат мерки, тя може да слезе към белият дроб. Ако обхване белодробните пътища може да предизвика по-сериозни  пристъпи като задух и кашлица“, обясни д-р Тасковска.\r\nКристина МИТКОВА", "date": "2018.03.15", "title": "Д-р Надежда Тасковска, алерголог: Увеличават се алергичните заболявания сред населението в България"}
{"url": "http://www.focus-news.net/news/2018/03/15/2499919/baseynova-direktsiya-chernomorski-rayon-nyama-opasnost-ot-prelivane-na-reka-kamchiya.html", "text": "Няма опасност от преливане на река Камчия. Това съобщиха от пресцентъра на Басейнова дирекция „Черноморски район“ – Варна. След публикации в медиите за повишено ниво на река Камчия до обезопасителните диги край с. Дъбравино, община Аврен, Басейнова дирекция „Черноморски район“, съвместно с кмета на селото извършиха проверка. При обхода на реката е констатирано, че нивото на Камчия, преминаваща през село Дъбравино е спаднало. Реката е в коритото си и няма опасност от преливане. Проводимостта й не е нарушена и няма постъпили сигнали за аварийни ситуации.", "date": "2018.03.15", "title": "Басейнова дирекция „Черноморски район“: Няма опасност от преливане на река Камчия"}
{"url": "http://www.focus-news.net/news/2018/03/15/2499920/premierat-boyko-borisov-avstriya-stoi-zad-priemaneto-na-balgariya-v-shengen.html", "text": "Австрия стои зад приемането на България в Шенген. България е за пример как трябва да се справят. Това каза министър-председателят Бойко Борисов след срещата му с австрийския канцлер Себастиан Курц, предаде репортер на Агенция „Фокус“. „По Западните Балкани за коридорите имаме пълното разбиране. Разбрахме се с министрите как да работим, за да можем да подготвим хибридното финансиране и да можем да направим инфраструктурата на Западните Балкани необратима\", посочи Борисов. \"Разговаряхме по темата за газовия хъб и за доставките на газ от различните източниците. И в тази сфера очаквам да ми помогне с неговата експертиза и това, което има и Австрия като най-голям газов хъб\", допълни той. \"Темата Шенген е ясна. Всички виждат, че сме се справили, надявам се да има решение\", отбеляза още българският премиер. \"Инвестициите са важна част в по-доброто развитие на страната\", добави той. \"Векове наред сме били под владичество, иго, както искате го наречете. Не за ден и за два, а 5 века. За съжаление, все повече излизам лош пророк. От няколко месеца казвам как ще се влошат отношенията, светът върви главоломно към конфликт. Вече политици с имена и държави си говорят за ракети, войни и все по-реален става страхът на хората. Турция води война с кюрдите в Сирия, руснаците, американците, \"Ислямска държава\" са там. Гинат хора и в този момент там. Отношенията между лидерите стават все по-лоши. Вариантите са два – или да се опитаме с дипломация, мир, такт, да се измъкнем от кризата, или да докараме армия от НАТО, която да застане срещу друга НАТО-вска армия. Ние на Балканите многократно сме изпитали какво значи да има конфликт. Затова, ако мислите, че ми е най-приятното да организирам такива срещи – не. Огромна разправия, труд и армия от хора се занимават с това. Имам само една единствена цел – да продължи да работи споразумението. Представете си 200 000 тук, представете си ги след това в Австрия. Виждате как си говорят Турция и САЩ, виждате за какво превъоръжаване иде реч. Ако някой си мисли, че с война могат да се нанесат победи, аз съм скептичен\", коментира Борисов.  \r\nЛюба АЛЕКСИЕВА", "date": "2018.03.15", "title": "Премиерът Бойко Борисов: Австрия стои зад приемането на България в Шенген"}
{"url": "http://www.focus-news.net/news/2018/03/15/2499925/ministar-tsetska-tsacheva-shte-uchastva-v-mezhdunarodna-konferentsiya-na-tema-sigurno-badeshte-za-zhenite-sigurno-badeshte-za-vsichki.html", "text": "Министърът на правосъдието Цецка Цачева ще участва на 16 март в международна конференция, организирана от Фондация „Асоциация Анимус” на тема „Сигурно бъдеще за жените – сигурно бъдеще за всички”, посветена на борбата с насилието над жени. Това съобщиха от пресцентъра на Министерството на правосъдието. Целта на конференцията е да насочи вниманието към продължаване на дискусията по актуалните въпроси свързани с домашното насилие и трафика на хора, както и да насърчи приемането на нужните законодателни промени, които да противодействат на тези проблеми. Конференцията официално е включена в календара на Българското председателство и се провежда под патронажа на г-жа Мария Габриел, еврокомисар по въпросите на цифровата икономика и цифровото общество. Събитието ще събере експерти и представители на изпълнителната и законодателната власт, както и експерти от държавни и неправителствени организации, които работят в областта на борбата с насилието над жени и трафика на хора.\r\nКонференцията ще започне в 9.00 часа в хотел „Хилтън“.", "date": "2018.03.15", "title": "Министър Цецка Цачева ще участва в международна конференция на тема „Сигурно бъдеще за жените – сигурно бъдеще за всички”"}
{"url": "http://www.focus-news.net/news/2018/03/15/2499924/sliven-oblastno-uchenichesko-parvenstvo-shte-se-provede-v-grada.html", "text": "Областното ученическо първенство ще започне в края на седмицата. Това каза Силвия Никова, главен експерт в Дирекция “Социални дейности, здравеопазване и спорт“ в Община Сливен, съобщиха от пресцентъра на Общината. В него ще вземат участие училищните отбори и общински първенци по отделните видове спорт. Заявки за участие са подали отбори от Сливен, Нова Загора, Котел, Твърдица, Бяла паланка, Шивачево и Ябланово.\r\nОбластното първенство ще стартира със състезания по тенис на маса за всички възрастови групи. Те ще се проведат в спортна зала “Васил Левски“ на 17 март от 8.30 часа. Тогава ще започнат и срещите по баскетбол, като в рамките на деня ще се изиграят срещите в двете възрастови групи: 8 – 10 клас и 11 – 12 клас.\r\nОбластното първенство ще продължи с лекоатлетическите състезания на 24 и 25 март от 8.30 ч. на стадион “Хаджи Димитър“. Атлетите ще премерят сили на 100 м, 200 м, 400 м, скок дължина, скок височина, тласкане на гюле и щафета 4 по 100 м.\r\nСъстезанията по шахмат ще се проведат в Центъра за подкрепа за личностно развитие – Детски комплекс Сливен на 24 март.\r\nНай-очакваните и най-масовите срещи по футбол ще започнат на 14 април на стадион “Хаджи Димитър“ от 8.30 часа със срещите на 5 - 7 клас и 11 - 12 клас.\r\nНа 15 април на зеления терен ще излязат общинските първенци на 8 – 10 клас. Паралелно с футбола, в салона на ОУ „Христо Ботев“ ще се проведат състезанията по волейбол в трите възрастови групи за момчета и момичета.\r\nПобедителите от областното първенство във всички спортове, добиват право за участие в зоналния кръг на най-масовата проява в училищния спорт. Ученическите игри са основна изява в областта на ученическия спорт. Те се организират от Община Сливен съвместно с Център за подкрепа на личностното развитие – Детски комплекс Сливен (общински кръг) и ОК „Спорт в училище“ (областен, зонален и финален етап).", "date": "2018.03.15", "title": "Сливен: Областно ученическо първенство ще се проведе в града"}
{"url": "http://www.focus-news.net/news/2018/03/15/2499923/avstriyskiyat-kantsler-sebastian-kurts-evropa-bez-vatreshni-granitsi-mozhe-da-funktsionira-samo-ako-sa-ukrepeni-vanshnite-granitsi.html", "text": "В ЕС трябва да знаем, че Европа без граници вътре може да функционира само ако са укрепени външните граници. Това каза австрийският канцлер Себастиан Курц след срещата му с премиера Бойко Борисов, предаде репортер на Агенция „Фокус“. \"Много сме благодарни за опитите в България да се укрепят външните граници. Премиерът и България инвестираха в опазването им много преди другите и много повече от другите в Европа. Има други държави, в които продължават да стигат вълни от мигранти. Прекалено много са нелегалните мигранти в Централна Европа. Нямаме интерес да имаме контрол между границите вътре в Европа. Имаме интерес външните граници да са укрепени. Радвам се, че България е най-активна в тази област и се надявам други да я последват. Не могат сами държавите да се справят. В ЕС трябва да знаем, че Европа без граници вътре може да функционира само ако са укрепени външните граници\", коментира австрийският канцлер.\r\nЛюба АЛЕКСИЕВА", "date": "2018.03.15", "title": "Австрийският канцлер Себастиан Курц: Европа без вътрешни граници може да функционира само ако са укрепени външните граници"}
{"url": "http://www.focus-news.net/news/2018/03/15/2499927/dobrich-33-novopostroeni-zhilishtni-sgradi-sa-vavedeni-v-eksploatatsiya-v-oblastta-prez-chetvartoto-trimesechie-na-2017-g.html", "text": "33 новопостроени жилищни сгради са въведени в експлоатация през четвъртото тримесечие на 2017 г. Данните са предварителни и са Националния статистически институт. Това съобщи Илга Иванова, главен експерт в отдел „Статистически изследвания – Добри“ към  Териториално статистическо бюро-Североизток, предаде кореспондент на Радио „Фокус” – Варна. В сравнение със същия период на предходната година се отчита увеличение както на броя новопостроени и въведени в експлоатация жилищни сгради в града, така и на броя жилища в тях. Увеличението е с над 40%. Област Добрич е на пето място в страната по въведени в експлоатация жилищни сгради след областите Варна - 92 сгради с 454 жилища в тях, Бургас - 86 сгради с 393 жилища, Пловдив - 85 сгради с 299 жилища, и София - 54 сгради с 61 жилища. В област Добрич най-висок е делът на новопостроените жилища с три стаи (59.6%), следват тези с две стаи (17.0%), а най-нисък е делът на жилищата с шест и повече стаи - 2.1%. Общата полезна площ на всички новопостроени жилища през четвъртото тримесечие на миналата година в област Добрич е 6.1 хил. кв. м, или с 10.2% повече в сравнение със същото тримесечие на 2016 г., докато жилищната площ намалява с 6.6% до 3.0 хил. кв. метра. Средната полезна площ на едно новопостроено жилище в област Добрич намалява от 168.5 кв. м през четвъртото тримесечие на 2016 г. на 130.5 кв. м през същото тримесечие на 2017 година. В страната средната полезна площ се увеличава от 87.0 кв. м на 94.8 кв. м за разглеждания период. Добрич е четвърта сред областите с най-голяма средна полезна площ на едно новопостроено жилище. Най-голяма средна полезна площ на едно новопостроено жилище е регистрирана в областите Разград - 171.5 кв. м, София (столица) - 149.1 кв. м и Ямбол - 133.3 кв. м, а най-малка - в областите Монтана - 51.8 кв. м, и Силистра - 60.3 кв. метра.\r\nЖулиета НИКОЛОВА", "date": "2018.03.15", "title": "Добрич: 33 новопостроени жилищни сгради са въведени в експлоатация в областта през четвъртото тримесечие на 2017 г."}
{"url": "http://www.focus-news.net/news/2018/03/15/2499931/kyustendil-obshtina-dupnitsa-obyavi-obshtestvena-porachka-za-rehabilitatsiya-na-ulitsite-i-na-obshtinskata-patna-mrezha-na-stoynost-blizo-500-hilyadi-leva.html", "text": "Община Дупница обяви обществена поръчка за рехабилитация на улиците и на общинската пътна мрежа на стойност близо 500 хиляди лева. Това съобщиха за Радио „Фокус” – Кюстендил от пресцентъра на Общината. Обществената поръчка е обявена със срок до 12 април,. Тя обхваща изкърпване и рехабилитация на над 21 хиляди кв. метра настилки – улици в града, селата и междуселски пътища. За последните е заложено и почистване на банкетите около пътищата, изрязване на храсти и съпътстващите дейности. По селата ремонтите ще се извършват след съгласуване с кмет или кметски наместник, които да посочат най-належащите участъци. Изцяло преасфалтиране, заложено в тази поръчка, ще има за улиците „Александър Стамболийски“ и „Чаталджа“. В края на месец април, комисия от Община Дупница ще направи окончателен списък на улиците и кварталите, които ще бъдат ремонтирани.\r\nВенцеслав ИЛЧЕВ", "date": "2018.03.15", "title": "Кюстендил: Община Дупница обяви обществена поръчка за рехабилитация на улиците и на общинската пътна мрежа на стойност близо 500 хиляди лева"}
{"url": "http://www.focus-news.net/news/2018/03/15/2499930/veliko-tarnovo-geymifitsiran-onlayn-kurs-po-sotsialno-predpriemachestvo-beshe-predstaven-v-stopanska-akademiya-dimitar-a-tsenov-svishtov.html", "text": "Семинар по проект Open Mind се проведе в Стопанска академия „Димитър А. Ценов” за представяне на безплатен геймифициран онлайн курс по социално предприемачество за жени и обучаеми от различни специалности. Това съобщиха от пресцентъра на Стопанска академия „Димитър А. Ценов” - Свищов. Проектът е финансиран по програма Erasmus+ и е разработен в партньорство от седем организации от България, Великобритания, Полша, Румъния и Гърция, като свищовската академия е един от българските партньори. Основната цел на проекта е да направи по-достъпно обучението по социално предприемачество и така да подобри инициативността и възможностите за реализация на хора, които не са завършили бизнес специалности. Инициативата открива нови възможности за правене на бизнес, който да спомага за решаването на обществено значими проблеми.\r\nВ рамките на проведения в Стопанска академия семинар, членове на проектния екип представиха пред присъстващите, сред които представители на бизнеса, работещи и търсещи работа хора и студенти, идеята на проекта и възможностите за участие в безплатното онлайн обучение. Доц. д-р Тодор Кръстевич поясни, че обучителният курс е проектиран под формата на игра и е съставен от осем модула на пет езика (български, английски, полски, румънски и гръцки). Всеки участник, който се включи в обучението, ще може да научи за същността на социалната икономика, как да направи канава за бизнес модел и стратегически маркетингов план за социално предприятие, как да стартира социално предприятие и какви са възможностите за финансиране. Обучаемите ще имат индивидуален ментор. В процеса на решаване на тестове и казуси ще събират точки, които ще им вдигат рейтинга в ранглистата с всички участници. Всеки модул предоставя необходимата теоретична информация и ще има по няколко учебни задачи, а когато бъдат преминати успешно осемте модула, обучаемият ще получи сертификат. Курсът е достъпен на http://platform.open-mind-project.eu  \r\nГеймификацията в електронното обучение представи пред участниците в семинара ас. д-р Атанаска Решеткова. Тя подчерта, че обучението на възрастни, базирано на геймификацията (игровизацията), дава възможност за неусетно и забавно придобиване на знания. Споделени бяха и примери за действащи социални предприятия в България и чужбина, които са част от електронна книга с 50 вдъхновяващи практики, включена в платформата на обучителния безплатен курс. Как на практика ще се използва геймифицирания онлайн курс по социално предприемачество поясни доц. д-р Искра Пантелеева. Тя представи цялостната визия на платформата и показа реален профил на обучаемия.\r\nПо време на семинара беше организирана работилница „Социално предизвикателство”, в която предварително регистрирани за участие осем екипа работиха по зададен казус за решаването на социален проблем. Презентациите на идеите по казуса бяха оценявани от академични преподаватели, които ще бъдат ментори в обучителния онлайн курс. Журито връчи грамоти за най-оригинална идея, за идея с най-значимо социално въздействие и за най-добро презентиране на идея. Отличените екипи представиха концепции за създаване на детско селище с конна терапия, отглеждане на лечебна гъба Шийтаке, развиване на еко туризъм и съхраняване на културните традиции.", "date": "2018.03.15", "title": "Велико Търново: Геймифициран онлайн курс по социално предприемачество беше представен в Стопанска академия „Димитър А. Ценов” - Свищов"}
{"url": "http://www.focus-news.net/news/2018/03/15/2499918/makfaks-makedoniya-sled-priemaneto-na-zakona-za-ezitsite-nyama-opredelen-srok-v-makedonskata-konstitutsiya-v-koyto-prezidentat-tryabva-da-podpishe-ukaza.html", "text": "Член 75 от македонската Конституция предвижда законите в републиката да се обнародват с указ, но няма законно установен срок, в рамките на който трябва да стане това, съобщава македонската агенция Макфакс. Според основния закон на югозападната ни съседка, ако Събранието приеме повторно с мнозинство законопроект, след като държавният глава вече го е отхвърлил веднъж, то президентът няма да има избор и трябва да подпише указ за неговото обнародване и влизане в сила. За тази процедура обаче няма установен срок, което прави реална заплахата на държавния глава на Македония Георги Иванов, който обяви, че не смята да подписва указа за влизане в сила на приетия в сряда Закон за езиците. Конституцията предвижда, че указът може да бъде обнародван и от председателя на Събранието, но само ако президентът няма възможност да направи това, т.е. при смърт, оставка, недееспособност или прекратяване на неговия мандат по силата на Конституцията, докато не се избере нов президент.: Цанко Цолов", "date": "2018.03.15", "title": "„Макфакс“ (Македония): След приемането на закона за езиците – няма определен срок в македонската Конституция, в който президентът трябва да подпише указа"}
{"url": "http://www.focus-news.net/news/2018/03/15/2499934/yambol-planat-na-prevantivno-informatsionniya-tsentar-v-grada-predvizhda-preventsiya-na-narkomaniite-chrez-sport-i-zdravosloven-nachin-na-zhivot.html", "text": "Годишният отчет за дейността на съвета и Превантивно-информационния център за борба с наркоманиите бе приет на заседание на Общинския съвет по наркотични вещества към Община Ямбол. Това съобщиха от пресцентъра на Общината. По време на заседанието бе разгледан и приет. През 2017 година в различните инициативи, свързани с превенцията на употребата на психоактивни вещества сред младите хора, са включени близо 4 000 ученика от Ямбол.\r\nОбсъден и приет бе и планът за работа на Общинския съвет по наркотични вещества и Превантивно-информационния център за 2018 година, в изпълнение на Общинската програма за превенция на наркоманиите 2016-2018.\r\nПрез тази година се предвижда да продължи превантивната дейност в учебните заведения в града чрез организиране на поредица от информационни кампании. Акцент ще бъде превенцията на наркоманиите чрез спорт, физическа активност и здравословен начин на живот. Ще бъдат разширени дейностите с участия на доброволци и обучението на педагогически съветници, педагози, медицински специалисти и доброволци.", "date": "2018.03.15", "title": "Ямбол: Планът на Превантивно-информационния център в града предвижда превенция на наркоманиите чрез спорт и здравословен начин на живот"}
{"url": "http://www.focus-news.net/news/2018/03/15/2499932/blagoevgrad-bansko-otnovo-e-domakin-na-mezhdunarodniya-detski-konkurs-little-miss-mister-galaxy-2018.html", "text": "За поредна година Банско е домакин и съорганизатор на Международен детски конкурс Little Miss & Mister Galaxy 2018, който се провежда между 11 и 17 март в курорта. Това съобщиха от пресцентъра на Община Банско. Младите претенденти за титлата на конкурса се срещнаха със заместник-кмета на община Банско, Ивайло Ръхов, за да поднесат своите почитания към домакините. Невръстните модели поднесоха своите малки подаръци, символизиращи държавата, която представляват.  От своя страна г-н Ръхов ги поздрави за участието им конкурса, пожела им да създават приятелства и добри спомени от Банско, и на свой ред им подари сувенири от града. Кандидатите да се окичат с лентата на Little Miss & Mister Galaxy 2018 са 30 деца на възраст между 4 и 15 години, като сред тях има представители на Южна Африка, Русия, Естония, България и много други. В рамките на конкурсната програма премина „Талант шоу”, с което бяха селектирани 10-те финалисти, които тази вечер ще се състезават за челната тройка.", "date": "2018.03.15", "title": "Благоевград: Банско отново е домакин на Международния детски конкурс Little Miss & Mister Galaxy 2018"}
{"url": "http://www.focus-news.net/news/2018/03/15/2499935/tsvetan-tsvetanov-shte-uchastva-v-konferentsiyata-sigurno-badeshte-za-zhenite-sigurno-badeshte-za-vsichki-na-16-mart.html", "text": "Председателят на парламентарната Комисия по вътрешна сигурност и обществен ред Цветан Цветанов ще участва на 16 март 2018 г. в международната конференция „Сигурно бъдеще за жените – сигурно бъдеще за всички“. Това съобщиха от пресцентъра на ПП ГЕРБ. Форумът ще се състои в хотел „Хилтън“ в София, а негов организатор е фондация „Асоциация Анимус“. Събитието ще се проведе под патронажа на еврокомисаря по въпросите на цифровата икономика и цифровото общество Мария Габриел.\r\nЦветан Цветанов ще изнесе лекция в рамките на панела „Превенция и борба с насилието на жени – цялостна законодателна рамка и подход към проактивни политики“ в 10.00 часа.", "date": "2018.03.15", "title": "Цветан Цветанов ще участва в конференцията „Сигурно бъдеще за жените – сигурно бъдеще за всички“ на 16 март"}
{"url": "http://www.focus-news.net/news/2018/03/15/2499937/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Повишена е опасността от падащи камъни във високопланинските райони. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са сухи. Нормален е трафикът по автомагистрала „Струма” и път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 16 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.15", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/03/15/2499926/avstriyskiyat-kantsler-sebastian-kurts-zapadnite-balkani-tryabva-da-badat-privlecheni-kam-es-kolkoto-se-mozhe-po-barzo.html", "text": "Западните Балкани трябва да бъдат привлечени към ЕС колкото се може по-бързо. Това каза австрийският канцлер Себастиан Курц след срещата му с премиера Бойко Борисов, предаде репортер на Агенция „Фокус“. \"Ние като държави, които са в съседство, имаме исторически корени. Имаме интерес, Австрия и България, да се приближат към ЕС. Сътрудничеството с Турция е необходимо и е хубаво да има диалог между съседи\", коментира Курц. \r\nБългарският премиер Бойко Борисов заяви от своя страна: \"Искам веднага да присъединим страните от Западните Балкани, но не е възможно. Те са в Европа, между България и Австрия. Говорим близки езици, близка религия. Като култура сме много еднакви. Едните сме имали шанс да влезем по-напред\".\r\n\"Убеден съм, че Европа ще намери подходяща формула, така че и присъединяването, и кохезията да продължат да работят\", каза още Борисов. \r\nЛюба АЛЕКСИЕВА", "date": "2018.03.15", "title": "Австрийският канцлер Себастиан Курц: Западните Балкани трябва да бъдат привлечени към ЕС колкото се може по-бързо"}
{"url": "http://www.focus-news.net/news/2018/03/15/2499922/za-ministar-denitsa-nikolova-s-novoto-rayonirane-tselim-tlasak-na-ustoychivoto-razvitie-na-stranata-v-dalgosrochen-period-ot-minimum-20-godini.html", "text": "С новото статистическо райониране на страната целим да дадем тласък на нейното устойчиво развитие в дългосрочен период от минимум 20 години с помощта на целенасочена държавна политика в регионите. Това заяви заместник-министърът на регионалното развитие и благоустройството (МРРБ) Деница Николова по време на заседание на Регионалния съвет за развитие на Югозападен район, което се проведе в Кюстендил.  Сред участниците в срещата бяха областният управител на София-град Николай Пехливанов, областният управител на Благоевград Бисер Михайлов, кметът на община Кюстендил Петър Паунов, градоначалници, експерти от местните и държавни администрации, представители на неправителствени организации и бизнеса от Югозападния район, съобщиха от МРРБ.  \r\nЗаместник-министър Николова обясни, че до момента въпреки огромните позитиви, които имаме по отношение на финансирането с европейски средства, икономическите и финансови анализи сочат дисбаланси и диспропорции между регионите. „Това налага да търсим нови решения по отношение на бъдещето на регионалната политика. Новото райониране на страната е един от акцентите в тази връзка,  свързан с  разделянето на територията по функционален, географски или природен  признак, а целта е да постигнем по-добро икономическо развитие за всеки един от районите и да се използва максимално потенциалът на всеки един от тях“, коментира Николова. Според нея избраните три варианта за райониране, които се подлагат на обществено обсъждане,  дават максимална възможност за една по-добра и целенасочена регионална политика в бъдеще. „Това е първата стъпка, която ще даде визията как да развиваме нашите региони, как се разпределят средствата от европейските фондове и държавата и в каква посока, за да постигаме по-голям икономически ефект и да повишаваме качеството на живот на хората“, отбеляза заместник-регионалният министър. „Те имат своите позитиви и слабости, но трябва да се приеме вариант, който е устойчив във времето по отношение на населението и възможностите за развитие“, каза още тя. \r\nЗам.-министър Деница Николова коментира, че по отношение на Югозападния район изваждането на София-град би довело до скъсване на функционалните връзки с част от Югозапада, особено по отношение на финансирането за инфраструктура. „Отделянето като самостоятелен регион би довело до спад на европейските инвестиции във важни проекти като разширението на метрото, например“, отбеляза Николова. Според нея най-подходящият проект за райониране на Югозападния район е вариант 2, който предвижда запазване на сега съществуващия му обхват с областите Софийска, София-град, Благоевград, Кюстендил и Перник. „Вариантът с изключване на София и добавяне на областите Монтана, Враца и Видин ще създаде прекалено голям като територия Западен регион, без изявен център за развитие“, посочи тя. Вариант 2 бе подкрепен и по-голяма част от участващите в срещата.", "date": "2018.03.15", "title": "За.-министър Деница Николова: С новото райониране целим тласък на устойчивото развитие на страната в дългосрочен период от минимум 20 години"}
{"url": "http://www.focus-news.net/news/2018/03/15/2499940/kyustendil-darzhavniyat-arhiv-predstavya-pred-uchenitsi-dokumentalniyat-film-spasyavaneto-1943.html", "text": "Държавният архив в Кюстендил представя пред ученици документалният филм „Спасяването – 1943”. Това съобщи пред журналисти началникът на Държавен архив – Кюстендил Петър Шейков, предаде репортер на Радио „Фокус” – Кюстендил. „За първи път в кюстендилските училища се провежда кампания по прожектиране на документалния филм „Спасяването - 1943”, посветен на спасяването на българските евреи от Холокоста. Режисьор и оператор на лентата е Мирослав Гайдошик и е направен по поръчка и по документи на Държавна агенция „Архиви”, каза Петър Шейков. По думите му прожекциите са по инициатива на Академични приятели на Израел със съдействието на държавния архив. Кампанията е започнала от 6 март и ще продължи през целия месец. До този момент филмът е представен в четири учебни заведения.\r\nВенцеслав ИЛЧЕВ", "date": "2018.03.15", "title": "Кюстендил: Държавният архив представя пред ученици документалният филм „Спасяването – 1943”"}
{"url": "http://www.focus-news.net/news/2018/03/15/2499929/dvuezichna-makedoniyai-obzor.html", "text": "Ще стане ли Македония двуезична? Това е големият въпрос, който си задават в югозападната ни съседка, след като в сряда с 64 гласа „за“ македонският парламент прие Закона за езиците, който трябва да легитимира албанския език като официален в страната. Гласуването в парламента беше белязано от остри скандали в залата на народното събрание и протести извън нея и из цяла Македония. Против приемането на Закона бяха депутатите от опозиционната ВМРО-ДПМНЕ, които смятат, че Законът и неговото приемане са противоконституционни. Лидерът на най-голямата партия на етническите албанци „Демократичен съюз за интеграция“ (ДСИ) Али Ахмети посвети гласа си за закона на „албанските мъченици“. Новината за приемането на закона бе посрещната от създаването на подписка в социалните мрежи срещу него, а в специално видео обръщение президентът Георги Иванов обяви, че Конституцията и съвестта му не позволяват да подпише указ за обявяване на този закон, който по думите му е противоконституционен и се гласува извън всички процедури. Управляващата партия в Скопие - Социалдемократическия съюз на Македония (СДСМ), реагира на решението на македонския президент Георги Иванов да блокира окончателното влизане в сила на приетия закон. Според ръководството на партията президентът се опитва да се постави над Конституцията на Македония и действа като остатък от предишния режим. Позицията на СДСМ е отразена в материали на електронното издание Радио \"Свободна Европа\" (Македония) , както и в репортаж на най-голямата частна македонска телевизия „Канал 5“ . Полицията от сряда по обяд осигурява безопасността на домовете на депутатите от СДСМ (Социалдемократическия съюз на Македония), които гласуваха в полза на Закона за двуезичност, предава македонската електронна медия „Нетпресс“ .\r\nСкопският телевизионен канал „Телма“ написа, че със закона освен македонският и албанският става служебен език на цялата територия на Македония. Двуезичността ще се прилага във всички държавни институции, публични компании, дирекции, институции и организации, комисии и юридически лица, които извършват публични дейности. Двата езика ще се прилагат в съдебната, изпълнителната, следствените и процедури, наказателните и административните производства, съдебните и извънсъдебните споразумения, както и в други производства пред съдилищата и държавните прокуратури. Ако органите не спазват разпоредбите на закона ще се сблъскат с глоба в размер от 4000 до 5000 евро, а длъжностното лице ще плати 30% от предвидената глоба. Ако органите не спазват разпоредбите на закона ще се сблъскат с глоба в размер от 4000 до 5000 евро, а длъжностното лице ще плати 30% от предвидената глоба.\r\nКнижните и металните пари, както и пощенските марки ще съдържат символи, които представляват културно наследство на гражданите, които говорят македонския и албанския език .Същото важи и за заложните къщи, фискални доклади, издадени от институциите, фактури и бандероли. Униформите на полицията, пожарникарите и служителите в здравеопазването ще бъдат двуезични в Скопие и в общините, където живеят 20% албанци. Това ще се прилага по същия начин и за имената на улиците, площадите, мостовете, ГКПП, летищата и други инфраструктурни обекти. Двуезично ще се водят и заседанията на Държавната избирателна комисия, както и стенограмите от заседанията на правителството и парламента. Освен на македонски, интернет страниците на институциите трябва да бъдат и на албански език. Законът ще доведе до финансови последици и ще струва на бюджета около 1,8 млн. евро. Създава се Агенция за прилагане на албанския език, която ще трябва да се грижи за насърчаване и защита на езика, а надзорът около прилагането на закона ще се извършва Инспекция за езиците.\r\n„24 вести“ цитира председателя на македонския парламент Талат Джафери, според когото президентът е длъжен да подпише указа за Закона на езиците, иначе би нарушил Конституцията. Изданието пише още, че Джафери е отказал да коментира какво ще се случи, ако президентът не стори това. Отказът от коментар е акцент и в материали по темата на електронните издания „Фокус“ , „Курир“ , „Свободна Европа“ и „Нова ТВ“ , както и във вестник „Вечер“ и телевизия „Сител“ .\r\nТелевизионният канал „ТВ 21“ в свой материал цитира македонският конституционен съдия Осман Кадриу, който смята, че Георге Иванов трябва да подпише Закона за езиците.\r\n„Локално“ публикува мнение на Георги Спасов, бивш министър и бивш посланик в България, според когото президентът Георги Иванов очевидно тръгва на война. Бившият министър твърди, че „Иванов отдавна се изявява като герой на филм, който има някаква мисия и има някакво право да защитава страната от т.нар. тирания на парламентарното мнозинство и предателствата на премиера Заев. Затова македонският президент подписва амнистии, не даваше мандат за съставяне на правителството, а сега не иска да подпише и Закона за употребата на езиците\". Георги Спасов смята, че президентът не само нарушава Конституцията, но и подтиква към конфликти и протести в страната, застрашава мира и дестабилизира Македония заради което „всички неприятели на Македония биха го поставили в своя платен списък“. \r\n„Press 24“ коментира, че Георги Иванов е съборил труда на ДСИ и СДСМ и допълва, че Законът за езиците може да остане само на стара хартия в кабинета на президента.\r\n„Македонският президент може да блокира цялостно приемането на Закона за езиците“ пише приближеното към бившето ръководство на ВМРО-ДПМНЕ скопско електронно издание „Курир“ . Изданието пише, че Иванов има право на ново вето, след като веднъж вече върна закона за преразглеждане. Според „Курир“, ако няма указ – няма и закон! Защото законът се смята за окончателно приет единствено, когато президентът на републиката, собственоръчно, подпише указът за неговото приемане. Изданието цитира и професорът по конституционно право и политически системи в Юридически факултет „Юстиниан I“ Татяна Каракамишева, според която подкрепя тезата, че без указ на президента законът не може да бъде публикуван в Държавен вестник, а без да бъде обнародван, той не може да влезе в сила и да се прилага на практика. Според нея директорът на Държавен вестник няма право да публикува непълен закон, тъй като според конституционния порядък на Македония указът не се смята само за обичайно формално действие, а подписването му е съществено ключово действие за правното финализиране и завършване на цялата последователност при приемането на закона. Затова неслучайно е дадено правото на президента да налага вето на закона, ако го смята за некачествен или за такъв, който носи опасност за сигурността на държавата.\r\nМакедонското електронно издание „Република“ , близко до кръга на Никола Груевски - „Република“ , пише, че заедно със Закона за двуезичността, който беше част от т.нар. Тиранска платформа, успешно се реализира още една нейна част - точката, с която се искаше освобождаване на убийците на петте деца от инцидента при Смилковското езеро, които бяха осъдени за тероризъм\". Изданието търси аналог, че вчера - 14 март, освен третото гласуване на Закона за езиците е било реализирано и искането за случая „Монструм“ („Чудовище“), като тази дата съвпада и с датата през 2001 г. когато започна конфликтът т на Армията за национално освобождение в Тетово. \r\nНовинарската агенция „МЕТА“ публикува обширен материал по темата, в който се посочват осем възможни сценария за съдбата на Закона за езиците. \r\n1.\tИванов да подпише указа (малко вероятно)\r\n2.\tИванов да не го подпише (Според Конституцията, той няма право на второ вето, ако вече е отказал един път да подпише указ за закон и той бъде приет на повторно гласуване и сега е длъжен да подпише указа)\r\n3.\tКонституционна криза – Никой не може да принуди Иванов да подпише указа насила, но това ще предизвика Конституционна криза – вече прието законово решение да остане неподписано.\r\n4.\tЖалби пред Административния съд за определяне на юрисдикцията и нарушаване на административната процедура.\r\n5.\tБез подписан указ от президента на републиката, законът НЕ МОЖЕ да бъде публикуван в „Държавен вестник“, а щом не е публикуван, не можа да влезе в сила и не може да се прилага на практика.\r\n6.\tКонституцията не определя срок, в който президентът трябва да подпише указа, което значи, че се оставя широк простор за блокиране на публикуването на закона и неговото влизане в сила.\r\n7.\tДа се внесе (кой?) искане за автоматично публикуване на Закона за употреба на езиците в „Държавен вестник“, за да започне да се прилага и официално.\r\n8.\tПоредица от оплаквания пред Конституционния съд\r\nДен след събитията темата е основна не само в Македония, но и в Албания и Косово. Албания и Косово приветстваха приемането на Закона за употребата на езиците в македонския парламент. „Приветствам решителността на македонския парламент да приеме Закона за употребата на езиците като важен исторически акт не само за албанците, но и за европейското бъдеще на Македония. Поздравления“, бе реакцията на албанския президент Илир Мета. На свой ред косовският държавен глава Хашим Тачи поздрави всички албанци в Македония и определи приемането на закона като много важна крачка напред към евроатлантическото бъдеще на страната. „Това е добра воля за съвместно съществуване, като се зачита културното многообразие, достойнството и почтеността на всеки гражданин. Поздравявам албанците и македонската държава за тази важна стъпка към евроатлантическото бъдеще“, отбеляза Тачи, оценявайки, че приемането на закона е в интерес не само на албанската общност, но и за целия регион.\r\nИ косовския премиер Рамуш Харадинай приветства приемането на закона, като заяви, че това е голяма стъпка в реализирането на правата на албанците и в същото време зачитане на гражданските ценности на една държава с демократични цели.\r\n„Законът за използването на албански език изпълнява задълженията по Охридското споразумение и зачитане на международните споразумения. С него започва нова ера във вътрешните отношения в Македония и в същото време е пътна карта към ЕС за целия регион. Поздравявам всички сънародници в Македония за този велик и легитимен акт, наред с други неща, написа Харадинай в социалната мрежа „Фейсбук“.\r\nТемата се разглежда и през призмата на разговорите с Гърция за името на Македония.\r\nЕлектронното издание „Република“ цитира председателя на Комисията по европейските въпроси в македонския парламент Артан Груби, който приветства приемането на Закона за употреба на езиците със специално съобщение. Според изданието Груби, който наскоро стана център на внимание заради срещите си с международния посредник Матю Нимиц в Ню Йорк и с твърдението, че въпросът за името вече е решен пише, че \"сега е време да се посветим цялостно на блокираните реформаторски закони, както и на решаване на спора за името с Гърция, за да може Македония пълноценно да се интегрира в НАТО и ЕС.\r\nСкопският телевизионен канал „Сител“ прави коментар, че посещението на министъра на външните работи на Гърция Никос Коцияс в Скопие, което най-вероятно ще се случи на 22 и 23 март, идва в период на голямо политическо напрежение в Македония след приемането на Закона за езиците.", "date": "2018.03.15", "title": "Двуезична Македония? (ОБЗОР)"}
{"url": "http://www.focus-news.net/news/2018/03/15/2499939/zam-ministar-sultanka-petrova-demografskite-pokazateli-v-momenta-sa-posledstvie-ot-neglizhiraneto-na-demografskata-politika-prez-godinite-na-prehoda.html", "text": "Демографските показатели, които отчитаме в момента, са последствие от неглижирането на демографската политика през годините на прехода. Това заяви при посещение във Велико Търново зам.-министърът на труда и социалната политика Султанка Петрова, предаде репортер на Радио „Фокус“ – Велико Търново. Тя посочи, че процесът на застаряване на населението е факт, не само в България, но и в цяла Европа. Това, което отличава страната ни от другите европейски държави, е че България губи голяма част от младото си население, което напуска държавата. Султанка Петрова заяви, че според данни на Евростат в България има висока смъртност. Според нея правителството ни трябва да обърне внимание на достъпа и качеството на здравеопазването. „Ние сме отразили тези негативни демографски показатели, свързани със здравеопазването, в нашия отчет за миналата година. Надявам се достъпът и качеството на здравеопазването да се подобрят в някаква степен. Това може би ще бъде един от най-важните показатели, по които ние изключително много трябва да работим“, посочи Султанка Петрова. Тя добави, че що се касае до безработицата страната ни за първи път от 2008 година насам отчита най-ниската безработица. По думите ѝ една от основаните цели на министерството е свързана с намаляване на хората, които живеят на социални помощи. „Трябва да бъдат включени в пазара на труда всички, които са здрави и които са в работоспособна възраст. За мен ще бъде важно, ако това бъде подкрепено с политики от страна на правителството. Всички хора, които работят, които са образовани, имат по едно или две висши образование, знаят няколко езика, имат отговорност към отглеждане на децата си трябва да бъдат подпомагани в своята работа. Тук трябва да говорим за едно добро съчетаване на професионалния и семейния живот“, добави Султанка Петрова.\r\nНадежда КРЪСТЕВА", "date": "2018.03.15", "title": "Зам.-министър Султанка Петрова: Демографските показатели в момента са последствие от неглижирането на демографската политика през годините на прехода"}
{"url": "http://www.focus-news.net/news/2018/03/15/2499941/plovdiv-v-sektor-patna-politsiya-vliza-v-eksploatatsiya-nova-mobilna-kamera-za-zasichane-na-previshena-skorost.html", "text": "В сектор „Пътна полиция” – Пловдив влиза в експлоатация нова мобилна камера за засичане на превишена скорост. Това съобщиха за Радио „Фокус“ – Пловдив от Областната дирекция на МВР. От там съобщиха, че лазерното устройство работи при всякакви метеорологични условия и се характеризира с висока прецизност при заснемане на повече от един нарушител на скоростния режим. Подробности около техническите показатели и параметри на камерата ще бъдат представени на брифинг от 11.00 часа утре, с участието на директора на Областната дирекция на МВР – Пловдив ст. комисар Атанас Илков и служители на сектор „Пътна полиция”.\r\nТони МИХАЙЛОВ", "date": "2018.03.15", "title": "Пловдив: В сектор „Пътна полиция” влиза в експлоатация нова мобилна камера за засичане на превишена скорост"}
{"url": "http://www.focus-news.net/news/2018/03/15/2499944/dots-hristina-georgieva-opitna-stantsiya-po-polivno-zemedelie-pazardzhik-ofitsialno-e-patentovan-noviyat-sort-piper-ivaylovska-kapiya.html", "text": "Вече официално е патентован новият сорт пипер „Ивайловска капия“, който беше селектиран в Опитната станция по поливно земеделие в Пазарджик. Това съобщи за Радио „Фокус“ – Пазарджик директорът на Опитната станция доц. Христина Георгиева. Тя обясни, че са получили и златен приз за иновации и технологии. „През тази година ще бъде произведен и разсад от него. В момента продаваме семена от него, които се търсят, защото хората закупуват не грамове, а килограми“, коментира Георгиева. Тя обясни, че този сорт капия е с яркочервен цвят, който е типичен за региона, но се развива добре и в други райони на страната. Той е най-добър за печене, но може да се използва и за прясна консумация, тъй като има много тънка кожа. Освен това е добър и за преработка, например за мариноване. „Стопаните, които желаят да опитат новия сорт пипер, могат да си закупят разсад от Опитната станция“, добави Георгиева.\r\nВаня НИКОЛОВА", "date": "2018.03.15", "title": "Доц. Христина Георгиева, Опитна станция по поливно земеделие - Пазарджик: Официално е патентован новият сорт пипер „Ивайловска капия“"}
{"url": "http://www.focus-news.net/news/2018/03/15/2499914/smolyan-obshtinata-organizira-bezplaten-transport-do-zasegnatite-ot-svlachishteto-naseleni-mesta-po-patya-madan-smolyan.html", "text": "Общината организира безплатен транспорт до засегнатите от свлачището населени места по пътя Мадан - Смолян. Това съобщиха от пресцентъра на Община Смолян. Във връзка с възникналата ситуация със свлачището на пътя Мадан - Смолян, кметът Николай Мелемов  информира гражданите, че се организира безплатен транспорт, считано от 16 март 2018 г.   \r\nРаботни дни: \r\nІ. Маршрут: с. Катраница, с. Река, с. Градът, с. Тикале – град Смолян, кв. \"Устово\" - 6.00 часа.\r\nГрад Смолян,  кв. \"Устово\" – с. Катраница - 18.00 часа. \r\n ІІ. Маршрут: с. Търън – гр. Смолян – 7.00 часа.\r\nАвтогара - Смолян (по спирките за градски транспорт) – с. Търън  - 14.30 часа.\r\nПочивни дни:\r\nМаршрут: с. Катраница, с. Река, с. Градът, с. Тикале с. Търън – град Смолян кв. \"Устово\" - 7.00 часа.\r\nГрад Смолян кв. \"Устово\" – с. Катраница - 18.00 часа.", "date": "2018.03.15", "title": "Смолян: Общината организира безплатен транспорт до засегнатите от свлачището населени места по пътя Мадан - Смолян"}
{"url": "http://www.focus-news.net/news/2018/03/15/2499943/the-guardian-velikobritaniya-frantsiya-sasht-i-germaniya-izlyazoha-s-obshta-deklaratsiya-po-sluchaya-sas-sergey-skripal.html", "text": "Великобритания, Франция, САЩ и Германия излязоха с обща декларация по случая със Сергей Скрипал, в която случаят е осъден като „нападение срещу суверенитета на Великобритания“, пише вестник Guardian. Според разпространения от „Даунинг стрийт“ №10 текст, „използването на бойно отровно вещество, разработен в Русия вид, представлява първото употребяване на нервнопаралитично вещество в Европа от Втората световна война насам“. \r\nСпоред четирите държави, нападението представлява „заплаха за сигурността на всички нас“. В съобщението се казва още, че Великобритания е споделила с останалите страни своите опасение за възможността Русия да стои зад атаката, като от Париж, Берлин и Вашингтон са съгласни, че „няма правдоподобно друго обяснение“, като се има предвид и „невъзможността на Русия да отговори на легитимното искане от Лондон“, което според общата декларация „още повече подчертава отговорността“ на Москва. : Цанко Цолов", "date": "2018.03.15", "title": "The Guardian: Великобритания, Франция, САЩ и Германия излязоха с обща декларация по случая със Сергей Скрипал"}
{"url": "http://www.focus-news.net/news/2018/03/15/2499945/dimitar-margaritov-kzp-nad-150-vida-opasni-stoki-e-zabranila-kzp-prez-minalata-godina.html", "text": "България е една от най-активните държави в Европейския съюз по откриването и предотвратяване разпространението на опасни стоки на общия пазар. През миналата година Комисията за защита на потребителите е забранила над 150 вида вредни продукти, сред които най-много са детските облекла с връзки и малки части, изделия за отглеждането на децата, лазерни показалци и др. Това каза в „Новините” на Нова председателят Димитър Маргаритов във връзка с оповестените данни от годишния доклад на системата за обмен на информация за опасни стоки RAPEX, съобщиха от пресцентъра на КЗП. „На пазара могат да навлязат всякакви стоки, но хубавото е, че я има тази система. Комисията за защита на потребителите е нейна контактна точка за България. Като външна граница на ЕС ние сме с отговорността да задържаме такива стоки още на границата. Имаме много добро сътрудничество с Агенция „Митници”, за да не стигат изобщо до пазара вредни продукти”, каза Маргаритов. Той добави, че има и по-активни от нас държави, но те са по-големи географски. Обикновено опасните стоки идват от Китай и Турция, а най-честите рискове от опасните стоки са идентични за всички държави-членки – задушаване, химически риск и изгаряне. \r\nПредседателят на КЗП обясни, че институцията поддържа на официалната си интернет страница регистър на всички забранени в ЕС опасни стоки със снимков материал и описание на стоките. „Когато потребителите имат съмнение, че дадена стока е опасна, да подават сигнал. Най-важното е да се реагира бързо, за да могат да се предприемат незабавни действия и тези стоки да бъдат изтеглени от пазара. Потребителите имат право да получат парите си обратно от търговеца. Ако са претърпели вреди в резултат на експлоатацията на тази стока, имат право и на обезщетение в зависимост от размера на щетите”, добави Маргаритов. \r\nЧаст от проблемните стоки идват и през Интернет – един пазар, който продължава да се разраства. Затова председателят на КЗП предупреди да се правят съпоставки, а при липса на информация потребителите да се въздържат от покупки. \r\nПо последни данни над 1,61 милиарда души по целия свят пазаруват онлайн, а повече от половината от тях – от чужда страна. Продажбите в електронната търговия възлизат на 1,9 трилиона долара, като прогнозите са до 2020 г. да нараснат до 4,6 трилиона долара. \r\nСред бариерите пред онлайн търговията все още са отсъствието на доверие към електронните търговци (49%), лоши отзиви за пазаруването в Интернет (25%), това, че се оказва скъпо (23%) или че някои потребители не могат да правят онлайн плащания (21%), сочат резултатите от световно проучване за сигурността и доверието в интернет. Някои от респондентите споделят, че за тях е твърде трудно (19%), че не откриват това, което търсят (17%) или че търговецът не доставя до техния адрес (8%).", "date": "2018.03.15", "title": "Димитър Маргаритов, КЗП: Над 150 вида опасни стоки е забранила КЗП през миналата година"}
{"url": "http://www.focus-news.net/news/2018/03/15/2499942/kyustendil-kmetat-petar-paunov-obyavi-21-mart-za-neprisastven-den-po-povod-praznika-na-grada.html", "text": "Кметът на Община Кюстендил Петър Паунов обяви 21 март за неприсъствен и празничен ден за училищата. Това съобщиха за Радио „Фокус” – Кюстендил от пресцентъра на Община Кюстендил. Във връзка с празника на града – „Кюстендилска пролет”, кметът е издал заповед, с която обявява 21 март за неприсъствен и празничен ден за всички училища на територията на общината. Датата е обявена и за неработен ден за заетите в общинската администрация, детските заведения, общинските предприятия и звената на бюджетна издръжка при Община Кюстендил. Издадената заповед е на база решение на Общински съвет – Кюстендил, взето на 24 февруари 2011 година, когато датата 21 март е обявена за празничен и почивен ден.\r\nВенцеслав ИЛЧЕВ", "date": "2018.03.15", "title": "Кюстендил: Кметът Петър Паунов обяви 21 март за неприсъствен ден по повод празника на града"}
{"url": "http://www.focus-news.net/news/2018/03/15/2499947/kmetat-na-sofiya-yordanka-fandakova-vrachi-nagradite-v-konkursa-za-mladezhki-initsiativi-mladezhki-svyat-i-dobrovolchestvo.html", "text": "49 идейни предложения са участвали в конкурсите за „Младежки свят и доброволчество“ и „Нашият училищен спортен празник“, а 25 от тях получават финансова подкрепа от дирекция „Превенция, интеграция, спорт и туризъм“ на Столичната община, за да бъдат реализирани. Това съобщиха от пресцентъра на Столична община. Седем от проектите ще получат финансиране от спонсори на инициативата. Конкурсът за проектна идея на ученически съвети и ученически парламенти се провежда за четвърта  година.\r\nСред наградените са ученическите съвети при ПГФН „Княгиня Евдокия“, 1 СУ „Пенчо П. Славейков“, 22 СУ „Георги С. Раковски“, 157 ГИЧЕ „Сезар Вайехо“, 40 СУ „Луи Пастьор“ 96 СУ „Лев Николаевич Толстой“, СУУУС „Проф. д-р Дечо Денев“, 33 езикова гимназия, школа „Училище за зрение“ на доц. Д-р Велимир Велев към НЧ „Отец Паисий1930“,  Дневен консултативен център за деца, юноши и родители – ПИЦ, фондация „Подлезно“.  \r\n\"Знам, че в София учат най-креативните млади хора и въпреки това съм изненадана от новите идеи. Проектите, които участваха в конкурса тази година са изключително впечатляващи\", каза кметът на София Йорданка Фандъкова по време на церемонията за отличаване на най-добрите идеи. Кметът Фандъкова поздрави специално учениците от ПГФК „Княгиня Евдокия“, чиито проект включва дейности в домовете на възрастни хора, свързани с грижа и даване на  повече самочувствие на възрастните хора.  \"Всички проекти, които са свързани с облагородяване на училищни дворове, са мои любими проекти. \"Те допринасят за това да направим града си по-красив и по-зелен\", каза още столичният кмет. Грижата за децата със затруднения е кауза и изказвам специални благодарности на всички ученически съвети, които представят проекти, свързани с подкрепа на децата със специални образователни потребности\", посочи  още столичният кмет Фандъкова.", "date": "2018.03.15", "title": "Кметът на София Йорданка Фандъкова връчи наградите в конкурса за младежки инициативи „Младежки свят и доброволчество“"}
{"url": "http://www.focus-news.net/news/2018/03/15/2499933/tass-sasht-razshiriha-sanktsiite-sreshtu-rusiya.html", "text": "Администрацията в САЩ за първи път въведе промени в новия „Закон за противодействие на враговете на Америка чрез санкции“, за да въведе наказателни действия срещу руски граждани и организации. Според разпространена в четвъртък от Управлението по контрол на чуждестранните активи към Министерството на финансите на САЩ, санкции са въведени срещу 14 физически лица от Русия и една организация, предава ТАСС.\r\nМерки са предприети и срещу руската „Агенция за интернет изследвания“. : Цанко Цолов", "date": "2018.03.15", "title": "ТАСС: САЩ разшириха санкциите срещу Русия"}
{"url": "http://www.focus-news.net/news/2018/03/15/2499948/blagoevgrad-kmetat-na-obshtina-bansko-georgi-ikonomov-podpisa-dogovor-po-programa-krasiva-balgariya.html", "text": "Кметът на Община Банско Георги Икономов подписа договор по Програма \"Красива България\". Това съобщиха от пресцентъра на Общината. Одобреното от Програмата проектно предложение е с наименование „Прилагане на мерки за енергийна ефективност в сграда на СУПЦ с Обществена кухня, гр. Банско” и предвижда извършване на енергоспестяващи мерки, които да подобрят топлоподаването в сградата, и да намалят разходите за отопление. В одобрените дейности е включено смяна на дограма с PVC и стъклопакет, поставяне на топлинна изолация на външните стени, подовите площи, както и на покривната конструкция. Общата стойност на планираните строително-ремонтни дейности е 214 210 лева с включен ДДС, като 55% от сумата се осигуряват от бюджета на Община Банско. Обществената трапезария, осигуряваща топъл обяд за 166 лица с доказана липса на доходи и близки, които да се грижат за тях, се помещава в сградата. Чрез довършването на ремонтните работи в обекта, ще се създаде възможност да се увеличи капацитета ѝ, както и да се повиши качеството на предлаганата социална услуга.", "date": "2018.03.15", "title": "Благоевград: Кметът на Община Банско Георги Икономов подписа договор по Програма \"Красива България\""}
{"url": "http://www.focus-news.net/news/2018/03/15/2499950/ministar-nikolay-nankov-shte-proveri-napredaka-na-infrastrukturni-proekti-vav-varna-na-16-mart.html", "text": "На 16 март министърът на регионалното развитие и благоустройството Николай Нанков ще посети град Варна. Това съобщиха от пресцентъра на Министерство на регионалното развитие и благоустройството. От 10.00 часа министърът ще направи инспекция на ремонта на бул. „Приморски“ в района на Летния театър. В 10.40 часа той ще провери напредъка на финансираните по Оперативна програма „Региони в растеж“ ремонти на ул. „Мара Тасева“ и бул. „Първи май“ в кв. „Аспарухово“ на кръстовището между двете улици. \r\nВ 11.00 часа Николай Нанков ще направи и оглед на изграждането на втория етап от водопровода за кв. „Аспарухово“. Мястото на проверката е под Аспаруховия мост.\r\nОт 11.10 часа министърът ще инспектира строежа на бул. „Левски“. Проверката ще бъде в началото на ул. „Георги Пеячевич“.", "date": "2018.03.15", "title": "Министър Николай Нанков ще провери напредъка на инфраструктурни проекти във Варна на 16 март"}
{"url": "http://www.focus-news.net/news/2018/03/15/2499949/ep-priema-nov-plan-za-korporativni-danatsi-koyto-shte-otchita-digitalnoto-prisastvie.html", "text": "Фирмите ще плащат данъци там, където реализират печалба, според предложение за хармонизирана корпоративна данъчна система, използваща онлайн дейността на дигиталните фирми за изчисляване на данъчните им задължения, това съобщават от пресцентъра на Европейския парламент.\r\nОбщата консолидирана основа за облагане с корпоративен данък (ОКООКД), която е част от широко обхватно предложение за създаването на единен, ясен и справедлив корпоративен данъчен режим в ЕС, беше подкрепена от евродепутатите в четвъртък с 438 гласа „за“, 145 гласа „против“ и 69 гласа „въздържал се“. \r\nОтделна, допълнителна мярка, която създава основата за хармонизирана корпоративна данъчна система – общата основа за облагане с корпоративен данък, беше приета с 451 гласа „за“ , 141 гласа „против“ и 59 гласа „въздържал се“. \r\nДигиталното присъствие в дадена държава ще определя облагаемите печалби \r\nДвете мерки заедно имат за цел да запълнят празнините, които са позволявали на някои дигитални и глобални компании драстично да намалят данъчните си задължения или да избегнат плащането на данъци в държавите, в които генерират печалбите си. Отчасти тази цел ще бъде постигната чрез предложените референтни показатели, които ще определят дали дадена фирма има дигитално присъствие в някоя държава – членка на ЕС, и следователно подлежи на данъчно облагане. \r\nПарламентът също така иска Европейската комисия да определи тези показатели (като броя посетители или обема на създаденото дигитално съдържание) с цел придобиване на по-ясна представа къде компаниите генерират печалбите си. Личните данни са изключително ценен ресурс, използван от компании като Фейсбук, Амазон и Гугъл, за реализиране на приходи, но в момента не се включва в изчисляването на данъчните им задължения. \r\nОбслужване на едно гише за данъчно облагане \r\nПри изчисляването на данъчните задължения на компаниите ще се сумират печалбите и загубите на съставните им дружества във всички държави – членки на ЕС. Впоследствие произтичащите данъци  ще бъдат разпределяни между държавите членки в зависимост от това къде са генерирани печалбите. Целта е да бъде прекратена съществуващата практика на компании, които местят данъчната си основа в юрисдикции с ниско данъчно облагане. \r\nСлед като предложенията влязат в сила, единен набор от данъчни правила ще важи във всички държави членки. Вече няма да е необходимо фирмите да са запознати с 28 отделни национални законодателства и те ще се отчитат само пред единна данъчна администрация. \r\nЦитати \r\n„Това е чудесна възможност да направим гигантски скок в сферата на корпоративното данъчно облагане. Това законодателство не само ще създаде модел, който е по-подходящ за днешната икономика чрез облагането на дигиталната икономика, но също така ще прекъсне неограничената конкуренция между различните корпоративни данъчни системи в единния пазар, като се фокусира върху мястото на генериране на печалбите.“  \r\nДокладчик за ОКООКД, Ален Ламасур (ЕНП, Франция) \r\n„Националните и европейските лидери разбират, че настоящата корпоративна данъчна система е остаряла и е в ущърб на гражданите и малките компании. Необходимо е международно действие, за да се смени посоката. ЕС е нашата най-добра възможност да направим данъчната си система по-справедлива и по-модерна.“  \r\nДокладчик за ОООКД, Паул Танг (С&Д, Нидерландия) \r\nСледващи стъпки \r\nПриетата резолюция ще бъде изпратена на Съвета и Комисията за разглеждане.", "date": "2018.03.15", "title": "ЕП приема нов план за корпоративни данъци, който ще отчита дигиталното присъствие"}
{"url": "http://www.focus-news.net/news/2018/03/15/2499951/balgarskite-darzhavni-industrialni-zoni-byaha-predlozheni-kato-atraktivna-vazmozhnost-za-investitsii-pred-vodeshti-predstaviteli-na-avtomobilniya-bransh-v-evropa.html", "text": "Българските държавни индустриални зони бяха предложени като атрактивна възможност за инвестиции пред водещи представители на автомобилния бранш в Европа. Това съобщиха от пресцентъра на „Национална компания индустриални зони“.Изпълнителният директор на „Национална компания индустриални зони“ ЕАД Антоанета Барес участва на второто издание на Automotive Leaders Summit Europe, провело се на 13 и 14 март във Виена.\r\nНа форума, провел се с партньорството на НКИЗ и Automotive Cluster Bulgaria, присъстваха мениджъри на някои от най-големите компании в автомобилния сектор. Бяха обсъдени актуални теми като Брекзит, Индустрия 4.0, новите логистични технологии и умната инфраструктура. Участници в лидерската среща изразиха мнение, че България се е утвърдила като ключов играч в производството на компоненти за автоиндустрията.\r\nНа откриването на форума заместник-министърът на икономиката Лъчезар Борисов представи основните възможности и предизвикателства, които определят бъдещото развитие на сектора: позитивната динамика на глобалната икономика, рискът от протекционистични мерки, налагани от трети страни, както и навлизането на информационните технологии.\r\nВ рамките на събитието бяха проведени индивидуални срещи с водещи компании за обсъждане на конкретни възможности за бизнес и инвестиции в България. Отделни двустранни срещи бяха проведени от българската делегация с LKW Walter и Robert Bosch AG, като бяха обсъдени потенциала на България в сферата на логистиката и транспорта, както и изграждането на R&D центрове за автомобилната индустрия.\r\nПо време на срещата си с делегацията от страната ни, от LKW Walter обясниха, че имат планове за изграждането на интермодални терминали в България, като сега работят конкретно по такъв проект във Видин, а при успех на начинанието ще се насочат и към София и Свиленград. Изпълнителният директор на „Национална компания индустриални зони“ Антоанета Барес предложи и конкретни възможности за изграждането на интермодални терминали на подходящи терени в Икономическа зона София-Божурище и в „Свободна зона Свиленград“. Тя уточни, че изграждането на подобни терминали на територията на индустриалните зони или в близост до тях би било изключително подходящо с оглед на възможността за създаването на вериги от доставчици от автомобилния сектор, които да са си взаимополезни. В държавните индустриални зони вече оперират или предстои скоро да започнат работа водещи световни производители от автоиндустрията, в ход са и мащабни логистични проекти, т.е. съществуват реални потребители на бъдещи интермодални терминали. Що се отнася до „Свободна зона Свиленград“, тя е особено привлекателна и с местоположението си – в близост до границите на България с Гърция и Турция. Очаква се в близките месеци LKW Walter да формират работна група за посещение в България, която да проучи на място вариантите за изграждането на интермодални терминали.\r\nПо време на форума бе дискутирано още, че дигитализацията има основно значение за развитието на логистичния сектор по линия на електронната търговия и въвеждането на нови модели на управление, като развитието на технологиите определя и бъдещото навлизане на електромобилите и автономните транспортни средства. На фона на тези глобални тенденции се открои ролята на инициативите по време на Българското председателство на Съвета на ЕС в сферата на приемането на единна стратегия за общоиндустриална политика на Съюза. \r\nАвтомобилният сектор, несъмнено част от тази стратегия, в България бележи положителен тренд – около 170 компании, произвеждащи части и системи за основните автомобилни производители, създават 4% от БВП и генерират заетост за над 40 000 души. Проекти на стойност 800 млн. лв., създаващи близо 13 000 работни места, са сертифицирани по Закона за насърчаване на инвестициите и подкрепени от Министерството на икономиката.", "date": "2018.03.15", "title": "Българските държавни индустриални зони бяха предложени като атрактивна възможност за инвестиции пред водещи представители на автомобилния бранш в Европа"}
{"url": "http://www.focus-news.net/news/2018/03/15/2499953/nkzhi-priklyuchi-izgrazhdaneto-na-zhelezopatniya-nadlez-do-gara-stamboliyski.html", "text": "Днес беше подписан Акт 15 за приемане на строежа на новия пътен надлез на км 137+336.54 в района на жп гара \"Стамболийски\". Това съобщиха от пресцентъра на НКЖИ.\r\nПредстои назначаване на Държавна приемателна комисия, която да подпише Акт 16  и издаване на Разрешение за ползване. Надлезът е изграден на мястото на съществуващ прелез в зоната на гарата , с което се елиминират рисковете от инциденти при пресичането на железопътната линия и автомобилния транспорт.\r\nНа 19 август 2016 г. между УО на ОПТТИ и ДП НКЖИ е сключен Договор № ДОПТТИ-14/19.08.2016 г. за предоставяне на безвъзмездна финансова помощ по Приоритетна ос І „Развитие на железопътната инфраструктура по „основната“ Трансевропейска транспортна мрежа“ на Оперативна програма „Транспорт и транспортна инфраструктура“, за изпълнение на проект „Модернизация на железопътния участък Септември – Пловдив: част от Трансевропейската железопътна мрежа – изграждане на четири броя пътни надлези“.\r\nПроектът включва:\r\n- „Изграждане на нов пътен надлез на км 107+423.59 в междугарието Септември–Пазарджик“; \r\n- „Изграждане на нов пътен надлез на км 132+592.42 в междугарието Огняново – Стамболийски“; \r\n- „Изграждане на нов пътен надлез на км 137+336.54 в района на гара Стамболийски“; \r\n- „Изграждане на нов пътен надлез на км 146+269.20 в района на гара Тодор Каблешков“\r\nОсновната цел на проекта „Модернизация на железопътния участък Септември – Пловдив: част от Трансевропейската железопътна мрежа – изграждане на четири броя пътни надлези“ е да бъде изградена железопътната инфраструктура в съответствие с нормативните изисквания за безопасност и надеждност при нормална експлоатация на железопътната линия, както и да бъдат спазени нормативните изисквания за премахване на пресичанията на железопътната линия на едно ниво с друг вид наземен транспорт. \r\nРеализацията на проекта ще доведе до премахване ограниченията за скорост и капацитет на потоците на железопътния трафик, съответствие на железопътната инфраструктура с европейските изисквания към TEN-T коридорите на основната мрежа и с политиките на ЕС за устойчивото развитие на железопътния транспорт в региона.\r\nОбособена позиция 3. „Изграждане на нов пътен надлез на км 137+336.54 в района на гара Стамболийски“\r\nНадлезът е изграден на мястото на съществуващ прелез в зоната на гара Стамболийски. Надлезът е в прав участък и е 8 отворен, проектиран съгласно БДС EN (Еврокодове) и премоства четири коловоза и две улични връзки. В съоръжението са вложени 5.5 млн. лева. \r\nГабаритът на новия път е Г9, но в обсега на надлеза той се разширява и включва 7.00м. пътно платно и два тротоара по 2.45м. всеки, при 15cм. регула. Общата ширина на надлеза е 12.40 м.\r\nИзграждането на надлеза е завършено, на 15.03.2018 г. е  подписан на Акт обр. 15 за установяване годността за приемане на строежа. Предстои назначаване на Държавна приемателна комисия, която да подпише Акт обр. 16 за установяване годността за ползване на строежа и издаване на Разрешение за ползване.", "date": "2018.03.15", "title": "НКЖИ: Приключи изграждането на железопътния надлез до гара \"Стамболийски\""}
{"url": "http://www.focus-news.net/news/2018/03/15/2499954/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничният пункт е сух.\r\nВенцеслав ИЛЧЕВ", "date": "2018.03.15", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/15/2499938/margarita-nedkova-ansambal-gotse-delchev-lyubka-rondova-beshe-neizcherpaem-iztochnik-na-informatsiya-svarzana-s-balgarskata-istoriya.html", "text": "Любка Рондова беше неизчерпаем източник на информация, свързана с българската история, от който за съжаление не успяхме да запишем всичко. Това каза в интервю за Радио „Фокус“ – Пирин Маргарита Недкова, директор на ансамбъл „Гоце Делчев“. Тя обясни, че животът на народната певица не е бил никак лесен, но това я е направило силна. Според Недкова, Любка Рондова не е имала свои деца, но песните са били такива. Затова и вторият ѝ албум е озаглавен „Песните са моите деца“. „Само човек, който пее всеки ден може да разбере нейните думи. Човек, който не е специалист и не може да пее, трудно ще разбере значението и смисъла на това, което тя казваше. Всъщност Любка Рондова почти цял живот е била на сцена и сред нейните деца – песните. Просто така се е стекъл животът ѝ. Първо, като дете-бежанец, а после като част от ансамбъл „Гоце Делчев“. Въпреки че Любка Рондова няма собствени деца, тя отгледа като свое едно дете, което към днешна дата вече е голяма жена“, каза още Недкова. Тя подчерта, че е важно да се казва, че до последния си дъх Любка Рондова е била на сцената, затова ѝ песните са станали нейните деца. „Тя живееше с мисълта да пее всяка секунда, всяка минута. Не е имало път, когато да отидем някъде, например на кафе, и тя да не се е сетила за някоя песен, която веднага запяваше, припомняйки си и разказвайки моменти и истории от живота си“, добави Недкова.\r\nЛивия НИНОВА", "date": "2018.03.15", "title": "Маргарита Недкова, ансамбъл „Гоце Делчев“: Любка Рондова беше неизчерпаем източник на информация, свързана с българската история"}
{"url": "http://www.focus-news.net/news/2018/03/15/2499957/reuters-angela-merkel-shte-patuva-za-parizh-v-petak-za-razgovori-s-frenskiya-prezident.html", "text": "Германският канцлер Ангела Меркел ще пътува за париж в петък, 16 март, с цел разговори относно реформи в ЕС с френския президент Еманюел Макрон, съобщава Reuters. \r\nМакрон обяви намеренията си за реформи в Съюза в края на миналата година, но заради усложнената политическа обстановка в Германия двамата лидери нямаха възможността да обсъдят възможни промени в организацията. Германският канцлер встъпи в своя четвърти мандат след почти шестмесечни преговори за формиране на коалиция, като малко се това отбеляза, че ще търси „нов старт за Европа“. \r\nПо-рано тази седмица бе съобщено, че канцлерът ще пътува за Франция, но все още не бе известна точна дата. : Цанко Цолов", "date": "2018.03.15", "title": "Reuters: Ангела Меркел ще пътува за Париж в петък, за разговори с френския президент"}
{"url": "http://www.focus-news.net/news/2018/03/15/2499955/plovdiv-chetvarti-artileriyski-polk-v-asenovgrad-otbelyaza-90-godini-ot-sazdavaneto-si.html", "text": "Четвърти артилерийски полк в Асеновград отбеляза тържествено 90 години от създаването си. Това каза за Радио „Фокус“ – Пловдив капитан Емил Григоров, старши специалист в командването на полка. По думите му, празникът на Четвърти артилерийски полк е отбелязан в рамките на два дни, като кулминацията е била на 14 март. Официални гости на тържествената церемония са били заместник-началникът на отбраната генерал-лейтенант Пламен Атанасов, секретарят по Сигурност и отбрана на президента на Република България бригаден генерал от запаса Стефан Янев, заместник-командирът на Корпус за бързо развръщане на НАТО в Солун генерал-майор Димитър Илиев, заместник-командирът на Сухопътните войски бригаден генерал Валери Цолов, ветерани-артилеристи, бивши командири и офицери от Четвърти артилерийски полк, кметът на община Асеновград д-р Емил Караиванов, кметове на общини от области Пловдив и Пазарджик, зам.-кметове, представители на Българската православна църква, представители на местния бизнес и граждани. „Приветствено слово по случай празника произнесе командирът на Четвърти артилерийски полк полковник Лъчезар Мишев. Военното поделение бе почетено с много поздравителни адреси, сред които и от кмета на община Асеновград д-р Емил Караиванов. С предметни награди и грамоти бяха отличени военнослужещите, показали отлични резултати при изпълнение на служебните си задължения. Празничен молебен за здраве и благополучие отслужи Негово Високопреосвещенство Пловдивски митрополит Николай, заедно със свещеници от Асеновградската духовна околия“, каза кап. Емил Григоров. Той добави, че честването е завършило с демонстрационен военен марш под звуците на представителен духов оркестър на Военновъздушните сили.\r\nТони МИХАЙЛОВ", "date": "2018.03.15", "title": "Пловдив: Четвърти артилерийски полк в Асеновград отбеляза 90 години от създаването си"}
{"url": "http://www.focus-news.net/news/2018/03/15/2499959/sofiyska-gradska-prokuratura-postigna-osaditelna-prisada-za-ubiystvo-izvarsheno-sled-upotreba-na-alkohol.html", "text": "На 14 март 2018 г. по внесен от Софийска градска прокуратура (СГП) обвинителен акт, Софийски градски съд постанови осъдителна присъда спрямо  Симеон Д. за извършено убийство в условията на опасен рецидив, с особена жестокост и по особено мъчителен за пострадалия начин. Това съобщиха от пресцентъра на Прокуратура на Република България.\r\nСимеон Д. е предаден на съд затова, че на 7 август 2017 г. в гр. София чрез нанасяне на множество удари с ръце и крака в областта на главата, шията и гръдния кош, е умъртвил сътрапезника си Н.А. \r\nПри консумация на алкохол Симеон Д. ставал безпричинно агресивен спрямо и приятелката си, с която живеел на семейни начала. \r\nВечерта на фаталната дата, след употребата на алкохол в компанията на пострадалия и друг техен приятел, Симеон Д. отново посегнал на приятелката си. \r\nОпитът на Н.А. да му попречи и да го успокои, предизвикал гневен изблик у извършителя. Той се нахвърлил  срещу пострадалия и след като го повалил на земята, му нанесъл множество удари в жизнено важни области на тялото. В резултат на това му причинил тежки вътрешни травми, несъвместими със живота. \r\nПроизводството пред Софийски градски съд е протекло по процедурата на съкратеното съдебно следствие, в хода което подсъдимият е признал всички факти и обстоятелства, изложени обвинителния акт. \r\nСъдът е постановил присъда „доживотен затвор“, която след приложение на чл. 58 а ал.2 от НК е редуцирана на 15 години лишаване от свобода.", "date": "2018.03.15", "title": "Софийска градска прокуратура постигна осъдителна присъда за убийство, извършено след употреба на алкохол"}
{"url": "http://www.focus-news.net/news/2018/03/15/2499956/bsp-veliko-tarnovo-sotsialisti-podkrepyat-podpiskata-sreshtu-sdelkata-za-chez.html", "text": "Търновските социалисти се включват в подписката срещу сделката за електроразпределителното предприятие ЧЕЗ. Ръководството на партията във Велико Търново е категорично, че около продажбата на ЕРП-то има много неясни моменти, които хвърлят сянка върху отговорността на държавата да следи и да гарантира енергийната сигурност в страната. Това съобщиха от пресцентъра на БСП.\r\n„Подкрепяме справедливия протест на българските граждани заради неяснотата- кой всъщност стои зад сделката и как ще бъде осигурено финансирането. Възразяваме- продажба, която засяга близо 1/3 от домакинствата в страната, да е свързана със съмнения и неизяснени обстоятелства”, каза народният представител Весела Лечева. Тримата депутати на „БСП за България“ от областта също се включиха в подписката.\r\nМестните социалисти припомнят, че Община Велико Търново има сключен договор за доставка на електроенергия с ЧЕЗ и ситуацията около сделката засяга пряко и жителите на старата столица. По думите им не е без значение- кой ще ръководи енергийното дружество.\r\nВ тази връзка, от БСП са категорични, че държавата трябва да върне своето място в икономиката на страната. Държавните и общински предприятия да работят на пазарен принцип.  „Тогава капиталът ще остава тук и ще работи за България. Това е разликата между нас и ГЕРБ. Това е нашата визия в този нов свят, който се променя. Не държим ГЕРБ да я харесват. Но е факт, че тяхната неолиберална визия търпи провал“, допълни Весела Лечева.\r\n БСП потвърждават принципната си позиция срещу порочни сделки, които изкривяват пазарната среда и препятстват сериозни стратегически инвестиции в сектора.", "date": "2018.03.15", "title": "БСП-Велико Търново социалисти подкрепят подписката срещу сделката за ЧЕЗ"}
{"url": "http://www.focus-news.net/news/2018/03/15/2499960/blagoevgrad-normalno-natovaren-e-trafikat-po-avtomagistrala-struma-i-glaven-pat-e-79.html", "text": "Нормално натоварен е трафикът по автомагистрала „Струма“ и Главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки са предимно сухи. В региона няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.15", "title": "Благоевград: Нормално натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/03/15/2499958/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от Гранична полиция. Без проблеми се извършва и преминаването на моторни превозни средства през ГКПП „Илинден “, както и на останалите пунктове по българо-гръцката граница.\r\nКристина МИТКОВА", "date": "2018.03.15", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/03/15/2499961/zam-ministar-sultanka-petrova-predstoi-natsionalnata-programa-za-obuchenie-i-zaetost-na-bezrabotni-litsa-rabota-da-startira-v-oshte-96-obshtini.html", "text": "Предстои Националната програма за обучение и заетост на безработни лица „Работа” да стартира в още 96 общини. Това заяви при посещение във Велико Търново зам.-министърът на труда и социалната политика Султанка Петрова, предаде репортер на Радио „Фокус“ – Велико Търново. Тя припомни, че програмата е стартирала през септември месец миналата година в 16 общини от Северозападна България. Тази година бюджетът позволява програмата да се разшири и да бъдат включени още общини. „Тази програма даде възможност на всички хора, които досега са били изключени от пазара на труда, които не са имали желание да работят, включително и над 40 години, които никога не са работили, да бъдат интегрирани на пазара на труда. Тя цели да образова, да квалифицира, да обучи и евентуално тези хора да бъдат включени в пазара на труда“, посочи Султанка Петрова. Тя допълни, че през миналата година, благодарение на програма, са интегрирани на пазара на труда около 200 000 души. По думите ѝ в момента броят на нежелаещите да се образоват и квалифицират е 400 000. „Точно тези хора са групата, с която искаме да работим. Това са младежи до 29 години и хора в предпенсионна възраст. Възрастните хора са потенциал, а не бреме. Трябва да ги използваме с техния капацитет, с техния професионализъм и с опита, който имат натрупан. Очаквам по-голямата част от тях да бъдат включени в пазара на труда, но колко ще са реално, мога да кажа след една година, когато вече приключи програмата и направим анализ“, допълни Султанка Петрова. По думите ѝ трябва да се търси решение на проблема с липсата работната ръка, който към настоящия момент е изключително голям. „В момента наистина направихме едно добро законодателство, чрез което се позволява да се интегрират работници от трети страни. Според мен ние обаче трябва да използваме капацитета и потенциала на тези хора, които са в Българи, и тогава да търсим допълнението, което би могло да дойде от другите страни“, добави зам.-министърът.\r\nНадежда КРЪСТЕВА", "date": "2018.03.15", "title": "Зам.-министър Султанка Петрова: Предстои Националната програма за обучение и заетост на безработни лица „Работа” да стартира в още 96 общини"}
{"url": "http://www.focus-news.net/news/2018/03/15/2499962/silistra-53-godishna-zhena-e-zaginala-sled-katastrofa-mezhdu-dulovskite-sela-bradvari-i-vodno.html", "text": "53-годишна жена е починала след пътнотранспортно произшествие, станало днес около 12.50 часа по пътя между селата Брадвари и Водно. Това съобщиха от ОДМВР - Силистра. Тя пътувала в лек автомобил „Мерцедес”, чийто водач на 55 г. загубил управлението и се ударил в крайпътно дърво. Жената е починала на път за болницата, а водачът е получил тежки наранявания и е настанен в болнично заведение. На мястото на произшествието е извършен оглед и е образувано досъдебно производство. Изясняват се причините за инцидента.", "date": "2018.03.15", "title": "Силистра: 53-годишна жена е загинала след катастрофа между дуловските села Брадвари и Водно"}
{"url": "http://www.focus-news.net/news/2018/03/15/2499963/ministar-ekaterina-zaharieva-shte-poseti-saraevo-za-sreshta-s-kolegite-si-ot-zapadnite-balkani.html", "text": "Заместник министър-председателят и министър на външните работи Екатерина Захариева заминава за Сараево, столицата на Босна и Херцеговина, за участие в работна среща с министрите на външните работи на Албания, Босна и Херцеговина, Косово, Република Македония, Сърбия и Черна гора – Дитмир Бушати, Игор Църнадак, Беджет Пацоли, Никола Димитров, Ивица Дачич и Сърджан Дърманович. Това съобщиха от пресцентъра на Министерството на външните работи. На 16 март ще обсъдят обявената в началото на февруари Стратегия за надеждна перспектива за разширяване и засилен ангажимент на ЕС към държавите от Западните Балкани.   \r\nСред темите е прилагането на договореностите от Срещата на върха на страните от Берлинския процес, състояла сe през юли 2017 г. в Триест, както и подготовка за следващата среща в Лондон. \r\n  За участие са поканени също държавният министър за Европа и Америка в правителството на Обединеното кралство  сър Алън Дънкан, директорът на Генералната дирекция на Европейската комисия по политика за съседство и преговори за разширяване Кристиан Даниелсон и генералният секретар на Регионалния съвет за сътрудничество Горан Свиланович.", "date": "2018.03.15", "title": "Министър Екатерина Захариева ще посети Сараево за среща с колегите си от Западните Балкани"}
{"url": "http://www.focus-news.net/news/2018/03/15/2499964/smolyan-otvoreni-za-dvizhenie-sa-i-dvete-lenti-po-patya-devin-mihalkovo-patyat-smolyan-madan-ostava-zatvoren-zaradi-srutishte.html", "text": "Мокри и проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Пътните настилки са мокри. Заради срутището остава затворен пътя Смолян – Средногорци. Алтернативният маршрут за движение е пътят Рудозем – Смилян. Срутището, което затвори едната пътна лента по пътя Девин – Михалково, на 2 км след разклона за Девин, вече е разчистено и движението се осъществява нормално и в двете пътни ленти. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова от Пътната служба апелират към шофиране с повишено внимание и съобразена скорост. Остава в сила ограничението по направленията Лъки – Рожен и Момчиловци – местност „Момина вода“, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян пътните настилки по улиците в града са мокри. Автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.15", "title": "Смолян: Отворени за движение са и двете ленти по пътя Девин – Михалково, пътят Смолян – Мадан остава затворен заради срутище"}
{"url": "http://www.focus-news.net/news/2018/03/15/2499967/deyan-slavov-teritorialno-statistichesko-byuro-severoiztok-127-mesta-za-nastanyavane-s-nad-10-legla-sa-funktsionirali-v-oblast-varna-prez-yanuari.html", "text": "127 места за настаняване с над 10 легла – хотели, мотели, къмпинги, хижи и други места за краткосрочно настаняване, са функционирали в област Варна през януари. Това каза в интервю за Радио „Фокус“ – Варна Деян Славов, директор на Териториално статистическо бюро – Североизток. Той добави, че броят на стаите в тях е 5.8 хил., а на леглата – 12.4 хиляди. В сравнение с януари 2017 година общият брой на местата за настаняване, функционирали през периода, нараства с 16.5%, а на леглата в тях – с 1.2%.\r\n„Общият брой на нощувките в областта във всички места за настаняване, регистрирани през януари 2018 г., е 36.3 хил., или с 31.1% повече в сравнение със същия месец на предходната година, като най-голямо увеличение на нощувките – с 42.6%, се наблюдава в местата за настаняване с 1 и 2 звезди. От общият брой нощувки 21.7 хил. са от български граждани, а 14.6 хил. – от чужденци“, добави Деян Славов.\r\nМарияна ВАЛЕНТИНОВА", "date": "2018.03.15", "title": "Деян Славов, Териториално статистическо бюро – Североизток: 127 места за настаняване с над 10 легла са функционирали в област Варна през януари"}
{"url": "http://www.focus-news.net/news/2018/03/15/2499966/d-r-nadezhda-taskovska-alergolog-v-balgariya-okolo-18-ot-naselenieto-strada-ot-alergichna-hrema-a-mezhdu-6-i-8-ima-bronhialna-astma.html", "text": "Младите хора са по-податливи към пролетна алергия. Това каза за Радио „Фокус“ – Пирин д-р Надежда Тасковска, алерголог. По думите ѝ при по-възрастното общество са редки случаите на страдащи от този вид алергия. Тя добави, че при тях по-често срещана е алергичната хрема, редки са случаите на астма. „Смята се, че в България около 18% от населението страда от алергична хрема, а между 6 и 8% има бронхиална астма“, уточни алергологът. Д-р Тасковска допълни, че пролетната алергия може да се излекува напълно, ако се вземат навременни мерки. „Тя може да се въздейства от специфична имунно-терапия, като продължителността на лечението трябва да е най-малко 4 години“, заяви тя. Д-р Надежда Тасковска допълни, че ефекта при по-младите и децата е по-добър. Тя препоръча на хората, страдащи от този вид алергия да си направят кожно-алергичен тест, както и консултация при алерголог, за да се изясни точно причинителят. „Това е в сила и за другите видове алергии, тъй като през пролетта се обостря влошаването на здравословното състояние, както и към плесените“, коментира д-р Тасковска. Алергологът посъветва да се направи точна диагностика и след това да се лекува причината за алергията, а не само да се потискат нейните симптоми.\r\nКристина МИТКОВА", "date": "2018.03.15", "title": "Д-р Надежда Тасковска, алерголог: В България около 18% от населението страда от алергична хрема, а между 6 и 8% има бронхиална астма"}
{"url": "http://www.focus-news.net/news/2018/03/15/2499969/kyustendil-45-dushi-sa-darili-krav-po-vreme-na-dvudnevnata-kampaniya-v-dupnitsa.html", "text": "45 души са дарили кръв по време на двудневната кампания в Дупница. Това съобщи за Радио „Фокус” – Кюстендил Жан Ильов, част от организационния екип на инициативата. По думите му възрастовата граница на безвъзмездните и доброволни кръводарители е била от 18 до 60 години. „Включиха се и млади кръводарители – 9 момчета и момичета, които тъкмо бяха навършили задължителните 18 години”, каза Жан Ильов. Общо 18 са били кръводарилите, които са извършили този благороден акт за първи път. „Кампанията се провежда трета година, като всяка година броят на кръводарилите е много голям. Тази година кампанията включваше и още една инициатива  – присъединяване към започнатата идея за подобряване на Световния рекорд за най-много кръводарители в рамките на една седмица”, каза Жан Ильов. Той благодари на всички, участвали в кампанията.\r\nВенцеслав ИЛЧЕВ", "date": "2018.03.15", "title": "Кюстендил: 45 души са дарили кръв по време на двудневната кампания в Дупница"}
{"url": "http://www.focus-news.net/news/2018/03/15/2499968/plovdiv-nov-filial-za-speshna-meditsina-shte-bade-izgraden-v-grad-rakovski.html", "text": "Министерството на здравеопазването ще финансира изграждането на нов филиал за „Спешна медицина“ в град Раковски. Това съобщиха за Радио „Фокус“ - Пловдив от Общината. Инвестиционното предложение се реализира по проект на Оперативна програма „Региони в растеж 2014-2020“, приоритетна ос 4 „Регионална здравна структура за подкрепа на спешната помощ“. Филиалът ще бъде построен върху общинска земя с обща площ от 140 кв. м.\r\nОсновната цел на инвестиционният проект е да се осигури своевременна и качествена диагностика, терапевтично поведение, лечение и транспортиране на пациентите със спешни състояния.", "date": "2018.03.15", "title": "Пловдив: Нов филиал за „Спешна медицина“ ще бъде изграден в град Раковски"}
{"url": "http://www.focus-news.net/news/2018/03/15/2499972/na-16-mart-shte-badat-otvoreni-zayavleniyata-za-uchastie-v-protsedurata-za-proizvodstvo-i-dostavka-na-trabi-za-interkonektora-gartsiya-balgariya.html", "text": "В петък, 16-ти март, от 14.30 часа ще бъдат отворени подадените заявления за участие в ограничената процедура за „Производство и доставка на тръби за нуждите на междусистемната газова връзка Гърция-България“. Това съобщиха от пресцентъра на Министерството на енергетиката. Публичното заседание ще се проведе в офиса на възложителя „АйСиДжиБи“ АД, ул. „Веслец“ 13, ет. 2 в присъствието на министъра на енергетиката Теменужка Петкова.", "date": "2018.03.15", "title": "На 16 март ще бъдат отворени заявленията за участие в процедурата за производство и доставка на тръби за интерконектора Гърция-България"}
{"url": "http://www.focus-news.net/news/2018/03/15/2499971/veliko-tarnovo-17-sluchaya-na-varitsela-sa-registrirani-v-oblastta-prez-izminalata-sedmitsa.html", "text": "17 случая на варицела са регистрирани в областта през миналата седмица. Осем от пациентите са били в община Горна Оряховица, петима са от община Полски Тръмбеш – двама от Павликени и по един в общините Велико Търново и Свищов. Това съобщиха за Радио „Фокус“ – Велико Търново от Регионалната здравна инспекция. Експертите уточниха, че не може да се говори за обявяване на епидемия, но призоваха гражданите да вземат превантивни мерки срещу разпространение на заболяването. Варицелата е вирусна заразна болест, от която се заразяват главно сред деца до 10 години. Тя протича леко с обрив по кожата, без да оставя следи. Инкубационният период е между 11 и 21 дни. За седмицата от 5 до 11 март са отчетени и девет случая на ентероколити, два на вирусен хепатит, като видът не е обявен. Има регистрирани и по един пациент с вирусен менингит, ротавирусен гастроентерит, скарлатина  и туберкулоза. Случаите на остри респираторни заболявания в областта са 30.\r\nЛуиза ТРАНЧЕВА", "date": "2018.03.15", "title": "Велико Търново: 17 случая на варицела са регистрирани в областта през изминалата седмица"}
{"url": "http://www.focus-news.net/news/2018/03/15/2499928/press-24-opozitsiyata-v-obshtinskiya-savet-na-kochani-napusna-zasedanieto-zaradi-zakona-za-ezitsite.html", "text": "Опозиционните народни представители от общинския съвет в Кочани напуснаха редовното му заседание като знак на протест срещу приетия Закон за езиците, съобщава Press 24. Опозиционерите са предложили Законът да бъде обсъден от общинския съвет, но след като това не е било прието, те са напуснали заседанието. Координаторът на групата на ВМРО-ДПМНЕ Лазо Митев е заявил, че дебат на приетия, но все още неподписан от президента проект, трябва да бъде проведен, за да се разберат възможните опасности, които може да донесе двуезичността в Македония. \r\nСлед протеста на опозицията, общинският съвет е продължил заседанието си според дневния ред, въпреки намаления състав.: Цанко Цолов", "date": "2018.03.15", "title": "Press 24: Опозицията в общинския съвет на Кочани напусна заседанието заради Закона за езиците"}
{"url": "http://www.focus-news.net/news/2018/03/15/2499974/shumen-odmvr-otchita-po-visoka-razkrivaemost-na-prestapleniyata-spryamo-predhodnata-godina.html", "text": "По-висока разкриваемост на престъпленията спрямо предходната година отчита ОДМВР - Шумен, предаде репортер на Радио „Фокус“ - Шумен. Отчетът за дейността  на областната дирекция беше представен на пресконференция с участието на директора ст. комисар Ялчън Расим, директорът на ГДНП гл. комисар Христо Терзийски и зам.-директорът на ГД БОП ст. комисар Стефан Джолев. През 2017 година на територията, обслужвана от ОДМВР - Шумен са регистрирани 2177 престъпления, с 34 повече от предходния отчетен период. Разкрити са 1258 от престъпните деяния  или 57.79%. Процентът на разкриваемост на престъпленията е с 5.48  пункта по-висок спрямо предходната година. Най-голям е делът на престъпленията против собствеността – 886. Разкрити са 453 от тях или  52.31 % спрямо 426 или 48.03% за 2016 година. През 2017 година са регистрирани 14 грабежа, разкрити са 12. През 2016 година са били 17 регистрираните престъпления от този вид, разкрити са били 6 от тях. През изминалата година общият брой на регистрираните кражби е 672 спрямо 666 през 2016 година. Разкрити са 386 от тях, за същия период на миналата предходната година разкритите са били 346.Общият брой на регистрираните пътно транспортни произшествия  през 2017 г.  е със 328 по-малко от  регистрираните през 2016 г., което е намаление с 32.77 %. Противодействие на битовата престъпност,  на престъпленията, свързани с разпространението на наркотични вещества и превенция на пътно-транспортния травматизъм ще бъдат сред основните приоритети за работа на ОДМВР - Шумен, подчерта директорът на Областната дирекция ст. комисар Ялчън Расим. Директорът на ГДНП гл. комисар Христо Терзийски даде положителна оценка за работата на Областната дирекция. През изминалата 2017 година служителите на ОДМВР - Шумен са постигнали по-добри резултати в сравнение с предходната година, обобщи той.  „Усилията за работа са видими, чухме оценката както на окръжния прокурор на Шумен, така и на районния и на председателя на Окръжния съд, оценката на районния прокурор на Нови пазар, считаме че е налице добро взаимодействие с органите на прокуратурата. Добри показатели се отчетоха по линия разследване. Споделям напълно виждането, което изрази окръжния прокурор на Шумен за увеличаване на бързите производства като възможност за прилагане на бързо правосъдие спрямо правонарушителите. Поставихме си задача по линия на икономически престъпления, които касаят фиска на републиката, така и по пътнотранспортната обстановка, работим за да обезпечаване на звенатата на Пътна полиция с най-съвременната техника и като МПС, и като технически средства за контрол на пътното движение, разчитаме на обществена поръчка, която се прави в МВР за около 300 автомобила , които отново да бъдат за Охранителна полиция“, каза главен комисар Терзийски.\r\nИвелина ИВАНОВА", "date": "2018.03.15", "title": "Шумен: ОДМВР отчита по-висока разкриваемост на престъпленията спрямо предходната година"}
{"url": "http://www.focus-news.net/news/2018/03/15/2499970/pazardzhik-obshtinata-shte-uchastva-sas-sumata-ot-5-000-leva-v-izgrazhdaneto-na-pametnik-na-voennite-korespondenti.html", "text": "Със сумата от 5 000 лева Община Пазарджик ще участва в изграждането на Паметник на военните кореспонденти, загинали в борбите за национална свобода и независимост (1876 – 1945 г.). Това съобщиха от Общината. Проектът, чийто автор е скулпторът Леон Бабачев, е на стойност 12 300 лева. Министерство на отбраната в края на 2017 година осигури 5 000 лева. Останалите средства ще бъдат набрани от инициативния комитет от журналисти и писатели, по чиято идея ще се реализира паметника. Държавното финансиране е по  Националния план за отбелязване на 100 години от Първата световна война и участието на България в нея (2014 – 2018 г.).", "date": "2018.03.15", "title": "Пазарджик: Общината ще участва със сумата от 5 000 лева в изграждането на Паметник на военните кореспонденти"}
{"url": "http://www.focus-news.net/news/2018/03/15/2499976/plovdiv-ostava-opasnostta-ot-padashti-kamani-po-patishtata-krichim-devin-yugovo-laki-i-bachkovo-narechenski-bani.html", "text": "Остава опасността от падащи камъни по пътищата Кричим - Девин, Югово - Лъки и Бачково - Нареченски бани. Това каза за Радио „Фокус“ – Пловдив дежурен от Областно пътно управление. Водачите на автомобили да шофират с повишено внимание в тези участъци. Пътищата в Пловдивска област са сухи и нормално проходими. Ограничено е движението за МПС над 12 тона през прохода Троян - Кърнаре. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март. Забранено е преминаването на МПС над 12 тона по пътищата Поповица - Болярци и Югово - Лъки - Здравец, в участъка град Лъки-пътно кръстовище за хижа Момчил юнак.\r\nТрафикът на територията на град Пловдив е изключително натоварен към този час на деня. Задръствания се образуват по булевардите „Цар Борис III Обединител“, „Христо Ботев“, „Васил Априлов“, „Шести септември“, „Руски“, „Пещерско шосе“, както и по входно-изходните артерии на града.\r\nВесела КРЪСТЕВА", "date": "2018.03.15", "title": "Пловдив: Остава опасността от падащи камъни по пътищата Кричим - Девин, Югово - Лъки и Бачково - Нареченски бани"}
{"url": "http://www.focus-news.net/news/2018/03/15/2499977/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Дъжд вали на места в област Бургас. Пътните настилки са предимно сухи, а по усойните и планински райони – частично мокри и обработени.Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 04.04.2018 г. движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Въведени ограничения по основните пътни направления:\r\nПроходи:\r\n- „Върбишки“ - целогодишно е затворен за всички МПС; \r\n- „Златишки“ - целогодишно е затворен за всички МПС;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - целогодишно е забранен за МПС над 10 т;\r\n- „Дюлински“ - целогодишно е забранено движението на МПС над 3,5 т;\r\n- „Котленски“ – забранено е движението на МПС над 12 т; \r\n- „Пампорово“ - целогодишно е забранено движението на МПС над 3,5 т; \r\n- „Петрохан“ - забранен за МПС над 12 т; \r\n- „Твърдишки“ - целогодишно е забранено движението на МПС над 10 т;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т до 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nДо 31.03.2018 г. по преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация, указваща забраната до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Временно движението по път II-99 Приморско – Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно до 16.03.2018 г.;\r\nПът III-208: до 16.03.2018 г. шофьорите да се движат с повишено внимание по път III-208 от км 51 до км 92 в участъка Добромир-Айтос поради частични ремонтни дейности на асфалтовата настилка. Участъкът е сигнализиран е с пътни знаци. \r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно до 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: до 31.03.2018 г. е ограничено движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. \r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411 до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът II-15: Движението по път ІІ-15 Мизия - Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци до 26.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 е ограничено в една лента поради пропадане и срутване на земна маса. Мястото е обезопасено с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът III-565: Движението по път III-565 Шишманци – Белозем в района на п.в. при АМ Тракия се осъществява в една лента поради ремонтни дейности на надлеза. Движението в участъка се контролира от светофарна уредба до 26.04.2018 г.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички автомобили поради срутване на скална маса на пътното платно.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът II-48: Ограничено е движението за МПС над 12 т по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента до 16.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nПът III-4082: Движението по път III-4082 Свободица – Банковец от км 6+485 до км 9+700 е ограничено за всички МПС поради пропадане на водосток. \r\nОбходен маршрут: с.Свободица - с.М.Черковна - с.Халваджийско - с.Дъбравица - с.Банковец. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Ограничено движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец за всички МПС поради закрит ж.п. прелез до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.15", "title": "Актуална пътна обстановка"}
{"url": "http://www.focus-news.net/news/2018/03/15/2499979/deyan-slavov-teritorialno-statistichesko-byuro-severoiztok-turisti-ot-rumaniya-izrael-i-germaniya-sa-realizirali-nay-mnogo-noshtuvki-v-oblast-varna-prez-yanuari.html", "text": "Туристи от Румъния, Израел, Германия и Русия са реализирали най-много нощувки във Варненско през януари. Това каза в интервю за Радио „Фокус“ – Варна Деян Славов, директор на Териториално статистическо бюро – Североизток.\r\n„През януари в хотелите с 4 и 5 звезди са реализирани 61.3% от общия брой нощувки на чужди граждани и 34.9% – на българи. В местата за настаняване с 3 звезди са осъществени 31.0% от нощувките на български граждани и 21.5% – на чужденци, докато в останалите места за настаняване – с 1 и 2 звезди, те са съответно 34.1 и 17.2%“, добави Деян Славов.\r\nПренощувалите лица в местата за настаняване в област Варна през януари се увеличават с 18.2% в сравнение със същия месец на 2017 година и достигат 18.1 хиляди. От всички пренощували лица 68.9% са българи, като по-голяма част от тях - 34.3%, са нощували в хотелите с 4 и 5 звезди и са реализирали средно по 1.8 нощувки.\r\nПренощувалите чужденци са 5.6 хил., като най-висок e делът на гостите от Румъния – 29.1%, след тях се нареждат тези от Израел – 16.1%, от Турция – 7.7% и от Германия – 7.2%. Хотелите с 4 и 5 звезди са предпочитани от 67.3% от чуждите граждани, като средният брой реализирани нощувки в тях е 2.4.\r\nМарияна ВАЛЕНТИНОВА", "date": "2018.03.15", "title": "Деян Славов, Териториално статистическо бюро – Североизток: Туристи от Румъния, Израел и Германия са реализирали най-много нощувки в област Варна през януари"}
{"url": "http://www.focus-news.net/news/2018/03/15/2499978/veliko-tarnovo-51-sa-veteranite-ot-vtorata-svetovna-voyna-v-oblastta.html", "text": "51 са ветераните от Втората световна война в област Велико Търново. Данните са на Централния военен архив и бяха обобщени във връзка с гостуването на двама от тях в Средно училище „Вела Благоева“ в града. Поводът е обявяването на ученически конкурс, посветен на историческото събитие, каза за Радио „Фокус“ – Велико Търново директорът Ангел Янчев. С младежите от школото се срещната Недялка Костова от Горна Оряховица, която е на 90 г., и 94-годишният Костадин Нанев от Самоводене. Те и двамата разказаха на децата и младежите какво си спомнят от войната, за страховете и подвизите си на бойното поле.\r\nШефът на Военния архив Светлин Радев и председателят на Областния съвет на ветераните от войните Иван Коев бяха също гости на срещата в гимназията. Те заедно с директора на училище Ангел Янчев дадоха началото на конкурса „73 години от участието на България във Втората световна война (1944-1945 година)\". Управникът на школото обобщи, че подобни срещи са изключително ползотворни, както за учениците, така и за преподавателите. По думите му те правят учебния процес много по-интересен и увлекателен.\r\nПо данни на Военния архив в страната днес има около 1500 ветерани от Втората световна война.\r\nЛуиза ТРАНЧЕВА", "date": "2018.03.15", "title": "Велико Търново: 51 са ветераните от Втората световна война в областта"}
{"url": "http://www.focus-news.net/news/2018/03/15/2499981/v-pleven-shte-bade-uchreden-initsiativen-komitet-za-chestvane-na-100-godishninata-ot-doyranskata-epopeya.html", "text": "Инициативен комитет за честване на 100-годишнината от Дойранската епопея и участието на 9-та Плевенска дивизия в нея ще бъде учреден утре, 16 март, в гр. Плевен, съобщиха от пресцентъра на Министерството на отбраната. В тържественото събрание ще участва министърът на отбраната Красимир Каракачанов, командирът на Единния център за начална подготовка полковник Николай Бешев, военнослужещи от гарнизона, представители на държавната и местната власт, граждани. Ще присъстват и младите гвардейци от Втория гвардейски ученически отряд в гр. Плевен. \r\nФорумът ще се проведе от 16.00 часа в концертна зала „Катя Попова“ в града. Ще бъде обявена инициативата за изграждане на паметник на героите от 9-та Плевенска дивизия. Със заповед на министъра на отбраната 16 март ще бъде обявен за празник на Плевенския гарнизон. До 1944 г. на тази дата – 16 март, се е чествал празникът на 4-ти пехотен Плевенски полк и 9-та Плевенска дивизия.", "date": "2018.03.15", "title": "В Плевен ще бъде учреден Инициативен комитет за честване на 100-годишнината от Дойранската епопея"}
{"url": "http://www.focus-news.net/news/2018/03/15/2499980/pregled-na-mezhdunarodnite-novini-do-18-chasa-agentsiya-fokus.html", "text": "Русия готви отговор на новите санкции от страна на САЩ, след като по-рано в четвъртък Вашингтон въведени мерки срещу руски физически и юридически лица. Това е разкрил заместник-министърът на външните работи на страната Сергей Рябков. Представителят на ведомството разкритикува действията на САЩ, като заяви, че по този начин „Вашингтон не е добавил нищо ново към своето поведение на международната сцена“. „Всичко това са един и същи действия около абсолютно безпочвени и несвързани с реалността обвинения, според които Русия се е извършила вмешателство във вътрешни дела на САЩ“, добави Рябков, който разкри, че Москва „ще пристъпи към изработване на нашия отговор“, макар да не разкри какви ще са действия на Русия. \r\n*** Великобритания, Франция, САЩ и Германия излязоха с обща декларация по случая със Сергей Скрипал, в която случаят е осъден като „нападение срещу суверенитета на Великобритания“. Според разпространения от „Даунинг стрийт“ №10 текст, „използването на бойно отровно вещество, разработен в Русия вид, представлява първото употребяване на нервнопаралитично вещество в Европа от Втората световна война насам“. \r\nСпоред четирите държави, нападението представлява „заплаха за сигурността на всички нас“. В съобщението се казва още, че Великобритания е споделила с останалите страни своите опасение за възможността Русия да стои зад атаката, като от Париж, Берлин и Вашингтон са съгласни, че „няма правдоподобно друго обяснение“, като се има предвид и „невъзможността на Русия да отговори на легитимното искане от Лондон“, което според общата декларация „още повече подчертава отговорността“ на Москва. \r\n*** Германският канцлер Ангела Меркел ще пътува за париж в петък, 16 март, с цел разговори относно реформи в ЕС с френския президент Еманюел Макрон. \r\nМакрон обяви намеренията си за реформи в Съюза в края на миналата година, но заради усложнената политическа обстановка в Германия двамата лидери нямаха възможността да обсъдят възможни промени в организацията. Германският канцлер встъпи в своя четвърти мандат след почти шестмесечни преговори за формиране на коалиция, като малко се това отбеляза, че ще търси „нов старт за Европа“. \r\nПо-рано тази седмица бе съобщено, че канцлерът ще пътува за Франция, но все още не бе известна точна дата. \r\n*** Член 75 от македонската Конституция предвижда законите в републиката да се обнародват с указ, но няма законно установен срок, в рамките на който трябва да стане това. Според основния закон на югозападната ни съседка, ако Събранието приеме повторно с мнозинство законопроект, след като държавният глава вече го е отхвърлил веднъж, то президентът няма да има избор и трябва да подпише указ за неговото обнародване и влизане в сила. За тази процедура обаче няма установен срок, което прави реална заплахата на държавния глава на Македония Георги Иванов, който обяви, че не смята да подписва указа за влизане в сила на приетия в сряда Закон за езиците. Конституцията предвижда, че указът може да бъде обнародван и от председателя на Събранието, но само ако президентът няма възможност да направи това, т.е. при смърт, оставка, недееспособност или прекратяване на неговия мандат по силата на Конституцията, докато не се избере нов президент.\r\n***През 2014 година, протестиращите на Майдана са разполагали с оръжие, което се е употребявало със знанието на организаторите на митинга, заяви прочутият депутат от украинския парламент Надежда Савченко.\r\nСпоред думите на Савченко, сегашният генерален прокурор Юрий Луценко е призовавал от трибуната да се тръгне в настъпление, като е обещавал, че „ще има оръжие“.\r\n„Видях как пристигна син микробус и оттам излязоха хора с оръжия. Тези хора в момента се намират в парламента. Лично видях, как (днешният председател на Върховната рада) Андрей Парубий занесе снайпери в хотел „Украина“. Луценко стана генерален прокурор, за да скрие тези престъпления“, цитира Савченко Страна.ua.\r\nТя подчерта още, че властите преднамерено блокират разследването на престъпленията по време на Майдана, тъй като много от нейните представители са причастни към противозаконните действия. \r\n„Тези хора, които даваха заповедите, вършиха престъпления, които носят отговорността, винаги ще търсят екстремисти“, заяви Савченко.\r\nТя добави още, че след Евромайдана, „животът на хората не се е подобрил“.\r\nРИА Новости припомня, че миналия месец грузинските снайперисти, които са участвали в събитията на Майдана, са разказали, че оръжието и заповедта да открият огън по хората са получили от днешния ръководител на Комисията на украинския парламент по въпросите на националната сигурност и отбраната Сергей Пашински.\r\n***Хиляди са избягали от контролираната от „умерената“ опозиция Източна Гута към териториите, контролирани от Дамаск в четвъртък, предава AFP, като се позовава на информация от своите кореспонденти на мястото на събитието.\r\nХората са бягали пеша, с автомобили и на мотоциклети и са отивали към град Хамурие, където сирийската армия е отворила коридор след среднощната офанзива.\r\n***", "date": "2018.03.15", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/03/15/2499975/zam-ministar-sultanka-petrova-navarshiha-se-10-godini-ot-startiraneto-na-protsesa-na-integratsiya-na-romite-za-sazhalenie-ne-vizhdame-polozhitelni-rezultati.html", "text": "През 2015 година се навършиха 10 години от стартирането на процеса на интеграция на ромите. За съжаление не виждаме положителни резултати. Това заяви при посещение във Велико Търново зам.-министърът на труда и социалната политика Султанка Петрова, предаде репортер на Радио „Фокус“ – Велико Търново. Тя посочи, че в качеството си на народен представител в 43-то Народно събрание е поискала да бъде извършен одит на целия процес. „Този одит така и не беше направен от Сметната палата, но аз няма да спра да повтарям, че там наистина се изразходиха едни изключително сериозни средства, от които обаче няма резултат. Когато искаме нещо да направим, когато влагаме средства в нещо, ние трябва да гледаме и какъв е резултатът.  За съжаление ние не виждаме положителен резултат“, посочи Султанка Петрова. По думите ѝ е безспорен фактът, че ситуацията не е каквато бе през 2005 година. За процесът по интеграция на ромите в момента работят медиатори, психолози, медицински сестри. „Въпреки това аз мисля, че е мисля, че работата по интеграция е малко и недостатъчна“, добави зам.-министърът.\r\nНадежда КРЪСТЕВА", "date": "2018.03.15", "title": "Зам.-министър Султанка Петрова: Навършиха се 10 години от стартирането на процеса на интеграция на ромите, за съжаление не виждаме положителни резултати"}
{"url": "http://www.focus-news.net/news/2018/03/15/2499984/ek-shte-podkrepi-balgariya-v-transformatsiyata--ot-tranzitna-strana-v-darzhava-targuvashta-s-gaz.html", "text": "България ще продължи да работи за създаването на ефективен Европейски енергиен съюз както в рамките на своето председателство на Съвета на ЕС, така и през следващите години. Проектите на страната за подобряване на енергийната свързаност, между които междусистемните газови връзки със съседите ни и създаването на регионален газов хъб, са само част от стъпките, с които утвърждаваме общата енергийна политика на Европейския съюз. Това беше позицията на държавния глава Румен Радев, който днес на „Дондуков“ 2 проведе среща със заместник-председателя на Европейската комисия, отговарящ за Енергийния съюз, Марош Шефчович, съобщиха от прессекретариата на държавния глава.  \r\nЕнергетиката на ЕС ще е устойчива и ефективна в борбата с климатичните промени и намаляването на парниковите емисии, само ако държавите членки на общността осъществят радикална трансформация в транспорта, индустрията, домакинствата и на първо място в образованието, посочи на срещата президентът Радев.   \r\n„За да осигурим успешни и ефективни политики на национално и европейско ниво, техният хоризонт трябва да бъде дългосрочен. Затова президентската институция ще инициира дискусия, чиято цел е да се постигне консенсус между държавните институции за изработването на  национална енергийна стратегия за следващите десетилетия“, заяви още Румен Радев. Държавният глава добави, че през следващите седмици ще се води активен диалог и с Европейската комисия за националните енергийни приоритети и синхронизирането им с визията за Европейски енергиен съюз.   \r\nРумен Радев и Марош Шефчович бяха единодушни, че европейската политика в сферата на енергетиката трябва да бъде насочена към равнопоставеност и справедливост в търговията с природен газ, за да се намалят разликите в цените, които държавите членки плащат за доставки. Бъдещите енергийни проекти е необходимо да гарантират реална диверсификация, да не бъдат използвани като политически инструменти и да отговарят изцяло на изискванията, заложени в правото на ЕС, категоричен беше българският държавен глава.   \r\n„Европейската комисия си поставя за цел да работи с българските власти за трансформирането на България от транзитна страна в държава, търгуваща с газ. Стратегическото местоположение на България дава възможности за диверсифициране на източниците и създаване на благоприятни условия за потребителите в целия регион“, заяви заместник-председателят Марош Шефчович.  \r\nДържавният глава Румен Радев определи енергийната политика като ключов фактор за глобалната сигурност. Той потвърди и готовността на страната ни да подкрепя инициативите за газова свързаност в ЕС, за намаляване на зависимостта в енергетиката и за „чиста и зелена“ икономика.", "date": "2018.03.15", "title": "ЕК ще подкрепи България в трансформацията ѝ от транзитна страна в държава, търгуваща с газ"}
{"url": "http://www.focus-news.net/news/2018/03/15/2499983/ministar-nikolina-angelkova-se-sreshtna-s-poslanika-na-oae.html", "text": "Министърът на туризма Николина Ангелкова проведе работна среща с извънредния и пълномощен посланик на Обединените арабски емирства (ОАЕ) в България Абдулуахаб Насър Ал-Нажар. Двамата обсъдиха възможностите за разширяване на двустранното сътрудничество и повишаване на обмена туристи. Това съобщиха от пресцентъра на Министерството на туризма.\r\nБългария предлага много добър потенциал за практикуване на различни видове туризъм, защото има прекрасна природа, много културно-исторически забележителности и благоприятен климат, подчерта министър Ангелкова. Тя акцентира върху политиките на ведомството да удължи крилата на летния сезон и така да се разшири партньорството с Емирствата и през пролетните и есенните месеци.\r\nМинистър Ангелкова представи Картата на инвестиционните проекти в туризма на България, която министерството разработи през 2017 г., и отбеляза, че двете страни могат да си сътрудничат по възможностите за инвестиции у нас и перспективите за развитие на туристическия сектор. Министър Ангелкова изрази надежда, че деловите отношения с предприемачи от ОАЕ имат добри перспективи.                 \r\nНиколина Ангелкова отбеляза изключително силните летни сезони на последните две години като брой привлечени чужди гости. Само за периода юни-септември 2017 г. у нас са дошли 5,3 млн. чуждестранни туристи, което е 5,7% ръст спрямо същото време на 2016, каза тя и изтъкна значението на директните срещи между представители на двете страни и участията в международни изложения. Министърът обърна внимание, че България традиционно участва всяка година в борсата Аrabian Travel Market в Дубай от 22 до 25 април 2018 г. - най-голямото туристическо изложение в ОАЕ. \r\nН.Пр. Ал-Нажар, който е пръв посланик на страната си у нас от 26 февруари 2018 г., заяви, че гражданите на Емирствата проявят интерес към България като туристическа дестинация най-вече заради богатото й културно наследство.", "date": "2018.03.15", "title": "Министър Николина Ангелкова се срещна с посланика на ОАЕ"}
{"url": "http://www.focus-news.net/news/2018/03/15/2499946/afp-novite-sanktsii-na-sasht-sreshtu-rusiya-sa-zaradi-opita-za-namesa-v-amerikanskite-izbori.html", "text": "Въведените по-рано в четвъртък нови санкции от страна на САЩ срещу Русия са заради „опит за влияние в американските избори“ и  участие в различни кибератаки, съобщава AFP, като се позовава на официални данни. \r\nСпоред разпространената информация от санкциите са засегнати 19 физически и пет юридически лица, като по-рано се съобщаваше за по-малък брой. \r\nФинансовият министър Стивън Мнучин заяви, че САЩ „се изправят и противодействат на зловредната руска киберактивност, включително опитът за намеса в американските избори, деструктивни кибератаки и прониквания във важни системи“. Според него, „конкретните санкции са част от по-широки действия за справяне с идващите от страна на Русия престъпни атаки“. : Цанко Цолов", "date": "2018.03.15", "title": "AFP: Новите санкции на САЩ срещу Русия са заради „опитa за намеса в американските избори“"}
{"url": "http://www.focus-news.net/news/2018/03/15/2499986/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-gkpp-lesovo-gkpp-dunav-most-ruse-i-gkpp-kardam.html", "text": "На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" за товарни автомобили на изход. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав Мост Русе\" и ГКПП \"Кардам\" трафикът е интензивен на изход за товарни автомобили.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.03.15", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\", ГКПП \"Лесово\", ГКПП \"Дунав Мост Русе\" и ГКПП \"Кардам\""}
{"url": "http://www.focus-news.net/news/2018/03/15/2499987/sliven-opasnost-ot-padashti-kamani-ima-po-patya-sliven-ichera-gradets.html", "text": "Движението по основните пътни артерии в Сливенско е интензивно, съобщиха от Областно пътно управление. Затворени за тежки автомобили над 10 т са проходите Твърдишки и Вратник. Котленският  проход е затворен за товарни автомобили заради свлачище. Опасност от падащи камъни има по пътя Сливен – Ичера – Градец. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци. Срокът и на двата ремонта е  31 март.", "date": "2018.03.15", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/03/15/2499936/a1-on-makedoniya-povardarskiya-mitropolit-agatangel-atakuva-yarostno-bashibozuka-talat-dzhaferi-zakona-za-ezitsite-i-namesata-na-srabskata-pravoslavna-tsarkva-podkrepi-george-ivanov.html", "text": "\"Ние, православните народи от Повардарската епархия, сме ужасени от вчерашния срам и беззаконие, както и от откритото насилие срещу демокрацията, която ни организираха господин Талат Джафери и неговите съмишлениципри приемането на разбойническия Закон за двуезичност в парламента на Македония“, пише в официална реакция на Повардарския митрополит Агатангел за приемането, в изключително напрегната обстановка, на Закона за употреба на езиците в сряда от македонското народно събрание, предава скопският телевизионен канал “A1 On”.\r\nВъпреки че този башибозук можеше да бъде усетен и го очаквахме от г-н Джафери, като пряк участник в осъществяването на терора срещу невинното неалбанско население в Северозападна Македония, все пак вярвахме в разумността и социалната отговорност на нашите представители в законодателния орган на нашата родина. Затова открито искаме да подчертаем, че депутатите, които гласуваха за този недемократичен закон, който директно подкопава основните основите на държавността, руши унитарността и конституционния ред и застрашава жизнеспособността Македония, не можем да ги считаме за наши опълномощени представители и защитници на нашите  обществени и политически интереси. Този закон в нито един случай не подобрява качеството на живот в нашето общество и води до разделение, недоверие и задълбочаване на различията между народите, които живеят в Македония“.\r\nНашите депутати - предатели, без никакъв трепет на лицето, вчера брутално газеха, както върху македонския народ, така и над всички други народи, които живеят в Македония. Те избират личните си интереси, вместо тези на хората. За тях беше по-важно да запазят властта на всяка цена, отколкото образа и достойнството на техните семейства и техните предци. Те се съюзиха с доказани гангстери и терористи, които и до ден днешен не спират да вдигат ръка на нашата страна . Тези, които подкрепиха този противоконституционен закон, ще се запомнят в нашите спомени като сеячи на мъка и отрова в сърцата на честните жители на нашата родина“.\r\nНепочитта към нас, като техни избиратели, ще я помним вечно и ще я предаваме на идните поколения, като лош пример за предателство и лицемерие. Ние няма да ги мразим, нито ще ги съдим, а само ще се надяваме за тяхното бързо помъдряване и вразумяване. Искаме да подчертаем, че духовната им  прелест и заблуда са ясни за нас. Македонският народ, като носител на държавността, както и всички добронамерени народности, които живеят в нашата Света Македонска страна, ги призоваваме да се преборят за справедливостта и истината на нашето общо македонско съществуване. Ние напълно подкрепяме президента на Република Македония Георге Иванов в намерението му да не подписва указа за този противодържавен и противоконституционен закон, който беше приет  по вандалски и нецивилизовани начин. Крайно време е решително и без страх да застанем на пътя на тиранията, която почти 30 години, от различни страни, се осъществява върху миролюбивия македонски народ.\r\nВ същото време изтъкваме, че оставаме верни членове на Македонската православна църква - Охридска архиепископия, която е наша вековна закрилница и нашата духовна майка и достойно отхвърляме всички националистически и шовинистични процедури и претенции върху суверенитета и независимостта на Македония, както и грубата неканонична и нехристиянска намеса на Сръбската православна църква в юрисдикцията на нашата Света православна църква \", се казва в реакцията на митрополит Повардарски Агатангел.\r\nПревод и редакция:", "date": "2018.03.15", "title": "„A1 On” (Македония): Повардарския митрополит Агатангел атакува яростно „башибозука“ Талат Джафери, Закона за езиците и намесата на Сръбската православна църква, подкрепи Георге Иванов"}
{"url": "http://www.focus-news.net/news/2018/03/15/2499989/makfaks-makedoniya-otlozhena-e-sreshtata-mezhdu-zoran-zaev-i-ana-barnabich.html", "text": "Насрочената първоначално за 21-и март среща между македонския премиер Зоран Заев и сръбския министър-председател Ана Бърнабич бе отложена, съобщава агенция Макфакс. Според информация, разпространена от македонското правителство, Бърнабич е възпрепятствана да присъства заради свои неотложни ангажименти в Сърбия. Информацията е съобщена на фона на по-ранната среща между вицепремиера на Македония Буяр Османи и неговия косовски колега Енвер Ходжа, на която бяха разгледани детайлите около предстоящата обща сесия на двете правителства. : Цанко Цолов", "date": "2018.03.15", "title": "„Макфакс“ (Македония): Отложена е срещата между Зоран Заев и Ана Бърнабич"}
{"url": "http://www.focus-news.net/news/2018/03/15/2499988/gabrovo-ogranicheno-e-dvizhenieto-za-avtomobili-nad-10-tona-po-patya-mezhdu-sevlievskoto-selo-kramolin-i-veliko-tarnovo.html", "text": "Сухи са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е предимно слънчево. Температурата на въздуха е 14°. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.03.15", "title": "Габрово: Ограничено е движението за автомобили над 10 тона по пътя между севлиевското село Крамолин и Велико Търново"}
{"url": "http://www.focus-news.net/news/2018/03/15/2499991/aktsenti-v-sutreshniya-blok-dobro-utro-balgariya-na-radio-fokus-na-16-mart.html", "text": "Експертна група работи за решаване на проблема със срутището край село Тикале в община Смолян. Какви решения предлагат експертите за ограничаване свлачищния процес. Темата ще проследим в сутрешния блок „Добро утро, България“ на Радио „Фокус“ с доц. д-р Стефчо Стойнев, ръководител на катедра „Хидрология и инженерна геология“ в Минно-геоложкия университет „Св. Иван Рилски“. \r\nЩе отправим поглед и към съседна Турция. За Трета световна война предупреди президентът на Турция Реджеп Таийп Ердоган. Защо той отправя това предупреждение? Възможно ли е да се стигне до широкомащабен конфликт? Тези и още въпроси ще коментираме с Георги Димов, бивш генерален консул на България в Одрин. \r\nЩе разговаряме и с кмета на Сливен Стефан Радев за отпадането на Сливен от списъка на общините, които се намират във финансово затруднение.\r\nОбщина Твърдица е направила постъпки да получи бившата сграда на българо-съветската дружба в града за създаването на собствен исторически музей. Още по темата от Людмила Йоргова от Радио „Фокус“ – Сливен. \r\nПразник на виното и песента организират в Панагюрското село Елшица. Повече за подготовката на празника ще научим от репортажа на Ваня Николова от Радио „Фокус“ – Пазарджик.\r\nТези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.03.15", "title": "Акценти в сутрешния блок „Добро утро, България“ на Радио „Фокус“ на 16 март"}
{"url": "http://www.focus-news.net/news/2018/03/15/2499990/veliko-tarnovo-dvizhenieto-po-pat-lozen-polski-trambesh-e-ogranicheno-za-dvizhenieto-na-mps-s-obshta-masa-nad-12-tona.html", "text": "Добри са условията за пътуване на територията на област Велико Търново, съобщиха за Радио „Фокус” – Велико Търново от Областно пътно управление. Времето е предимно облачно. Температурата на въздуха е 14°. Пътните настилки са сухи. Няма допълнително въведени ограничение на територията на областта.  Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.03.15", "title": "Велико Търново: Движението по път Лозен – Полски Тръмбеш е ограничено за движението на МПС с обща маса над 12 тона"}
{"url": "http://www.focus-news.net/news/2018/03/15/2499973/tass-rusiya-gotvi-otgovor-na-novite-sanktsii-ot-strana-na-sasht-obyavi-sergey-ryabkov.html", "text": "Русия готви отговор на новите санкции от страна на САЩ, след като по-рано в четвъртък Вашингтон въведени мерки срещу руски физически и юридически лица. Това е разкрил заместник-министърът на външните работи на страната Сергей Рябков, предава ТАСС. Представителят на ведомството разкритикува действията на САЩ, като заяви, че по този начин „Вашингтон не е добавил нищо ново към своето поведение на международната сцена“. „Всичко това са един и същи действия около абсолютно безпочвени и несвързани с реалността обвинения, според които Русия се е извършила вмешателство във вътрешни дела на САЩ“, добави Рябков, който разкри, че Москва „ще пристъпи към изработване на нашия отговор“, макар да не разкри какви ще са действия на Русия. : Цанко Цолов", "date": "2018.03.15", "title": "ТАСС: Русия готви отговор на новите санкции от страна на САЩ, обяви Сергей Рябков"}
{"url": "http://www.focus-news.net/news/2018/03/15/2499994/plovdiv-ot-19-mart-se-promenyat-marshrutite-na-gradskite-avtobusi-12-i-116-za-da-se-oblekchi-trafikat-po-bul-vasil-aprilov.html", "text": "Променят се маршрутите на градските автобуси №12 и 116 в Пловдив, за да се облекчи трафикът по бул. „Васил Априлов“. Това съобщиха за Радио „Фокус“ – Пловдив от ОП „Организация и контрол на транспорта“. Промените влизат в сила от 19 март, понеделник.\r\nАвтобусите по линии №12 и 116 ще минават по бул. „Христо Ботев“, Централна гара, наляво по бул. „Васил Априлов“, след което ще прави десен завой по ул. „Захари Стоянов”, ляв завой по ул. „Гладстон”, ляв завой по бул. „Руски” и по маршрута, утвърден с общинската транспортна схема. Маршрутите се променят еднопосочно.\r\nТони МИХАЙЛОВ", "date": "2018.03.15", "title": "Пловдив: От 19 март се променят маршрутите на градските автобуси №12 и №116, за да се облекчи трафикът по бул. „Васил Априлов“"}
{"url": "http://www.focus-news.net/news/2018/03/15/2499965/zoran-zaev-chrez-zakona-za-ezitsite-ne-gubi-nikoy.html", "text": "В свое обръщение към населението на Македония, премиерът Зоран Заев заяви, че Законът за употреба на езиците е съобразен с Конституцията, като освен той гарантира и съответната употреба на македонския език и е сериозен принос към изграждане на идеята „Едно общество за всички граждани“, предава Македонската информационна агенция. \r\n„Определяме се за политики, които градят Република Македония като гражданска държава за всички, които живеят на нейна територия“, изтъкна Заев. Според него, чрез Закона за езиците никой не губи и по неговите думи „сега е времето да се отхвърлят политиките на разделение, раздори и конфликти, които противостоят на нашите и европейски ценности“. : Цанко Цолов", "date": "2018.03.15", "title": "Зоран Заев: Чрез Закона за езиците не губи никой"}
{"url": "http://www.focus-news.net/news/2018/03/15/2499996/arestuvan-e-direktorat-na-rayonnata-zdravna-kasa-v-lovech.html", "text": "Директорът на Районната здравна каса в Ловеч Антонио Маринов е арестуван при акция на ДАНС и полицията, предаде БНР.\r\nАнтонио Маринов е задържан за срок от 24 часа за длъжностно престъпление по образувано досъдебно производство за злоупотреби със средства на Здравната каса. С разрешение на Окръжния съд в Ловеч е извършено претърсване в сградата на РЗОК в Ловеч, като са иззети документи. Разпитани са и служители.\r\nУтре ще стане ясно дали Антонио Маринов ще остане в ареста.", "date": "2018.03.15", "title": "Арестуван е директорът на Районната здравна каса в Ловеч"}
{"url": "http://www.focus-news.net/news/2018/03/15/2499992/pazardzhik-v-selo-popintsi-shte-se-provede-xv-yat-folkloren-festival-na-maskaradnite-i-kukerskite-igri.html", "text": "На 16 и 17 март в село Попинци ще се проведе XV Фолклорен фестивал на маскарадните и кукерските игри, съобщи за Радио „Фокус“ – Пазарджик Радка Костуркова от Община Панагюрище. Патрон на фестивала е кметът на общината Никола Белишки. В първия фестивален ден, 16 март, от 19:00 часа на сцената на Народно читалище „Искра-1872“ – село Попинци, ще се състои фолклорна програма с участието на Представителен танцов състав „Чудесия“ при Младежки дом – град Пазарджик, с ръководител Таня Димитрова и Женска певческа група към Народно читалище „Искра-1872“ – село Попинци, с ръководител Иван Чардаков. Официалното откриване на XV Фолклорен фестивал на маскарадни и кукерски игри ще бъде на 17 март (събота) от 10:30 часа на площада на село Попинци. Самодейци при Народно читалище „Искра-1872“ и танцьорите от Представителен фолклорен танцов състав „Тангра“, с ръководител и хореограф Мария Терзийска ще пресъздадат обичаите „Въртяжка“ и „Джумал“. В 11:00 часа започва дефилето на кукерските групи. В надпреварата ще се включат над 10 кукерски и сурвакарски групи към читалищата от град Раковски /община Раковски/, град Баня /община Карлово/, село Калугерово /община Лесичово/, село Горни Домлян /община Карлово/, село Горна Василица /община Костенец/, село Виноградец /община Септември/, село Долна Секирна /община Брезник/, село Церово /община Лесичово/ и кукерските групи от панагюрските села Оборище, Бъта и Попинци. Участниците във фестивала ще бъдат оценявани от професионално жури в състав: председател – проф. дфн Албена Георгиева от Института за етнология и фолклористика с Етнографски музей към БАН, членове – Мария Йорданова – етнограф от Исторически музей-Пазарджик и Георги Керкеняков от Исторически музей-Панагюрище. Организатори на XV Фолклорен фестивал на маскарадни и кукерски игри – Попинци‘ 2018 са Народно читалище „Искра-1872“ и кметство село Попинци. Фестивалът се осъществява с финансовата подкрепа на Община Панагюрище.\r\nВаня НИКОЛОВА", "date": "2018.03.15", "title": "Пазарджик: В село Попинци ще се проведе XV-ят Фолклорен фестивал на маскарадните и кукерските игри"}
{"url": "http://www.focus-news.net/news/2018/03/15/2499995/predstoyashti-sabitiya-v-stranata-za-16-mart-agentsiya-fokus.html", "text": "***\r\nОт 10.00 часа министърът на регионалното развитие и благоустройството Николай Нанков ще направи инспекция на ремонта на бул. „Приморски“ в района на Летния театър. В 10.40 часа той ще провери напредъка на финансираните по Оперативна програма „Региони в растеж“ ремонти на ул. „Мара Тасева“ и бул. „Първи май“ в кв. „Аспарухово“ на кръстовището между двете улици.  В 11.00 часа Николай Нанков ще направи и оглед на изграждането на втория етап от водопровода за кв. „Аспарухово“. Мястото на проверката е под Аспаруховия мост.  От 11.10 часа министърът ще инспектира строежа на бул. „Левски“. Проверката ще бъде в началото на ул. „Георги Пеячевич“. \r\n***\r\nОт 13.30 часа в зала „Евридика“ на хотел „Орфей“ министърът на околната среда и водите ще открие форум на тема  „Интегрирано управление на отпадъците“, организиран от Варненския свободен университет.\r\n***\r\nОт 14.30 часа ул. „Веслец“ 13, ет. 2 ще бъдат отворени подадените заявления за участие в ограничената процедура за „Производство и доставка на тръби за нуждите на междусистемната газова връзка Гърция-България“. Публичното заседание ще се проведе в присъствието на министъра на енергетиката Теменужка Петкова.\r\n***\r\nИнициативен комитет за честване на 100-годишнината от Дойранската епопея и участието на 9-та Плевенска дивизия в нея ще бъде учреден в Плевен. В тържественото събрание ще участва министърът на отбраната Красимир Каракачанов, командирът на Единния център за начална подготовка полковник Николай Бешев и др.  Форумът ще се проведе от 16.00 часа в концертна зала „Катя Попова“. Ще бъде обявена инициативата за изграждане на паметник на героите от 9-та Плевенска дивизия.\r\n***\r\nОт 09.00 часа ще започне пленарното заседание на Народното събрание.\r\n***\r\nОт 09.30 часа в хотел „Хилтън\" българският комисар по цифровата икономика и общество Мария Габриел ще открие Международна конференция „Сигурно бъдеще за жените – сигурно бъдеще за всички”, която се провежда под неин патронаж. В събитието ще вземат участие също министърът на правосъдието Цецка Цачева и председателят на парламентарната Комисия по вътрешна сигурност и обществен ред Цветан Цветанов\r\n***\r\nОт 09.00 часа в ПГТЕ „Хенри Форд“ ще се проведе регионален конкурс „Най-добър млад инсталатор“. В него ще участват ученици, които се подготвят по професии в направление „Електротехника и енергетика“.\r\n***\r\nОт 09.30 часа в зала „Средец“ на Хотел Балкан ще се проведе Международна конференция на тема „Продължаващо медицинско обучение – гарант за качество в професионалната практика и за безопасността на пациента“. От 10.40 часа е предвидено подписване на двустранен договор за сътрудничество между Български лекарски съюз и UEMS (Европейски съюз на медицинските специалисти).\r\n***\r\nОт 09.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Трайчо Т., Симеон Д., Иво П.  и др., на които са повдигнати обвинения за безстопанственост в особено големи размери.\r\n***\r\nОт 10.00 часа Софийски градски съд ще заседава по делото срещу Димитър Аврамов (депутат) и Методи Петков (чл. 304 б, ал. 1 от НК ).\r\n***\r\nОт 10.00 часа в Националния пресклуб на БТА ще се състои пресконференция на тема „Промените в закона за развитие на академичния състав в Република България и отражението им във висшето образование и науката“, участие в събитието ще вземе ръководството на секция „История” на Съюза на учените в България.\r\n***\r\nОт 10.30 часа 16-и състав на Специализирания наказателен съд ще заседава по делото срещу Недялко Ц., на когото са повдигнати обвинения за организиране и ръководене на организирана престъпна група.\r\n***\r\nОт 11.00 часа 18-и състав на Специализирания наказателен съд ще гледа делото срещу Андреан А., Благо А., Венцислав Ф., Филип Ф. и др. за организиране и ръководене на организирана престъпна група. \r\n***\r\nОт 14.00 часа 14-и състав на Специализирания наказателен съд ще гледа делото срещу Георги П., Константин Н., Марио Н. и др. за образуване и ръководене на организирана престъпна група. \r\n***\r\nОт 14.00 часа 6-и състав на Специализирания наказателен съд ще гледа делото срещу Христо К., Кръстю Д и Ивайло С. за организиране и ръководене на организирана престъпна група. \r\n***\r\nOт 14.00 часа учениците от столичното 125 СУ „Боян Пенев” ще осиновят четири  ценни книжовни паметника от фонда на Националната библиотека „Св. св. Кирил и Методий”. Церемонията ще се проведе в Заседателната зала на втория етаж на библиотеката.\r\n***\r\nОт 15.00 часа в Големия салон на БАН ще се проведе среща-разговор със световноизвестния учен Седрик Вилани. \r\n***\r\nОт 18.00 часа в Ларгото (под стъкления купол) ще се състои концерт на Симфониета „СОФИЯ“ и Софийски камерен хор „Васил Арнаудов“. Това е вторият концерт от програмата на Столична община по повод председателството на България на Съвета на ЕС.\r\n***\r\nОт 18.00 часа в зала „Славейков“ на Френския културен институт ще се проведе среща-диалог между прочутия френски математик Седрик Вилани и носителя на награда „Гонкур“ Жером Ферари.\r\n***\r\nОт 18.30 часа в Централния военен клуб ще се състои концерт и дегустация на азербайджанска кухня по повод азербайджанския празник Новруз.\r\n***\r\nОт 18.30 часа в конферентната зала в Северното крило на Ректорат на СУ „Св. Климент Охридски“ ще се състои премиерата книгата  „Млада Виена в млада България“ от Младен Влашки.\r\n***\r\nОт 19.00 часа в Зала 1 на НДК ще бъдат раздадени отличията в конкурсните програми на 22-рия София Филм Фест.\r\n***\r\nОт 19.30 часа в Центъра за култура и дебат „Червената къща „Андрей Николов” ще се състои българската премиера на пиесата „Съзвездия” на Ник Пейн.\r\n***\r\nОт 10.00 до 14.00 часа на четвъртия етаж в сградата на ОД на ДФ „Земеделие” – Благоевград ще бъде отворена приемна за граждани, като кандидатите по различните схеми, мерки и програми, които институцията администрира, ще могат да правят справки по възникнали казуси, както и да  правят предложения за подобряване работата на Областната дирекция.\r\n***\r\nОт 10.30 часа в Регионален исторически музей – Благоевград ще бъде открита изложба с над 30 вида екзотични животни. \r\n***\r\nОт 19.00 часа в зала „Яворов“ ще гостува Драматичен куклен театър „Иван Димов“ – Хасково с постановката „Морска сол“. \r\n***\r\nОт 19.00 часа в Драматичен театър „Никола Вапцаров“ ще се състои постановката „Умирай лесно!?“. \r\n***\r\nОт 19.00 часа в зала „Яворов“ актьорите от Независим театър ще представят постановката „Морска сол“.\r\n***\r\nОт 10.00 часа в зала „Младост“ ще бъде открито Държавното първенство по художествена гимнастика за девойки старша възраст и жени  за приз „Жулиета Шишманова“.\r\n***\r\nВ СОК „Камчия“ ще бъде открита 50-та юбилейна Национална олимпиада по химия и опазване на околната среда. \r\n*** \r\nОт 10.00 часа в Икономически университет – Варна ще се състои семинар на тема „Изграждане на регионални научни центрове“. Той се организира от двата управляващи органа на Оперативна програма „Наука и образование за интелигентен растеж“ и на Оперативна програма „Иновации и конкурентоспособност“. \r\n*** \r\nОт 10.00 часа в ДМСГД ще се проведе брифинг. Поводът е представянето на нова услуга, която бе разкрита през 2017 година в Дома, а от 2018 година работи „Сектор за ранна интервенция на уврежданията“, с капацитет 5 легла, част от структурата на Медицински блок  в ДМСГД – град Дебелец.\r\n***\r\nОт 10.00 часа в заседателната зала в сградата на Община Каварна ще се проведе пресконференция  в изпълнение на проект „Подобряване на условията за младежка заетост в туризма”, финансиран по договор за безвъзмездна помощ от програма ИНТЕРРЕГ V – A Румъния-България.\r\n***\r\nОт 10.00 часа в Институт по земеделие – Кюстендил ще се проведе семинар по растителна защита на овощни насаждения. \r\n***\r\nОт 11.00 часа в кабинета на обществения посредник ще се проведе съвместна пресконференция с директора на „Инспекция по труда”. \r\n***\r\nОт 11.00 часа в читалище „Братство” ще бъдат отбелязани 120 години от рождението на художника Мориц Бенционов. \r\n***\r\nОт 14.30 часа в Окръжен съд – Кюстендил ще се състои симулация на съдебен процес по повод Деня на отворените врати в Окръжна прокуратура и Окръжен съд. \r\n***\r\nОт 15.30 часа в залата на хотел „Стримон” ще се проведе награждаване на отличените ученици от Националния ученически конкурс „Места на памет”, посветен на 75 години от спасяването на българските евреи. \r\n***\r\nОт 17.30 часа Художествена галерия „Владимир Димитров – Майстора” ще бъде открита традиционната изложба „Кюстендилска пролет”. \r\n***\r\nОт 10.00 часа в конферентната зала на Община Перник ще се проведе встъпителна пресконференция за представяне на дейностите по проект „Разработване на програма за качеството на атмосферния въздух на община Перник 2017-2021“.\r\n***\r\nОт 16.00 часа народният представител от ГЕРБ Десислава Костадинова организира приемна за граждани в клуба на партията в града.\r\n***\r\nВ 09.00 часа в зала 1 на Апелативния съд ще се проведе заседание по делото, образувано по жалби на гражданския ищец и на подсъдимия Николай Я. срещу присъда на Окръжен съд – Пазарджик, с която подсъдимият е осъден за опит за умишлено убийство с пушка и за нанасяне на телесни повреди. \r\n***\r\nВ 10.00 часа в офиса на фондация \"Пловдив 2019\" ще се състои пресконференция, на която ще бъдат представени резултатите от приключилата покана за проекти за читалища и ще бъде обявена нова отворена покана за проекти с българо-японско съдържание. \r\n***\r\nВ 11.00 часа на уширението на бул. “Санкт Петербург” в посока жк “Тракия” директорът на ОДМВР-Пловдив ст. комисар Атанас Илков ще участва в брифинг, на който ще се представи нова мобилна камера за засичане на превишена скорост – отразява.\r\n***\r\nВ 11.00 часа на паркинга пред зала \"Колодрума\" директорът на ОП „Чистота“ Иван Стоянов ще даде начало на пролетното миене на града.\r\n***\r\nОт 16.30 часа в Историческия музей ще се състои Кръгла маса на тема „Музикалните архиви в България – състояние, проблеми, перспективи“. \r\n***\r\nОт 12.00 часа на площад „Свобода“ на Стария център в Смолян новопостъпилите военнослужещи в 101-ви Алпийски полк – Смолян ще положат клетва. \r\n ***\r\nОт 17.30 часа в Регионална библиотека „Захарий Княжески” ще бъде представена изложба и книгата „С усмивка по житейския друм“ – спомени и документални материали за Чудомир от Лилия Димитрова.\r\n***\r\nОт 11.00 часа в Историческия музей ще бъде открита изложба на Жолт Сабоки „Унгарски крепости в Карпатския басейн – Х–ХVIII век\".\r\n***\r\nОт 09.15 часа в Младежкия дом ще се състои откриването на Международния детски театрален фестивал по приказките на класиците „Братя Грим“. \r\n***\r\nОт 11.00 часа в Артсалона на Радио Шумен ще бъдат наградени победителите в Областния конкурс „Опознай своя роден край 2018“. \r\n***\r\nОт 13.30 часа в сесийната зала на общината ще се проведе Международна конференция на тема „Европейските образователни проекти и социалното включване“.", "date": "2018.03.15", "title": "Предстоящи събития в страната за 16 март (Агенция „Фокус“)"}
{"url": "http://www.focus-news.net/news/2018/03/15/2499999/api-dvizhenieto-po-pat-ii-73-shumen-karnobat-pri-razklona-za-kamchiya-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Движението по път II-73 Шумен - Карнобат при разклона за Камчия се осъществява в една лента поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.03.15", "title": "АПИ: Движението по път II-73 Шумен - Карнобат при разклона за Камчия се осъществява в една лента поради аварирал тежкотоварен автомобил"}
{"url": "http://www.focus-news.net/news/2018/03/15/2499998/predsedatelyat-na-pg-na-gerb-tsvetan-tsvetanov-se-sreshtna-sas-zam-direktora-na-ministerstvoto-na-vatreshnite-raboti-na-obedinenoto-kralstvo-niyl-parkin.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна със зам.-директора на Министерство на вътрешните работи на Обединеното Кралство Нийл Паркин, съобщиха от пресцентъра на ПП ГЕРБ. По време на срещата бе обсъдено протичането на Българското председателство на Съвета на ЕС. Паркин поздрави Цветанов за успешното Председателство и сподели отличното си впечатление от срещите, организирани по темите за вътрешна сигурност. Двамата обсъдиха предстоящата среща на Съвместната група за парламентарен контрол на Европол, която ще се проведе на 18-19 март в София, на която ще бъдат обсъдени теми, свързани с киберсигурността и противодействието на незаконното съдържание онлайн, борбата с тероризма и организираната престъпност, сътрудничеството със страните от Западните Балкани и Процедурните правила за работата на новосформираната група. Паркин пожела успех на Цветанов като домакин и съпредседател на предстоящото събитие. В заключение двамата се обединиха около необходимостта от запазване на ефективно и добро сътрудничество между Великобритания и ЕС в сектор сигурност и след Брексит.", "date": "2018.03.15", "title": "Председателят на ПГ на ГЕРБ Цветан Цветанов се срещна със зам.-директора на Министерството на вътрешните работи на Обединеното кралство Нийл Паркин"}
{"url": "http://www.focus-news.net/news/2018/03/15/2499997/ministar-nikolina-angelkova-uvelichavaneto-na-vzaimniya-turisticheski-potok-e-prioritetna-zadacha-za-rusiya-i-balgariya.html", "text": "Увеличаването на взаимния туристически поток е приоритетна задача за Русия и България. Това каза в интервю за Радио „Фокус“ министърът на туризма Николина Ангелкова по повод връчената й награда от ръководителя на Федералната агенция по туризъм на Русия Олег Сафонов на церемония в Москва. Тя информира, че България е предпочитана дестинация за руските туристи. Страната ни се нарежда в първата петица на най-посещаваните дестинации от руснаците, уточни министърът на туризма. Според нея това е ясно доказателство, че продуктът, който България предлага, се търси. По думите й възможността руските потребители да ползват у нас здравни пакети е бил един от обсъжданите въпроси с Олег Сафонов. „Също така продължихме да коментираме и да увеличаваме присъствието на руски деца в нашите детски лагери. Отново и това лято ще отидем лично на посещение, за да се убедим в условията, които се предлагат на децата в детските лагери. Това, което изключително много се хареса на господин Сафонов е нашата идея и проект „Сподели България“ за 12-те кулинарни маршрути. На тази база той предложи да утвърдим и проект за Черноморската кухня.“ Министърът на туризма Николина Ангелкова допълни, че ще се предприемат действия по отварянето на руски туристически център у нас под името „Visit Russia”, който да обслужва по-голямата част от балканските страни. Центърът ще отвори врати или в края на тази, или в началото на следващата година, като основната му задача ще бъде прeдставяне на възможностите за туризъм в двете страни.", "date": "2018.03.15", "title": "Министър Николина Ангелкова: Увеличаването на взаимния туристически поток е приоритетна задача за Русия и България"}
{"url": "http://www.focus-news.net/news/2018/03/15/2500001/nimh-utre-na-mesta-v-zapadna-balgariya-shte-prevali-slab-dazhd.html", "text": "През нощта от югозапад облачността, средна и висока, ще започне да се увеличава. Ще бъде почти тихо с минимални температури между 2° и 7°, в София около 4°. Утре увеличението на облачността, средна и висока, от югозапад ще продължи и през деня на места в Западна България ще превали слаб дъжд. Вятърът ще се ориентира от югозапад и след обяд в Източна България ще бъде умерен до силен. Температурите ще продължат да се повишават и максималните ще бъдат между 14° и 19°, по морския бряг между 11° и 17°, в София около 15°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане е по-ниско от средното за март и през деня ще се понижава.\r\nНад Черноморието денят ще започне с предимно слънчево време, но постепенно през деня облачността ще се увеличи. Ще духа югозападен вятър, който през деня ще се усили. Максималните температури ще са между 11° и 17°, вълнението на морето ще бъде 1 - 2 бала. Температурата на морската вода е 6° – 7°.\r\nНад планините облачността ще е значителна и на места в масивите от Западна България ще превали слаб дъжд, над 2000 метра сняг. Ще духа слаб до умерен югозападен, по най-високите върхове силен западен вятър. Максималната температура на височина 1200 метра ще е около 9°, на 2000 метра - около 4°.\r\nВ събота югозападният вятър ще усили още, особено в Източна България и в районите, в близост до северните склонове на планините. Дневните температури ще достигнат 20° - 25°, на отделни места и повече. Облачността ще е променлива, предимно висока и средна. През нощта срещу неделя и в неделя ще бъде предимно облачно. От запад на изток ще превали, на места временно валежите ще са интензивни и значителни по количество, придружени и с гръмотевици. Възможни са и градушки. Силният югозападен вятър ще се смени с умерен северозападен, в източните райони - север-североизточен. Ще започне бързо понижение на температурите, чувствително ще бъде в Северна България, особено в североизточните райони, където по-късно през деня в неделя дъждът ще се примеси със сняг. В понеделник ще остане динамично, вятърът ще е предимно от североизток, застудяването ще продължи. Валежите ще са все още предимно от дъжд, по-слаби в сравнение с неделя.", "date": "2018.03.15", "title": "НИМХ: Утре на места в Западна България ще превали слаб дъжд"}
{"url": "http://www.focus-news.net/news/2018/03/15/2500004/mkd-makedoniya-sled-priemaneto-na-zakona-za-ezitsite-i-zapaleniyat-avtomobil-na-chlen-na-sdsm-horata-ot-partiyata-shte-si-stoyat-u-doma.html", "text": "След като бе изгорен автомобила на Славица Шуманска-Митева, член на македонската партия СДСМ, полицията официално е засилила мерките за сигурност в град Виница, място на произшествието, а народните представители от формацията ще излизат от домовете си по-рядко, това са само част от реакциите след приемането на Закона за езиците, коментира македонското електронно издание МКД. Според министерството на вътрешните работи на Македония, неизвестни лица са залели с лесно възпламенима течност личният автомобил на народния представител, след което са го запалили, като това вероятно е реакция след приемането на противоречивия Закон за езиците. От вътрешното ведомство са разкрили също така, че са засилени мерките за сигурност в няколко града в страната.: Цанко Цолов", "date": "2018.03.15", "title": "„МКД“ (Македония): След приемането на Закона за езиците и запаленият автомобил на член на СДСМ – хората от партията ще си стоят у дома"}
{"url": "http://www.focus-news.net/news/2018/03/15/2500003/veliko-tarnovo-opereten-kontsert-za-praznika-na-grada-podgotvya-muzikalno-dramatichen-teatar-konstantin-kisimov.html", "text": "Концерт, посветен на празника на старата столица – 22 март, подготвят от Музикално-драматичен театър „Константин Кисимов”. Музикалната вечер под наслов „Усмивките на пролетта” ще се проведе на 21 март от 19.00 часа в голяма зала на театъра, съобщиха за Радио „Фокус“ – Велико Търново от културната институция. От там посочиха, че на сцената ще бъдат изпълнени произведения от световната оперетна класика. Великотърновци и гостите на града ще могат да се насладят на най-известните арии и дуети от произведенията на Калман, Лехар, Щраус, Офенбах. В програмата са включени и италиански канцонети. Публиката ще чуе някои от най-известните и харесвани песни, като „О, соле мио”, „Гранада”, „Ун аморе коси гранде” и още много популярни шедьоври. Диригент на музикалния спектакъл е Игор Богданов. Сценарият е на Стефан Методиев, а сценографията е на Лидия Къркеланова. Водещ ще бъде актрисата Силвия Шекилова.\r\nВ „Усмивките на пролетта” ще участват оркестърът, хорът и солистите на търновския театър. Сред тях са Лидия Лазарова, Доротея Доротеева, Пламен Долапчиев, Георги Гърланов, Полина Петкова, както и гост-солистите Иво Йорданов и Стефан Петков.\r\nЛуиза ТРАНЧЕВА", "date": "2018.03.15", "title": "Велико Търново: Оперетен концерт за празника на града подготвя Музикално-драматичен театър „Константин Кисимов”"}
{"url": "http://www.focus-news.net/news/2018/03/15/2500021/blagoevgrad-20-dushi-s-ortopedichni-problemi-byaha-bezplatno-pregledni-ot-spetsialisti-v-simitli.html", "text": "Плантограми и измервания на 20 потребители от центровете за настаняване от семеен тип и дневните центрове в Симитли бяха направени днес от сдружение „Национален алианс за интеграция и политики за здраве и активен живот след ампутации и протезиране”. Това съобщиха за Радио „Фокус“ – Пирин организаторите на събитието. Специалистите установиха, че голяма част от потребителите са с ортопедични проблеми и имат нужда от ортопедични обувки. В рамките на днешния ден бяха посетени всички центрове, където ще бъдат направени прегледи и на 21 март. Следващата седмица хората с  проблеми ще бъдат прегледани на място по инициатива на Община Симитли и кмета Апостол Апостолов.\r\nЛивия НИНОВА", "date": "2018.03.15", "title": "Благоевград: 20 души с ортопедични проблеми бяха безплатно прегледни от специалисти в Симитли"}
{"url": "http://www.focus-news.net/news/2018/03/15/2500005/dimitar-margaritov-kzp-38-000-proverki-izvarshi-kzp-prez-2017-g-sastaveni-sa-3000-akta-za-narusheniya.html", "text": "Над 38 000 проверки е извършила Комисията за защита на потребителите (КЗП) през миналата година. В резултата на тях са забранени над 200 нелоялни търговски практики и повече от 150 опасни стоки, като за констатираните нарушения са съставени около 3000 акта, каза председателят Димитър Маргаритов в предаването „Лице в лице” по bTV, съобщиха от пресцентъра на КЗП.\r\n„Това са все мерки, които предпазват най-широк кръг потребители от различен тип нарушения и гарантират, че потребителите могат да чувстват една сигурност, а също и че самите те са в състояние да бъдат част от този процес и да съдействат, когато усетят, че към тях се адресира некоректно поведение от страна на търговците”, коментира той. \r\nПредседателят на КЗП посочи, че при осъществяването на контролната дейност Комисията не прави разлика по отношение на това дали производителят е български или от чужда страна. „Това би било някакъв дискриминационен белег. Впечатлението ми е, че нашите производители все повече имат съзнанието, че трябва да предлагат на пазара качествени продукти. Особено сега, когато много чувствителна стана темата за т.нар. двойни стандарти при храните, се оказа, че като че ли на нашия пазар некачествените продукти са по-скоро с чуждестранен произход”, каза той. \r\nМаргаритов уточни, че стандартите са доброволни, но когато даден търговец постави върху опаковката на своята стока обозначение, че отговаря на стандарт, е длъжен да го прави. „Нашите впечатления от проверките, които извършваме съвместно с колегите от Агенцията по храните, е че това се спазва. Редки са случаите, в които има нарушения. Например, по отношение на съставки в хранителните продукти – най-често млечните, но не се забелязват драстични отклонения”, посочи той. И допълни, че делът на продуктите, които носят обозначението „стандарт”, не е по-голям от този на останалите, а това е свързано с покупателната способност на населението. \r\nСпоред председателя на КЗП взискателността и активността на потребителите допринася за това търговците да стават по-коректни. „В последните три години трайно се запазва тенденцията годишно да получаваме над 20 000 жалби от потребители, като през миналата година те са над 23 000.", "date": "2018.03.15", "title": "Димитър Маргаритов, КЗП: 38 000 проверки извърши КЗП през 2017 г., съставени са 3000 акта за нарушения"}
{"url": "http://www.focus-news.net/news/2018/03/15/2499952/afp-tereza-mey-poseti-solzbari-za-parvi-pat-ot-sluchaya-sas-sergey-skripal.html", "text": "Британският премиер Тереза Мей посети Солзбъри за първи път от отравянето на руския двоен агент Сергей Скрипал насам, съобщава AFP. Мей потвърди общата позиция по въпроса на Великобритания, Германия, Франция и САЩ, за която бе съобщено по-рано, като заяви пред репортери, че „това се случи във Великобритания, но можеше да бъде и навсякъде другаде, така че ние излизаме с обединена позиция“. \r\nВ сряда Мей заяви, че Русия е отговорна за отравянето на Скрипал и неговата дъщеря, които бяха приети в болница на четвърти март, след като са вдишали невропаралитичен газ, разпознат от британските разследващи като разработения в Русия вид „Новичок“. : Цанко Цолов", "date": "2018.03.15", "title": "AFP: Тереза Мей посети Солзбъри за първи път от случая със Сергей Скрипал"}
{"url": "http://www.focus-news.net/news/2018/03/15/2500022/tsvetan-tsvetanov-gerb-bsp-vse-oshte-zhiveyat-s-ideyata-che-sa-spechelili-prezidentskite-izbori.html", "text": "Политическата обстановка в страната не е такава, каквато трябва да бъде. С наближаването на изборите, популизмът и фалшивите новини ще ни заливат все повече. БСП например все още живеят с идеята, че са спечелили президентските избори и се правят, че не виждат оценките на хората. Това заяви тази вечер председателят на ПГ на ГЕРБ и зам.-председател на партията Цветан Цветанов, който проведе среща с актива на Младежи ГЕРБ-София област, съобщиха от пресцентъра на партията. На събитието присъства и най-младият член на структурата – 18-годишната Рамона Дойнова.\r\n„БСП в момента са в международна изолация. Видяхте как изкривиха дебата за Истанбулската конвенция. Политиката стана арена на непрекъснати нападки и дискредитиране на политическия опонент. Виждайки това отстрани, хората не забелязват всички хубави неща, които държавата и местната власт правят“, отбеляза Цветанов. Той посочи пред младежите, че сега никой не говори за европейската перспектива пред Западните Балкани, за кохезионната политика, за външнополитическите успехи на премиера Бойко Борисов, за отличните взаимоотношения между България  и Македония. \r\n„Вие обаче бъдете посланици на тези успехи. Казвайте на всички за тях. Хората трябва да знаят какво правителството на Бойко Борисов и управляващото мнозинство в парламента са направили. Срещайте се често с хората. Само така ще си върнем доверието им“, призова младите хора зам.-председателят на ГЕРБ и допълни, че е важно държавата да върви напред, да бъде лидер на Балканите и да се представите успешно по време на председателството. „Ние искаме държавата да е стабилна и работим в тази насока“, категоричен бе Цветан Цветанов.\r\n„ГЕРБ е единствената партия, която инвестира толкова много в младите хора“, посочи на свой ред председателят на Младежи ГЕРБ и зам.-министър на външните работи Георг Георгиев, който с участието си в 43-тото Народно събрание се превърна в най-младият депутат в историята. Той каза още, че младите хора имат възможността чрез партията да градят както себе си, така и да влияят върху процесите в държавата. „С работата и идеите си ние можем да направим България едно по-хубаво място за живеене“, заяви Георгиев.", "date": "2018.03.15", "title": "Цветан Цветанов, ГЕРБ: БСП все още живеят с идеята, че са спечелили президентските избори"}
{"url": "http://www.focus-news.net/news/2018/03/15/2500024/plovdiv-konkurs-za-detska-risunka-na-tema-vodata-e-zhivot-se-organizira-v-grada-po-povod-svetovniya-den-na-vodata-22-mart.html", "text": "Конкурс за детска рисунка на тема „Водата е живот“ се организира в Пловдив по повод Световния ден на водата – 22 март. Това съобщиха за Радио „Фокус“ – Пловдив от Областната администрация, която е съорганизатор на конкурса. Творческите си умения могат да изразят всички деца от Пловдив и областта. Няма ограничения относно техниката на изработка на картините, като форматът трябва да бъде 35/50 см. Задължително изискване е рисунките да са свързани с темата на конкурса. Едно дете може да участва само с една рисунка, а крайният срок за подаване е 20 март. Комисия ще класира трите най-добри творби на малките художници във всяка от възрастовите групи. Картините се подават за участие в сградата на другия съорганизатор на конкурса – „Напоителни системи“ – клон „Марица“ в Пловдив. Победителите ще бъдат обявени на 22 март – Световния ден на водата, когато от 18.00 часа с богата забавна програма ще бъде отбелязан самият празник. Класираните на първите три места ще получат почетни статуетки, както и награди, с помощта  на които ще продължат да развиват своя талант в областта на изобразителното изкуство. За всички участници ще има поощрителни награди. Рисунките на победителите ще бъдат окачени в сградата на „Напоителни системи“ – клон „Марица“ в Пловдив.\r\nКонкурсът за детска рисунка „Водата е живот“ е под егидата на областния управител на Пловдив област Здравко Димитров.\r\nТони МИХАЙЛОВ", "date": "2018.03.15", "title": "Пловдив: Конкурс за детска рисунка на тема „Водата е живот“ се организира в града по повод Световния ден на водата – 22 март"}
{"url": "http://www.focus-news.net/news/2018/03/15/2499993/donald-tramp-izglezhda-che-rusiya-stoi-zad-otravyaneto-na-sergey-skripal.html", "text": "Президентът на САЩ Доналд Тръмп заяви в четвъртък, че е вероятно Москва да стои зад отравянето на бившия руски двоен агент Сергей Скрипал, съобщава Reuters. \r\nПо време на обща среща в Белия дом с министър-председателя на Ирландия Лео Варадкар, държавният глава отбеляза по повод случая, че „изглежда руснаците стоят зад това\". Скрипал и неговата дъщеря Юлия бяха приети в болница след отравянето с нервнопаралитичен газ, който според британската полиция е вид, разработен в Русия и известен като \"Новичок\". Състоянието на двамата остава критично. Тръмп разкри, че поддържа контакт с премира Тереза Мей, която по-рано обяви изгонването на 23 руски дипломата от страната заради случая. \r\nПо-рано в четвъртък Лондон, Вашингтон, Берлин и Париж излязоха с обща декларация по случая, а постоянният представител на САЩ в ООН заяви, че от Вашингтон подкрепят Великобритания и считат, че Русия е отговорна за атаката. : Цанко Цолов", "date": "2018.03.15", "title": "Доналд Тръмп: Изглежда, че Русия стои зад отравянето на Сергей Скрипал"}
{"url": "http://www.focus-news.net/news/2018/03/15/2499982/meta-makedoniya-frenskiyat-poslanik-v-skopie-obyavi-che-preporakata-na-makedoniya-za-es-mozhe-da-bade-zastrashena-zaradi-nachina-na-priemane-na-zakona-za-ezitsite.html", "text": "Френският посланик в Скопие Кристиян Тимоне заяви за местно електронно издание, че препоръката за започване на преговори между ЕС и Македония може да бъде застрашена, тъй като Законът за езиците е бил приет без необходимата дискусия и консенсус в Събранието, съобщава Мета. \r\n„Вчера (14 март – бел. пр.) беше тъжен ден за тези от нас, които видяха събития, на които мислехме, че вече им е обърнат гръб“, заяви посланикът. Според него „не е имало минимален консенсус по процедурата по приемане на закон, нямаше цивилизована дискусия за теми, свързани с интереса на гражданите“. „Във време, в което страните членки на ЕС трябва да се произнесат относно препоръката за преговори, особено за условията на препоръката, ще се повдигне въпроса дали препоръките ще бъдат усвоени бързо и дали въпросът за покриване на Копенхагенските критерии ще бъде отворен“, добави посланикът, според думите на който, „ЕС може да приеме само функциониращи демокрации“.: Цанко Цолов", "date": "2018.03.15", "title": "„Мета“ (Македония): Френският посланик в Скопие обяви, че препоръката на Македония за ЕС може да бъде застрашена, заради начина на приемане на Закона за езиците"}
{"url": "http://www.focus-news.net/news/2018/03/15/2500023/the-hill-ima-zaginali-pri-srutvaneto-na-peshehodniya-most-v-mayami.html", "text": "По време на дневното изявление пред репортери, говорителят на Белия дом Сара Сандърс заяви, че президентът Доналд Тръмп е уведомен за срутването на пешеходния мост в Маями, пише The Hill. По-рано стана ясно, че построен миналата седмица пешеходен мост, минаващ над шестлентов път в Маями, се е срутил по все още неизяснена причина. При инцидента обаче мостът е затрупал под себе си коли и пешеходци. Полицейски патрул, пристигнал на мястото, е потвърдил, че има загинали, макар техният брой да не е все още известен. Междувременно най-малко осем души са откарани в близка болница, но няма информация за състоянието им. \r\nСъоръжението, издигнато на 10 март, е струвало 14,2 милиона долара, като за направата му е използвана нов метод за строеж. Според изданието, мостът е построен на друго място, след което е транспортиран и монтиран, което е спестило време и усилия около отбиването на движението по пътя. По данни на изданието, това е първият път, в който толкова голямо съоръжение е монтирано чрез този метод. Проектът за моста е бил на близкия „Международен университет Флорида“, като целта му е да свързва главната сграда на учебното заведение със студентския кампус, намиращ се от другата страна на пътя. : Цанко Цолов", "date": "2018.03.15", "title": "The Hill: Има загинали при срутването на пешеходния мост в Маями"}
{"url": "http://www.focus-news.net/news/2018/03/15/2500000/alsat-m-makedoniya-pomoshtnik-darzhavniyat-sekretar-na-sasht-za-evropa-i-evraziya-se-sreshtna-s-visokopostaveni-litsa-ot-gartsiya.html", "text": "Помощник-държавният секретар на САЩ за Европа и Евразия Уес Мичъл се срещна с високопоставени лица от Гърция в четвъртък, предава македонският телевизионен канал  Алсат-М . Макар разговорите да се проведоха при затворени врати, американският дипломат най-вероятно е засегнал темата за Спора за името между Македония и Гърция, отбелязва телевизията, като припомня, че по време на посещението си в Скопие на 12 март, Мичъл призова двете страни да намерят трайно решение на проблема. Говорителят на правителството в Атина Димитрис Цанакопулос по-късно през деня отново повтори позицията на Гърция за нужда от име, което да е удовлетворява и двете държави и желанието на Атина за промяна на Конституцията на Македония, така че новото име да бъде вписано в нея. : Цанко Цолов", "date": "2018.03.15", "title": "Алсат-М (Македония): Помощник-държавният секретар на САЩ за Европа и Евразия се срещна с високопоставени лица от Гърция"}
{"url": "http://www.focus-news.net/news/2018/03/15/2500027/arh-dora-ivanova-pametnikat-na-buzludzha-e-sred-7-te-nay-zastrasheni-obekta-na-kulturnoto-nasledstvo-v-evropa.html", "text": "Паметникът на Бузлуджа е сред 7-те най-застрашени обекта на културното наследство в Европа, каза за Радио „Фокус“ арх. Дора Иванова, автор на проекта за реставрация на паметника. Тя поясни, че паметникът е избран в програмата \"7-те най-застрашени\", която се организира от Европа Ностра с основен партньор Институтът към Европейската инвестиционна банка. „Тя има за цел да идентифицира най-ценните културни обекти в риск в Европа и да съдейства за тяхното опазване. Европа Ностра е най-голямата организация за опазване на културното наследство в Европа“, поясни арх. Иванова.\r\nПървата безвъзмездна помощ за паметника на Бузлуджа ще бъде изготвяне на експертиза и спасителен план за действие. Европейски експерти ще посетят паметника в идните месеци и ще дадат технически съвети, ще идентифицират възможности за финансиране и ще мобилизират широка европейска подкрепа за запазването на Бузлуджа. \r\nСлавяна ГАЙДАРОВА", "date": "2018.03.15", "title": "Арх. Дора Иванова: Паметникът на Бузлуджа е сред 7-те най-застрашени обекта на културното наследство в Европа"}
{"url": "http://www.focus-news.net/news/2018/03/15/2500030/plovdiv-novi-14-grupi-stavat-chast-ot-afisha-na-vtoroto-izdanie-na-festivala-hills-of-rock-koyto-shte-se-provede-prez-yuli.html", "text": "Нови 14 групи стават част от афиша на второто издание на фестивала „Hills of Rock” в Пловдив, който ще се проведе през месец юли на Гребния канал в града. Това съобщиха за Радио „Фокус“ – Пловдив организаторите на събитието. Към фестивала се присъединяват „Madame Mayhem“, „FISH“, „Battle Beast“, „Reaven“, „Kultur Shock“, също едни от най-добрите балкански групи „Planet of Zeus“, „Koza Mostra“, „Cold Snap“, „ABOP“ и „Raggalution“. От българска страна ще се включат „MIRY“, „Млък!“, Милена и „Уикеда“. Организаторите обявиха, че предстои още много изпълнители да се включат в мащабното музикално събитие. Фестивалът „Hills of Rock” се реализира за втора поредна година и е част от програмата на  „Пловдив – Европейска столица на културата 2019“.\r\nТони МИХАЙЛОВ", "date": "2018.03.15", "title": "Пловдив: Нови 14 групи стават част от афиша на второто издание на фестивала „Hills of Rock”, който ще се проведе през юли"}
{"url": "http://www.focus-news.net/news/2018/03/15/2500028/predstoyashti-mezhdunarodni-sabitiya-za-16-mart-agentsiya-fokus.html", "text": "Състои се среща на външните министри на Русия, Иран и Турция, които поддържат Астанския мирен процес за Сирия.  Френският президент Еманюел Макрон приема германският канцлер Ангела Меркел за разговори, които ще засегнат възможни реформи в Европейския съюз.  Новият външен министър на Германия Хайко Маас е на посещение в Полша с цел обсъждане на двустранните отношения.  Иран и представители на шестте държави, сключили с него ядреното споразумение от 2015 г., ще проведат редовно заседание относно неговото прилагане, на фона на заплахите на Доналд Тръмп, че САЩ ще се изтеглят от сделката, ако тя не бъде реформирана.", "date": "2018.03.15", "title": "Предстоящи международни събития за 16 март (Агенция „Фокус“)"}
{"url": "http://www.focus-news.net/news/2018/03/15/2500031/ekathimerini-turski-voenni-samoleti-otnovo-narushiha-gratskoto-vazdushno-prostranstvo.html", "text": "Самолети на турските ВВС са извършили нарушения на гръцкото въздушно пространство в североизточната и югоизточната част на Егейско море, съобщава електронното издание Ekathimerini.\r\nШестте самолета – четири изтребителя F-16 и два транспортни CN-235s са навлезли в Атинското пространство за полетна информация общо четири пъти. Източници от гръцките сили за отбрана поясниха, че турските самолети са прихванати в съответствие с международните правила за ангажираност. Тереза Герова", "date": "2018.03.15", "title": "Ekathimerini: Турски военни самолети отново нарушиха гръцкото въздушно пространство"}
{"url": "http://www.focus-news.net/news/2018/03/15/2500033/predizbornata-kampaniya-v-ungariya-spored-viktor-orban-stranata-e-izpravena-pred-nay-golyamata-bitka.html", "text": "В навечерието на парламентарните избори в Унгария министър-председателят Виктор Орбан демонстрира ораторските си способности – в реч, изнесена по време на митинг пред поддръжници, той подчерта, че страната е изправена пред „най-голямата битка“, отбелязва германският вестник Die Frankfurter Allgemeine Zeitung.\r\n„Изправени сме пред най-голямата битка. Искат да ни отнемат земята, непознати, идващи от други континенти“, заяви Орбан пред десетки хиляди хора на площада пред парламента в Будапеща. \r\nОрбан управлява Унгария от 2010 г. насам. Проучванията на общественото мнение показват, че той има най-голям шанс за победа на парламентарните избори през април.Тереза Герова", "date": "2018.03.15", "title": "Предизборната кампания в Унгария: Според Виктор Орбан страната е изправена пред „най-голямата битка“"}
{"url": "http://www.focus-news.net/news/2018/03/15/2499985/sergey-ryabkov-nito-rusiya-nito-sssr-sa-imali-programa-za-razrabotvane-na-gaz-narechen-novichok.html", "text": "Според заместник министъра на външните работи на Русия Сергей Рябков, страната му никога не е имала програми за разработка на нервнопаралитичното вещество, с което според Великобритания е бил отровен Сергей Скрипал, предава AFP. \r\n„Искам да отбележа с цялата си сигурност, че Съветският съюз или Русия не са имали програми за разработване на токсично вещество, наречено „Новичок“, подчерта Рябков пред местна медия. Той разкритикува хората, които „разпространяват информация, че такава програма е съществувала“. Агенцията отбелязва, че това е препратка към руския учен Вил Мирзаянов, който понастоящем живее в САЩ, и според чийто думи, в годините на Студената война в научноизследователски център в Москва, в който Мирзаянов е работил до началото на 90-те години, е бил разработен \"Новичок\".  \r\nСпоред Рябков, през 2017 г. всички запаси от токсични вещества в Русия са били унищожени, след присъединяването на страната към Конвенцията за забрана на химическите оръжия. : Цанко Цолов", "date": "2018.03.15", "title": "Сергей Рябков: Нито Русия, нито СССР са имали програма за разработване на газ, наречен „Новичок“"}
{"url": "http://www.focus-news.net/news/2018/03/15/2500036/horst-zeehofer-za-biild-islyamat-ne-prinadlezhi-kam-germaniya.html", "text": "Председателят на баварския Християнсоциален съюз (ХСС) Хорст Зеехофер, който встъпи в длъжност като федерален министър на вътрешните работи на ФРГ преди броени дни, не смята, че ислямът е част от културата на страната. В разговор с редакцията на вестник BILD той бе категоричен: „Ислямът не принадлежи към Германия; Германия е повлияна от християнството. Принадлежат й почивните недели, църковни празници и ритуали като Великден, Петдесетница и Коледа“. Същевременно обаче Зеехофер допълни, че „мюсюлманите, разбира се, са част от Германия“. \r\nНовият вътрешен министър на ФРГ увери, че „ще потърся диалог“ с мюсюлманските организации в страната. „Моето послание е, че мюсюлманите трябва да живеят с нас, не до или срещу нас, но за да постигнем това, ние се нуждаем от взаимно разбиране и мислене, а това се постига само чрез разговори\", подчерта баварският политик.\r\n„Ислямът принадлежи към Германия“ – с това изречение бившият президент на ФРГ Кристиан Вулф (2010-2012 г.) влезе в историята, припомнят от редакцията. Тереза Герова", "date": "2018.03.15", "title": "Хорст Зеехофер за BIILD: Ислямът не принадлежи към Германия"}
{"url": "http://www.focus-news.net/news/2018/03/15/2500002/hurriyet-patuvaneto-na-turskiya-vanshen-ministar-vav-vashington-be-otlozheno.html", "text": "Срещата между турския външен министър Мевлют Чавушоглу и държавния секретар на САЩ, насрочена за 19 март, бе отложена заради уволнението на Рекс Тилърсън от поста на завеждащ Държавния департамент, това са съобщили от турското външно министерство, пише вестник Hurriyet. Oтлагането става и на фона на обтегнатите отношения между двете страни. Изданието подчертава, че официална причина за отмяната не е посочена, но според очакванията, двамата дипломати най-вероятно са щели да обсъдят проблема около сирийската провинция Манбидж, където са разположени американски военни, а турската армия желае да проведе операция срещу военна групировка на сирийските кюрди. Според Анкара, кюрдските „Отряди за народна самоотбрана“ са подразделение на терористичната групировка „Кюрдска работническа партия“, макар Вашингтон да гледа на сирийските кюрди като на свой съюзник, като в рамките на военните действия срещу „Ислямска държава“ кюрдски милиции проведоха множество операции с помощта на авиацията на САЩ.  \r\nПо-рано от Белия дом обявиха, че не смятат да изтеглят частите си от Манбидж, въпреки исканията на Турция, като в едноименния град, център на провинцията, бяха разположени и двама генерали миналия месец. : Цанко Цолов", "date": "2018.03.15", "title": "Hurriyet: Пътуването на турския външен министър във Вашингтон бе отложено"}
{"url": "http://www.focus-news.net/news/2018/03/15/2500035/orf-prezidentat-na-slovakiya-odobri-izbora-na-peter-pelegrini-za-ministar-predsedatel.html", "text": "Държавният глава на Словакия Андрей Киска одобри предложението на управляващата партия СМЕР Петер Пелегрини да наследи Роберт Фицо на поста министър-председател, предава ORF, най-голямата обществена медия в Австрия.\r\nПрезидентът вече връчи мандат на Пелегрини да създаде правителство. Фицо няма да бъде част от него, подчертават от редакцията.\r\nСтраната пое по пътя на дълбока политическа криза след убийството на журналиста Ян Кучияк, разследвал връзките на мафията с управляващите кръгове в Братислава. Фицо подаде оставка във вечерните часове на сряда, поставяйки като условие за нея правото на партията му да избере новия премиер на страната.Тереза Герова", "date": "2018.03.15", "title": "ORF: Президентът на Словакия одобри избора на Петер Пелегрини за министър-председател"}
{"url": "http://www.focus-news.net/news/2018/03/15/2500026/organizatsii-i-nezavisimi-druzhestva-shte-izvarshvat-kolektivno-upravlenie-na-avtorskoto-pravo-ot-ministara-na-kulturata-shte-zavisi-tarifiraneto-obzor.html", "text": "Парламентът прие окончателни промени в Закона за авторското право и сродните му права. Законът бе внесен от ПГ на ГЕРБ и „Обединени патриоти“ и  влиза в сила в деня на обнародването му в „Държавен вестник“.  С промените се въвеждат изисквания на европейска директива. Срокът за въвеждането й е бил 10 април 2014 година, затова Съдът на ЕС е сезиран с процедура за неизпълненото задължение на България. Основната промяна в Закона за авторското право е в режима на колективното управление на права.  Според приетия закон колективно управление на права ще могат да извършват организации и независими дружества. Законът дефинира организацията като сдружение с нестопанска цел, което се контролира от своите членове, носители на права и което по договор с носители на права е оправомощено да извършва дейността. Независимо дружество е търговско дружество, което не е притежавано, нито контролирано пряко или частично от носители на права и е оправомощено по договори с носители на права да извършва дейността. За колективно управление на права не се смятат дейностите на продуцентите на филми или други аудиовизиуални произведения, на звукозаписи, на радио и телевизионни организации и на издателите. Народните представители приеха и изменения, с които в срок до 3 дни преди концерт на организацията за колективно управление на права ще се предоставя списък с произведенията, които ще се изпълняват, и на авторите им. Законът вменява задължение на министъра на културата да осъществява контрол върху законосъобразността на начина, по който се извършва колективното управление на права. Със заповед на министъра на културата ще се утвърждават тарифите за авторските права. Прилаганите тарифи трябва да съобразени в разумна степен с икономическата стойност на използването на правата в търговската дейност. Министерство на културата ще има ангажимента да поддържа публичен регистър на лицата, получили регистрация за колективно управление на права. Регистърът се публикува на интернет страницата на Министерството. \r\nПо време на дебатите по второто четене на Закона за авторското право и сродните му права депутатът Тодор Байчев от  ПГ на „БСП за България“ заяви, че БСП иска министърът на културата да може да прави поправки в приложението на тарифите за авторските права. Той изрази несъгласие  тарифите да се разглеждат като частни гражданско-правни отношения, които не се нуждаят от държавна регулация и да бъдат оставени на свободно договаряне. Председателят на Правна комисия и депутат от ГЕРБ Данаил Кирилов му отвърна, че именно това бил един от спорните въпроси между първо и второ четене. Той поясни, че  след дълги дебати в работната група, в Комисията по правни въпроси, заедно с участието на Министерство на културата, се е стигнало до консенсусът министърът на културата да продължи да участва в тази процедура по тарифиране и финално да одобрява тарифите. \r\nДеница КИТАНОВА", "date": "2018.03.15", "title": "Организации и независими дружества ще извършват  колективно управление на авторското право, от министъра на културата ще зависи тарифирането (ОБЗОР)"}
{"url": "http://www.focus-news.net/news/2018/03/15/2500032/gazeta-express-zasedanieto-na-kosovskiya-parlament-za-ratifikatsiyata-na-sporazumenieto-za-granitsata-s-cherna-gora-e-nasrocheno-za-20-mart.html", "text": "Министър-председателят на Косово Рамуш Харадинай заяви, че поредното заседание на парламента относно ратифицирането на Споразумението за определяне на границата с Черна гора ще се състои следващия вторник, 20 март, съобщава вестник Gazeta Experess.  \r\nХарадинай не потвърди дали управляващата коалиция има необходимите 80 гласа за ратифициране на сделката за демаркацията на границата с Черна гора. \r\nРатифицирането на споразумението, постигнато през 2015 г. е един от последните критерии за либерализиране на визовия режим за Косово. Харадинай заяви, че е важно в рамките на настоящата сделка Косово да запази териториалната си цялост и да даде възможност за коригиране на оспорваната граница. „Заседанието на парламента е във вторник от 14:00 часа. Ще видим какво ще се случи \", бе единственият коментар на косовкия премиер. \r\nПартията „Самоопределение“ на Албин Курти и сръбските депутати в парламента в Прищина, които не са част от управляващата коалиция, се противопоставят на ратифицирането на споразумението.Тереза Герова", "date": "2018.03.15", "title": "Gazeta Express: Заседанието на косовския парламент за ратификацията на споразумението за границата с Черна гора е насрочено за 20 март"}
{"url": "http://www.focus-news.net/news/2018/03/15/2500029/mvnr-nyama-danni-za-postradali-balgari-pri-intsidenta-v-mayami.html", "text": "До момента няма постъпила информация за пострадали български граждани при срутването на новопостроен пешеходен мост по-рано днес в Маями, Флорида в САЩ, съобщиха от пресцентъра на МВнР. Започнала е операцията по спасяването на всички, които са останали затрупани под моста. Мостът се е намирал в близост до международния университет във Флорида. \r\nПосолството ни във Вашингтон следи развитието на ситуацията и е в постоянна връзка с местните власти.  \r\nБългарските граждани, които желаят да получат актуална информация, или да подадат сигнал за техни близки, могат да го направят на дежурните телефони на посолството на Република България във Вашингтон: +1 202 387 0174 и +1 202 299 0273, или на дежурните в извънработно време: +1 202 387 0174, +1 202 387 5770.", "date": "2018.03.15", "title": "МВнР: Няма данни за пострадали българи при инцидента в Маями"}
{"url": "http://www.focus-news.net/news/2018/03/15/2500034/cnn-nay-malko-edin-chovek-e-zaginal-pri-srutvaneto-na-peshehoden-most-v-mayami.html", "text": "Спасителните екипи продължават издирването на хора, блокирани под развалините на рухналия пешеходен мост в Маями, предава американският телевизионен канал CNN. Към настоящия момент е известно, че има най-малко един загинал. Поне осем души са транспортирани в болница за оказване на медицинско лечение, потвърдиха властите в рамките на пресконференция. \r\nОстава неясно какъв е броят и дали изобщо има хора, които са останали под развалините на моста, но спасителните екипи увериха, че през следващите часове операцията им ще продължи.Тереза Герова", "date": "2018.03.15", "title": "CNN: Най-малко един човек е загинал при срутването на пешеходен мост в Маями"}
{"url": "http://www.focus-news.net/news/2018/03/15/2500025/the-korea-herald-vanshniyat-ministar-na-yuzhna-koreya-shte-obsadi-predstoyashtata-sreshta-na-donald-tramp-i-kim-chen-un-s-ofitsialni-litsa-ot-sasht.html", "text": "Външният министър на Южна Корея Кан Кюн-ха отпътува в четвъртък от Сеул за Вашингтон, където ще обсъди с официални лица от САЩ предстоящата среща между американския президент Доналд Тръмп и севернокорейския лидер Ким Чен-ун, пише The Korea Herald. Първоначално южнокорейският дипломат трябваше да се срещне с държавния секретар Рекс Тилърсън, но след като Тръмп обяви по-рано тази седмица, че той ще бъде заменен, външният министър ще проведе разговори с временно изпълняващия тази длъжност Джон Съливан. Разговори ще бъдат проведени освен това с Иванка Тръмп – дъщеря и един от съветниците на президента, както и председателя на републиканското мнозинство в Камарата на представителите Пол Раян. \r\nИзданието отбелязва, че пътуването на Кан Кюн-ха става на фона на опасенията за влошаване на отношенията между двете страни заради уволнението на Тилърсън, който ще бъде заменен с Майк Помпео, досегашен директор на ЦРУ. Според съобщение на южнокорейското външно министерство, малко вероятно е да се състои среща с Помпео. \r\nПо-рано през март Доналд Тръмп прие поканата на севернокорейския лидер Ким Чен-ун за лична среща, която ще се състои във времето до края на месец май. В четвъртък бе съобщено, че севернокорейският външен министър е пристигнал в Стокхолм, което породи спекулации, че визитата му може би е свързана с предстоящата среща, след като премиерът на Швеция бе предложил страната му да бъде нейн домакин. От Стокхолм обаче отказаха да потвърдят тази информация. : Цанко Цолов", "date": "2018.03.15", "title": "The Korea Herald: Външният министър на Южна Корея ще обсъди предстоящата среща на Доналд Тръмп и Ким Чен-ун с официални лица от САЩ"}
