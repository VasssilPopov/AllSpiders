{"url": "http://www.focus-news.net/news/2019/09/25/2702273/obshtina-dupnitsa-zapochna-remont-na-ulitsa-babuna-planina-v-grada.html", "text": "Община Дупница започна ремонт на улица „Бабуна планина” в града. Това съобщи за  Радио „Фокус” – Кюстендил  Христо Апостолов, пресаташе на Община Дупница. 170-метровият участък ще бъде с изградени тротоари, ще се положи нов асфалт и ще се изгради отводнителна система. Стойността на ремонта е 65 390 лева. „Община Дупница на два пъти провежда процедурата по избор, тъй като нямаше кандидати, но в крайна сметка при повторното обявяване се яви един. Улицата не е ремонтирана повече от 60 години”, каза Христо Апостолов. По думите му преминаването на моторни превозни средства по улицата е затруднено, но за автомобилите със специален режим на движение ще бъде осигурявана проходимост. Фирмата изпълнител има 15 дни срок за извършване на ремонтните дейности. \r\nВенцеслав ИЛЧЕВ", "date": "2019.09.25", "title": "Община Дупница започна ремонт на улица „Бабуна планина” в града"}
{"url": "http://www.focus-news.net/news/2019/09/25/2702274/gerb-provede-sreshta-s-predstaviteli-na-mezhdunarodniya-republikanski-institut.html", "text": "Членове на ръководството на ГЕРБ проведоха работна среща с представители на Международния републикански институт (МРИ). Това съобщиха от  пресцентъра на ПП ГЕРБ . От страна на ГЕРБ в разговора участваха заместник-председателите на партията Йорданка Фандъкова и Димитър Николов, членът на Изпълнителната комисия на ГЕРБ Живко Тодоров и административният секретар на ГЕРБ Цветомир Паунов. От страна на Международния републикански институт в срещата взеха участие регионалният директор на института за Европа Пол Макарти и заместник-председателят на института, отговарящ за международните програми Скот Мстик. По време на разговора беше подчертано, че ГЕРБ и МРИ са стратегически партньори и беше дадена висока оценка на реализираните през годините поредица от съвместни международни проекти и кръгли маси, най-вече в областта на обучението на млади лидери от МГЕРБ. Двете страни направиха преглед на успешните съвместни проекти и бяха обсъдени проекти за бъдещи инициативи, които да задълбочат дългогодишното партньорство и трансатлантическото сътрудничество.", "date": "2019.09.25", "title": "ГЕРБ проведе среща с представители на Международния републикански институт"}
{"url": "http://www.focus-news.net/news/2019/09/25/2702330/", "text": "Футбол: Отборът на Реал Мадрид победи Осасуна с 2:0 в мач от шестия кръг на испанската Ла Лига. Головете отбелязаха Винисиус Жуниор и Родриго. След победата Реал оглави временното класиране с 14 точки, следван от Атлетико Мадрид с 13 и Атклетик Билбао с 12. Осасуна са 12-ти с седем точки. \r\nИзиграха се още три мача от Ла Лига \r\nЛеганес – Атлетико Билбао  1:1 \r\nМайорка – Атлетико Мадрид  0:2 \r\nВаленсия – Хетафе  3:3", "date": "2019.09.25", "title": "Спорт: Реал Мадрид победи Осасуна с 2:0"}
{"url": "http://www.focus-news.net/news/2019/09/25/2702279/aktsenti-v-sutreshniya-blok-dobro-utro-balgariya-po-radio-fokus-na-26-septemvri.html", "text": "След сезона на летните вирусни инфекции настъпи ли време за поставянето на противогрипна ваксина и от какво да се пазим този сезон? Отговорите от директора на Центъра за заразни и паразитни болести проф. Тодор Кантарджиев. Депутатите решиха на първо четене да запазят съкратеното съдебно следствие, но не и за тежки престъпление. След ожесточените дебати близо ли сме до бърза и справедлива съдебна процедура? Тези и други теми ще коментираме с омбудсмана Диана Ковачева. Временна анкетна комисия за изясняване на всички факти и обстоятелства около случая с източване на информация от електронната база данни на Националната агенция по приходите ще проведе заседание. Кои са въпросите, останали все още без отговор? Питаме депутата от „БСП за България“ и зам.-председател на комисията Румен Гечев. Ще гостуваме и на Столичния зоопарк, който за пореден път ще вземе участие в Европейската нощ на учените. Как ще се случи това ще ни разкаже Катерина Зарева, завеждащ Екологичния национално-образователен център към Столичния зоопарк. Колегата Десислава Василева от Радио „Фокус“-Варна ще насочи вниманието ни към броя на осиновяванията в морския град от началото на годината.  \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.09.25", "title": "Акценти в сутрешния блок „Добро утро, България“ по Радио „Фокус“ на 26 септември"}
{"url": "http://www.focus-news.net/news/2019/09/25/2702276/nay-dobrite-glasove-na-balgariya-i-oshte-11-darzhavi-pristigat-vav-veliko-tarnovo-za-17-ya-mezhdunaroden-konkurs-srebarna-yantra.html", "text": "Най-добрите гласове на България и още 11 държави, от три континента, пристигат в старата столица 17-я Международен конкурс за млади поп изпълнители „Сребърна Янтра“. Това съобщи в предаването „Царевград Търнов – славата  и величието на България“ на Радио „Фокус“  Румяна Начева, директор на проявата. Тя припомни, че подборът на младите таланти, които се включват в състезанието, продължава цяла година. Очакват се 80 певци на възраст от 5 до 25 години. „Те ще бъдат разпределени в четири възрастови групи. Най-малката участничка е Рейчъл Май на 5 години от Китай, а най-възрастният 25-годишният  италианец Андреа Сточино. Ще има гости и от Украйна, Молдова, Румъния, Хърватия, Сърбия, Кипър, Куба, Ливан, Словения, Италия, Китай. Освен това още няколко семейства от България и Словения ще премерят певческите си умения в категория „Family group”, допълни Румяна Начева. Сред участниците са финалисти различни музикални състезания, златни медалисти от световни шампионати, победители и носители на Гран при от много конкурси. Всеки от тях ще се представи с песен на родния си език и една чуждестранна. Председател на международното жури за първи път ще е джаз певицата Камелия Тодорова. Фестивалът „Сребърна Янтра“ ще се проведе от 27 до 29 септември в МДТ „Константин Кисимов”. Входът за проявата е свободен. Тя се организира  сдружение „Сребърна Янтра 2003”, Община Велико Търново и ДЕС „Румина“. \r\nЛуиза ТРАНЧЕВА", "date": "2019.09.25", "title": "Най-добрите гласове на България и още 11 държави пристигат във Велико Търново за 17-я Международен конкурс  „Сребърна Янтра“"}
{"url": "http://www.focus-news.net/news/2019/09/25/2702277/tass-ot-nato-potvardiha-poluchavaneto-na-ruskoto-predlozhenie-za-vavezhdane-na-moratorium-varhu-razpolaganeto-na-raketi-s-malak-i-sreden-obseg.html", "text": "Генералният секретар на НАТО Йенс Столтенберг е получил писмо от руските власти с предложение за въвеждане на мораториум върху разполагането на ракети със среден и по-малък обсег в Европа и други региони. Съответното потвърди пред кореспондент на  TACC  говорителят на Алианса Оана Лунгеску. \r\n\"Можем да потвърдим, че генералният секретар на НАТО получи писмо от руските власти\", цитира агенцията думите й. \r\nПо-рано вестник „Коммерсанть“ съобщи, че президентът на Русия Владимир Путин миналата седмица е изпратил до столиците на няколко десетки страни, включително членките на НАТО, послание с предложение да се въведе мораториум върху разполагането на ракети със среден и малък обсег (РСМО) в Европа и други региони. Предложението не е първото по рода си, но Алиансът не е проявил интерес до този момент. \r\nЗапознат със съдържанието на документа събеседник на изданието от една от страните, където е пристигнало посланието, поясни: НАТО не разглежда предложението на Кремъл сериозно, защото счита, че Русия вече е разположила такива ракети на своя територия. Но от писмото на Путин се разбира, че Москва е готова да докаже своята правота с помощта на верификационни мерки. \r\n \r\n Тереза Герова", "date": "2019.09.25", "title": "ТАСС: От НАТО потвърдиха получаването на руското предложение за въвеждане на мораториум върху разполагането на ракети с малък и среден обсег"}
{"url": "http://www.focus-news.net/news/2019/09/25/2702278/remontirat-patyat-mezhdu-selata-novgrad-i-vardim-v-oblast-veliko-tarnovo.html", "text": "Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на септември, съобщават за  Радио „Фокус“ – Велико Търново  от  Областно пътно управление. Времето във Великотърновски регион е предимно облачно, но без валежи. Трафикът е натоварен, но движението се осъществява нормално към този час. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.09.25", "title": "Ремонтират пътят между селата Новград и Вардим в област Велико Търново"}
{"url": "http://www.focus-news.net/news/2019/09/25/2702275/v-oik-shumen-sa-registrirani-13-kandidati-za-kmet-na-obshtina.html", "text": "В ОИК-Шумен са регистрирани 13 кандидати за кмет на община, 42-ма кандидати за кмет на кметство и 386 за общински съветници, съобщи пред журналисти Дилян Нанев, говорител на Общинската избирателна комисия, предаде репортер на  Радио „Фокус“- Шумен . От общо 24 партии, коалиции, местни коалиции и инициативни комитети, регистрирани в Общинска избирателна комисия – Шумен за участие в предстоящите местни избори на 27 октомври са подадени 13 заявления за регистрация на кандидати за кмет на Община Шумен, 43 заявления за кандидати за кметове на кметство и 20 заявления за регистрация на кандидатска листа за общински съветници. ОИК – Шумен е постановила 5 отказа за регистрация-  на 4 кандидата за общински съветници, тъй като не отговарят на правилата за допустимост до избори, а един  от случаите е  заради неизрядна документация и на 1 кандидат за кмет на кметство в Община Шумен. Касае се за Дибич, като кандидатът  не отговарял на правилата за уседналост.  Най- голям брой кандидати има за селата Дибич, Ивански и Мадара – по 4. В село Черенча има само една заявка за кмет на кметство. По три са за Вехтово, Градище и Салманово. В останалите кметства, в които ще се провеждат избори, има по двама кандидати. Сред  13-те кандидите за  кмет на Община Шумен има само една жена – Наталия Стефанова. Останалите по азбучен ред са:Артур Едуард Алтунян, Валентин Методиев Маламов, Валентин Велиславов Велев, Венцислав Дянков Венков, Добрин Райков Чайлев, Добромир Веселинов Драев, Красимир Благоев Костов, Любомир Димитров Христов, Митко Найденов Йоцов, Николай Йорданов Колев,Стефан Маринов Минков и Четин Хюсеин Казак. В Община Шумен има 82 287 души с право на глас, които ще гласуват в общо 147 секции на територията на Община Шумен, като 129 ще бъдат в рамките на града. \r\nИвелина ИВАНОВА", "date": "2019.09.25", "title": "В ОИК-Шумен са регистрирани 13 кандидати за кмет на община"}
{"url": "http://www.focus-news.net/news/2019/09/25/2702282/vitsepremierat-ekaterina-zaharieva-se-sreshtna-s-vanshniya-ministar-na-kralstvo-tayland-don-pramudvinay-v-nyu-york.html", "text": "Вицепремиерът Екатерина Захариева се срещна с външния министър на Кралство Тайланд Дон Прамудвинай в Ню Йорк. Това съобщиха от пресцентъра на  Министерството . “Вашата страна е желан партньор на България в региона на Югоизточна Азия. Организациите, в които членуваме, съответно ЕС и АСЕАН, също засилват диалога помежду си. Очаквам да бъдат възобновени преговорите между ЕС и Тайланд за Споразумение за свободна търговия и да бъде подписано договореното вече Споразумение за партньорство и сътрудничество. Може да разчитате на нашата подкрепа за това”, заяви министър Захариева. \r\n“Ще се радвам да си сътрудничим в областта на високите технологии, знам, че българин е създал първия компютър. Вашата страна е и пример в света как трябва да се използва потенциала на жените - и с номинацията за шеф на МВФ, и за еврокомисар, и с вашия личен пример”, каза министър Прамудвинай. \r\nТова е втората среща между двамата министри. Първата през януари т.г. в Брюксел в рамките на 22-та среща на външните министри ЕС – АСЕАН.  \r\nЗахариева и Прамудвинай отбелязаха отличното сътрудничество между двете страни, които празнуват 45 години от установяване на дипломатически отношения. За съжаление двете държави нямат акредитирани посолства, а се представляват на ниво “почетни консули”, което затруднява контактите.  \r\nЕжегодно над 1500 българи посещават Тайланд с цел отдих и туризъм. От тайландска страна е проявяван интерес за инвестиции в туристическия бранш у нас, но до момента няма реализирани проекти по тази линия. \r\nМинистрите Захариева и Прамудвинай отчетоха, че вече е окончателно съгласуван текст на Споразумение за безвизови облекчения с Тайланд за притежателите на дипломатически и  служебни паспорти, което може да бъде подписано при подходящ повод. От българска страна е отправено предложение за подписване на Договор за трансфер на осъдени лица, като през май 2019 г. е изпратен проект на текст.", "date": "2019.09.25", "title": "Вицепремиерът Екатерина Захариева се срещна с външния министър на Кралство Тайланд Дон Прамудвинай в Ню Йорк"}
{"url": "http://www.focus-news.net/news/2019/09/25/2702280/nelina-tsarova-obshtina-veliko-tarnovo-konkursat-srebarna-yantrae-s-mnogo-visok-reyting-ne-samo-v-stranata-no-i-v-chuzhbina.html", "text": "Международният конкурс за млади поп изпълнители „Сребърна Янтра“ е с много висок рейтинг не само у нас, но и в чужбина. Това каза по повод подготовката на поредното 17 издание на събитието, което стартира в края на седмицата, Нелина Църова, директор Дирекция „Култура, туризъм и международни дейности“ в Община Велико Търново. Пред  Радио „Фокус“ – Велико Търново  тя припомни, че проявата е една от емблемите в културния календар на местната администрация. „От предварителната подготовка съм на ясно какви трудности срещат организаторите – Румяна Начева и нейният екип с това да подберат участниците. Ако пуснем да участват всички, които имат място на сцената, конкурсът трябва да продължи поне една седмица. Така, че тук се прави една прецизна селекция, наистина участват най-добрите. Голямо значение има и това, че журито е международно и се представя на много високо ниво. За самите участници, предвид че са млади, това е безценно, защото получават оценка на постиженията, на нивото до което са достигнали от наистина утвърдени международни професионалисти“, коментира още Нелина Църова. Тя определи събитието като развлекателно, забавно, но и много полезно за младите таланти. Освен това припомни,че то преминава под патронажа на кмета Даниел Панов. \r\nЛуиза ТРАНЧЕВА", "date": "2019.09.25", "title": "Нелина Църова, Община Велико Търново: Конкурсът „Сребърна Янтра“е с много висок рейтинг не само в страната, но и в чужбина"}
{"url": "http://www.focus-news.net/news/2019/09/25/2702285/53-ma-sa-kandidatite-za-kmetove-na-desette-obshtini-v-oblast-shumen.html", "text": "53-ма са кандидатите за кметове на десетте общини в област Шумен, показва проверка на  Радио „Фокус“- Шумен . Най- голям брой кандидаи има за кметския пост в община Шумен- 13. За кмет на Община Велики Преслав има 10 кандидатури- Желез Славев Железов, Даниел Светомиров Георгиев, Атидже Цанкова Молова, Емил Янков Енчев,  Янко Стоянов Йорданов, Марин Славчев Маринов, Христо Христов Кюркчиев, Александър Горчев Александров, Анатоли Светлинов Стрелков и  Станислав Стойчев Йорданов. За кмет на община Венец има 3-ма кандидати- Нехрибан Ахмедова, Динчер Юсуф  и Сами Карамахмуд. За кмет на община Върбица има 3-ма кандидати: Реджеб Шабанов Алиев,  Хасан Гюнеров Хасанов, Мердин Мустафа Байрям. За кмет на община Каолиново има 4-ма кандидати -Нида Ахмедов, Нажми Халид,, Аляйдин Сали и Ердиван Адем. За кмет на община Каспичан има 6-ма кандидати Милена Николова Недева, Благовест Весков Йорданов, Юлия Вълчева Добрева-Петрова, Зелиха Тургай Марем,  Иванка Стойнова Найденова и Илиян Иванов Илиев. За кмет на община Никола Козлево има 3-ма кандидати: Ешреф Вели Реджеб,  Недрет Ибрям Джелил и Неджиб Нури Курт. За кмет на община Нови пазар има 5-ма кандидати: Емил Димитров Ангелов, Васил Еленков Тонев, Ангел Любенов Куцаров, Айсел Исмаил Руфад, Георги Сашев Георгиев. За кмет на община Смядово има 3-ма кандидати: Биляна Тошкова Маринова, Иванка Петрова Николова, Стоян Димитров Шайков. За кмет на община Хитрино има 3-ма кандидати:Нуридин Басри Исмаил, Фатме Али Джелил  и  Билгин Бюрханов Бакиев.", "date": "2019.09.25", "title": "53-ма са кандидатите за кметове на десетте общини в област Шумен"}
{"url": "http://www.focus-news.net/news/2019/09/25/2702281/edinadeset-sa-kandidatite-za-kmetskiya-post-v-burgas.html", "text": "Единадесет са кандидатите за кметския пост в Бургас. Това сочи справка в сайта на  Общинска избирателна комисия – Бургас . Кандидатът на ПП „ГЕРБ“ за четвърти пореден мандат е настоящият кмет Димитър Николов. „БСП за България“ издигна Николай Тишев. Кандидатът на ПП АБВ (Алтернатива за българско възраждане) е адв. Георги Сталев Георгиев, а издигнатият от ПП „Средна европейска класа“ е Константин Бачийски. „Национален фронт за спасение на България “ избра за кандидат-кмет д-р Бойко Миразчийски, а ПП „Възраждане“ – Владимир Павлов. Общинският съветник Живко Табаков бе издигнат от ПП „Движение България на гражданите“, а кандидатът на коалиция „Ние, Гражданите“ е Теодор Шейков. Общинският съветник Георги Дражев Атанасов е издигнат от „Български социалдемократи“, а брат му – Ивайло Дражев Атанасов – от ПП „Възраждане“. Иво Баев е кандидатът на обединение „Демократична България“.", "date": "2019.09.25", "title": "Единадесет са кандидатите за кметския пост в Бургас"}
{"url": "http://www.focus-news.net/news/2019/09/25/2702287/sport-levski-pobedi-spartak-varna.html", "text": "Футбол: Левски продължава към 1/8-финалите за Купата на България, след като победи с 5:1 втородивизонния Спартак Варна. През първото полувреме Левски отбеляза два гоал, а през второто още три, като едва след това от Спартак отбелязаха почетен гол. \r\nИзиграха се още три срещи от турнира за Купата на България \r\nДобруджа – Ботев Враца  0:4 \r\nЗагорец – Славия  0:4 \r\nМиньор Перник – Ботев Пловдив  1:2 \r\nОт 19 часа играят Литекс – Монтана и Нефтохимик – Лудогорец.", "date": "2019.09.25", "title": "Спорт: Левски победи Спартак Варна"}
{"url": "http://www.focus-news.net/news/2019/09/25/2702286/nimh-utre-v-sledobednite-chasove-shte-ima-valezhi-ot-dazhd-maksimalnite-temperaturi-shte-sa-mezhdu-21-i-26.html", "text": "През нощта ще бъде почти без валежи и ще има временни разкъсвания на облачността. Ще духа слаб, предимно юг-югозападен вятър. Минималните температури ще са между 11° и 16°. Утре облачността ще е значителна и главно в следобедните часове ще има валежи от дъжд. На отделни места в Северна България ще прегърми. Вятърът, около обяд в Западна България, а до полунощ и в крайните източни райони, ще се ориентира от северозапад, ще е до умерен, в Дунавската равнина - временно силен. Максималните температури ще са между 21° и 26°. Атмосферното налягане е по-ниско от средното за месеца, след обяд ще започне да се повишава. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .   \r\nПо Черноморието облачността ще е по-често значителна, на места с предимно слаби валежи. Вятърът ще е до умерен от юг-югозапад. Максимална температура на въздуха 21-25°. Температурата на морската вода е 21-23°. Вълнението на морето най-често ще бъде 3 бала.  \r\nНад планините ще преобладава облачно и мъгливо време. На много места около и след обяд ще превали, на отделни места и ще прегърми. Ще духа до умерен, по високите и открити части и временно силен западен вятър. Максимална температура на височина 1200 метра – около 17°, на 2000 метра – около 9°. \r\nВ петък все още на отделни места в източните райони и Рило-Родопската област ще превалява слаб дъжд, но от запад облачността ще се разкъсва, до вечерта ще намалее до незначителна. Ще остане ветровито, с умерен, в Дунавската равнина и временно силен северозападен вятър. През почивните дни ще преобладава слънчево време. По-значителни временни увеличения на облачността ще има в събота преди обяд над Източна България, без валежи. Вятърът ще отслабне, в много райони, отначало в западната част от страната, после и на изток, и ще стихне. Преобладаващите минимални температури ще са между 9° и 14°, в събота – с градус-два по-ниски. В неделя максимални - между 23° и 28°.", "date": "2019.09.25", "title": "НИМХ: Утре в следобедните часове ще има валежи от дъжд, максималните температури ще са между 21° и 26°"}
{"url": "http://www.focus-news.net/news/2019/09/25/2702284/za-deveta-poredna-godina-v-burgas-shte-se-provede-natsionalniya-festival-srebro-v-kosite-pesen-v-dushite-kray-moreto-na-burgas.html", "text": "За девета поредна година в Бургас ще се проведе Националния фестивал „Сребро в косите – песен в душите, край морето на Бургас“. Това съобщи за  Радио „Фокус“ – Бургас  Вяра Андонова от „Съюз на пенсионерите – 2004“. По думите ѝ традиционно фестивалът е посветен на 1 октомври – Международния ден на възрастните хора. „Във всеки от двата фестивални дни ще вземат участие по 53 състава – обикновено това са около 750 души. Ще има и индивидуални изпълнения. Освен бургаските състави, гостуват ни и такива от различни градове на България – Шумен, Варна, Ямбол, Стара Загора, Нова Загора, Тополовград и други“, отбеляза Вяра Андонова. Тя добави, че фестивалът е с развлекателен характер, затова на всички участници ще бъде раздаден сувенир за спомен. Организаторът изрази благодарност към Община Бургас за поредното провеждане на Националния фестивал „Сребро в косите – песен в душите, край морето на Бургас“. Тазгодишното му издание ще се състои на 26-ти и 27-ми септември от 10.00 часа в залата на ДНА. \r\nМария ПОПЧЕВА", "date": "2019.09.25", "title": "За девета поредна година в Бургас ще се проведе Националния фестивал „Сребро в косите – песен в душите, край морето на Бургас“"}
{"url": "http://www.focus-news.net/news/2019/09/25/2701969/predstoyashti-sabitiya-v-stranata-za-25-septemvri-agentsiya-fokus.html", "text": "*** \r\n   \r\nПрезидентът Румен Радев е на работно посещение. \r\n \r\n*** \r\n   \r\nОт 09:00 часа ще се проведе заседание на Народното събрание.  \r\n \r\n*** \r\n   \r\nОт 09.00 часа пред сградата на Адмиралтейството (при лоши метеорологични условия в парадното фоайе на Щаба на ВМС), на ул. „Преслав” 16, на официална церемония командира на ВМС на Република България контраадмирал Кирил Михайлов ще посрещне контраадмирал Роберехт. \r\n \r\n*** \r\n   \r\nОт 09:00 часа, НДК, зала № 9, Висшият адвокатски съвет и Центърът за спогодби и медиация при Софийски районен съд и Софийски градски съд организират кръгла маса на тема: \"Задължителна медиация в полза на страните - възможности и приложно поле\". \r\n \r\n*** \r\n   \r\nОт 10.00 часа ще се проведе жребий за определяне на поредните номера  на партиите и коалициите, регистрирани в ЦИК в бюлетините за гласуване в изборите за общински съветници и за кметове, насрочени за 27 октомври 2019 г. \r\n \r\n*** \r\n   \r\nОт 10:00 часа в Националния пресклуб на БТА ще се проведен пресконференция, организирана от сдружението \"Въздух за здраве\", на тема: „Световен ден на белия дроб“. \r\n \r\n*** \r\n   \r\nОт 10:30 часа в зала „Музейна“ на БЧК, бул. „Джеймс Баучер“ 76, Кръгла маса на тема: “Повишаване на информираността на обществото за сърдечния арест и възможности за прилагането на своевременна дефибрилация от немедицински лица с помощта на автоматичен външен дефибрилатор”. \r\n \r\n*** \r\n   \r\nОт 11:00 часа в Националния пресклуб на БТА ще се проведе пресконференция по повод предстоящото провеждане на Европейска нощ на учените 2019. \r\n \r\n*** \r\n   \r\nОт 11:00 часа и 13:30 часа  в гр. София, хотел „Света София“, Министерство на околната среда и водите организира пресконференция и  официална церемония за стартиране изпълнение дейностите  по Проект № BG16M1OP002-1.013-0001-С03 \"Доизграждане на мрежите за мониторинг на количеството на водите“. \r\n \r\n*** \r\n   \r\nОт 10:30 часа  в Мистър Пица ул. „Верила“-3, ще се състои пресконференция по повод седмото издание на Изложение „Мисия Здраве“. \r\n \r\n*** \r\n   \r\nОт 13:00 часа в централата на ПП АБВ на улица „Врабча“ 23, ще се проведе пресконференция.  \r\n \r\n*** \r\n   \r\nОт 16:30 часа в новоизграденото парково пространство за отдих и спорт в кв. 335 в „Зона Б-5“ между блоковете 15, 16 и 18, ще бъде представена „Градина на Доброто“. \r\n \r\n*** \r\n   \r\nОт 18:30 часа в зала „Надежда“ на Столична библиотека ще бъде представена най-емблематичната книга на автора на „Ноев ковчег“, съчетана с изложба на съвременни илюстрации по текстовете. \r\n \r\n*** \r\n \r\n \r\nОт 10.30 часа в офиса на БЧК-Бургас, обучителна зала, където Областният управител на Бургас, председателят на БЧК-Бургас д-р Нено Ненов и председателят на Сдружение „Младежки глас“ Тодор Йосифов официално ще връчат на директорите на поредни 6 училища от Област Бургас оборудване по първа помощ. \r\n \r\n*** \r\n   \r\nОт 17.30 часа в галерия „Пролет“ ще бъде открита изложба-скулптура на Хари Арабян. \r\n \r\n*** \r\n   \r\nОт 12.00 часа в зала 5 на Община Благоевград ще бъде подписано споразумение между д-р Атанас Камбитов и Конфедерацията на независимите синдикати в България. \r\n \r\n*** \r\n   \r\nОт 10.00 часа в Туристическия информационен център ще се проведе редовно заседание на Съвместната българо-румънска земеделска работна група. \r\n \r\n*** \r\n \r\n09.00 часа контраадмирал Роберехт ще бъде посрещнат от командира на ВМС на Република България контраадмирал Кирил Михайлов с официална церемония пред сградата на Адмиралтейството (при лоши метеорологични условия в парадното фоайе на Щаба на ВМС), на ул. „Преслав” 16. След церемонията, в Щаба на Военноморските сили ще се проведат разговори между двамата командващи, в края на които те ще направят изявления за медиите – около 11.30 часа.  \r\n \r\n*** \r\n \r\nОт 12.00 часа в заседателната зала в сградата на дирекция „Морска администрация-Варна”, ще се проведе пресконференция по повод първата работна среща по проект: „Извършване на предпроектно проучване и изготвяне на пакет документи за проект: „Разработване и внедряване на интегрирана информационна система за координиране и управление в реално време на операции при бедствия и аварии в българския морски отговорен район за търсене и спасяване (БМОРТС)” ще се проведе утре във Варна. Тя се организира от Изпълнителна агенция „Морска администрация“, която е и възложител на проекта.  \r\n \r\n*** \r\n   \r\nОт 11:00 часа в Регионалния пресклуб на БТА ще се проведе пресконференция на председателя на Общинската избирателна комисия -Видин  Павел Петков във връзка с предстоящите местни избори  на 27 октомври 2019 г. \r\n \r\n*** \r\n \r\nOт 10.30 часа в пресклуба на БТА ще се състои съвместната пресконференция на Бюрото по труда. \r\n \r\n*** \r\n   \r\nОт 09:00 часа на Военното гробище – музей, отбелязването на Деня на Добрич - ще започне с панихида памет на загиналите за свободата на Южна Добруджа. \r\n \r\n*** \r\n   \r\nОт 11.00 часа в залата на Общинския съвет ще се проведе пресконференция.  \r\n \r\n*** \r\n   \r\nОт 17.30 часа в народно читалище „Виделина – 1865, ще се проведе презентация на тема: „Здравословно хранене при диабетно болни“. \r\n \r\n*** \r\n   \r\nОт 10:00 часа, зала „Струма” на Областна администрация, ще се проведе регионална кръгла маса по проект „Толерантно общество за интеграция на лицата, търсещи или получили международна закрила”. \r\n \r\n*** \r\n \r\nВ 11.00 часа в пресклуба на БТА ще се състои пресконференция на ПП СДС. Тема: Представяне на листа за общински съветници и на кандидати за районни кметове. \r\n \r\n*** \r\n \r\nВ 11.00 часа в галерия \"2019\" на улица \"Гладстон\" 32 ще бъдат представени кандидатът на ГЕРБ за кмет на Пловдив Здравко Димитров, кандидатите за районни кметове и листата с кандидати за общински съветници от ГЕРБ. \r\n \r\n*** \r\n   \r\nОт 11.30 часа, в зала 2 на Общината ресорният зам.-кмет Йордан Николов и представител на фирмата-изпълнител „Телелинк“, ще дадат пресконференция по повод изпълнението на проекта „Модернизация и развитие на устойчив градски транспорт в град Стара Загора – фаза ІІ”. \r\n \r\n*** \r\n   \r\nОт 16.00 часа в изложбената зала на Регионалния музей ще се проведе официална церемония по награждаване на отличените плакати от конкурса Национален преглед на музейния плакат – Смолян` 2019. \r\n \r\n*** \r\n   \r\nОт 17:30 часа в залата на библиотека „Зора“, ще се състои премиера на книгата на Теодора Димова „Поразените”. \r\n \r\n*** \r\n   \r\nОт 08.00 часа Български Червен кръст – Търговище и Отделението по трансфузионна хематология към МБАЛ, организират акция по безвъзмездно кръводаряване в подкрепа на пострадали при пътно транспортни произшествия. \r\n \r\n*** \r\n   \r\nОт 11.00 часа в Националния пресклуб на БТА в Шумен ще се състои пресконференция на баскетболния клуб в града.", "date": "2019.09.25", "title": "Предстоящи събития в страната за 25 септември (Агенция „Фокус“)"}
{"url": "http://www.focus-news.net/news/2019/09/25/2701972/kakvo-kazaha-nyakoi-ot-svetovnite-lideri-pred-obshtoto-sabranie-na-oon-obzor.html", "text": "В рамките на днешния ден пред сесията на Общото събрание на ООН се изказаха някои от водещите световни и регионални лидери. \r\nВ речта си пред Общото събрание на ООН, държавният глава на САЩ Доналд Тръмп засегна значението на националния суверенитет, като призова другите държави да се „обичат“ и да отстояват интересите си, предупреждавайки, че „бъдещето не принадлежи на глобалистите“. \r\n\"Ако искате свобода, гордейте се с вашата страна. Ако искате демокрация, дръжте се за своя суверенитет и ако искате мир, обичайте своята нация\". \r\n\"Мъдрите лидери винаги поставят на първо място доброто на собствения си народ и своята страна. Бъдещето не принадлежи на глобалистите, бъдещето принадлежи на патриотите. Бъдещето принадлежи на суверенни и независими нации, които защитават своите граждани, уважават своите съседи и почитат различията, които правят всяка страна специална и уникална\". \r\nТръмп срещна подкрепа за твърдата си позиция спрямо Иран в понеделник, когато Великобритания, Франция и Германия се присъединиха към САЩ в обвиненията срещу Техеран за нападенията по-рано този месец срещу ключови петролни съоръжения в Саудитска Арабия. Този ход бележи значителна победа за САЩ, които се опитват да привлекат европейските нации на своя страна в кампанията си за „максимален натиск“ срещу Техеран. Миналата година САЩ се оттеглиха от ядрената сделка с Иран от 2015 г., въпреки критиките на съюзниците си.  \r\nОттогава насам САЩ наложиха серия от санкции, включително и срещу Централната банка на Иран миналата седмица.  \r\nПрезидентът Тръмп промени катастрофалната политика към Куба на предишната администрация и се насочи към режима на Ортега заради корупцията и нарушенията на правата на човека. \r\nАмериканският президент говори и за ситуацията във Венецуела, като не пропусна да спомене и правителствата на Куба и Никарагуа, където според него също се нарушават правата на човека. \r\n \r\nТурският президент Реджеп Тайип Ердоган заяви, че Мирният коридор на границата с Турция в Сирия ще даде възможност за преселване на 3 милиона сирийци от Турция, Европа и други страни, ако бъде разширен до линията Деир ез-Зор - Рака \r\nВ Ню Йорк Ердоган каза, че \"ефективното функциониране\" на Конституционния комитет е \"критично важно за политическото и териториалното единство на Сирия\". \r\nТой също така призова за реформиране на Съвета за сигурност на ООН,. \r\n\"Повтарям, че в света има повече от пет държави. Крайно време е за преразглеждане на подходите, реформа на организацията и правилата. Необходимо е незабавно да се проведат фундаментални реформи в дейностите на Съвета за сигурност на ООН, за да се постигне справедливост на международната арена\", каза турският лидер. \r\nСпоред Ердоган \"бъдещето на човечеството не трябва да зависи от решенията на петте постоянни членове на Съвета за сигурност на ООН\". Той направи подобни изявления на предишната сесия на Общото събрание на ООН в Ню Йорк, припомня ТАСС \r\nПо време на изказването си турският президент засегна темата за ядрените оръжия. Според него \"притежаването на ядрено оръжие трябва да бъде или забранено за всички страни по света, или, обратно, да бъде разрешено\". \r\n \r\nПрезидентът на Франция Еманюел Макрон говори за световните кризи, като обърна внимание върху перспективите в диалога между Русия и Украйна. \r\nФренският президент Еманюел Макрон отбеляза напредъка, който беше очертан през последните седмици в диалога между Киев и Москва, изказвайки се на сесията на Общото събрание на ООН. \r\n\"Президентът на Украйнa Владимир Зеленски започна да прави първите стъпки; президентът на Русия Владимир Путин успя да отговори на това\", заяви Макрон. „През последните седмици бе постигнат напредък“, подчерта той. \r\n\"Ние също знаем какво предстои и какви етапи трябва да последват\", заяви френският президент. \"В следващите седмици ще се проведе среща на върха в Нормандския формат на ниво държавни и правителствени ръководители\", добави той. \r\nТой призова световните лидери да намерят смелост в изграждането на мира, припомняйки думите на носителя на Нобелова награда за литература, руския писател Александър Солженицин за значението на смелостта за политиците. \r\n\"Александър Солженицин по време на реч в Харвард през 1978 г. каза, че ни липсва смелост\", припомни Макрон. \"И днес бих искал да апелирам да си възвърнем смелостта, особено в създаването на мир и смелостта да поемеш отговорност.\" \r\n\"Да се създаде мир означава да се премине към диалог, компромиси, към възстановяване на доверието\", каза френският лидер. Той подчерта, че \"точно това е необходимо днес в толкова много региони и по-специално в Близкия изток.\" \r\nТова не е първият път, в който Макрон цитира Солженицин. Например, той цитира известната реч на Солженицин в Харвардския университет по време на речта си на годишната среща на френските посланици през 2018 г. \r\nФренският държавен глава вярва, че е дошъл моментът за възобновяване на преговорите между Съединените щати, Иран, страните, участващи в Съвместния всеобхватен план за действие (СВПД)за Иранската ядрена програма и регионалните сили.  \r\n„Повече от всякога съм дълбоко убеден, че дойде време за възобновяване на преговорите между Съединените щати, Иран, страните, които са подписали СВПД, и регионалните сили, които са загрижени най-вече“, каза той. „Това се отнася предимно за сигурността и стабилността на тези държави.\" \r\nСред условията и целите на тези преговори Макрон посочи изхода от кризата в Йемен и премахване на икономическите санкции. \"Какви трябва да бъдат условията и целите на преговорите? На първо място, пълната увереност, че Иран няма да притежава ядрено оръжие, второто е изходът от кризата в Йемен\", подчерта той. \"Третото план за сигурност, който обхваща други кризи в региона, и морската безопасност. И накрая, премахването на икономическите санкции.\" \r\n \r\nПрезидентът на Южна Корея Мун Джей-ин във вторник предложи Демилитаризираната зона (ДМЗ), която разделя двете Кореи да се превърне в „международна зона на мира\". \r\n„Ако Северна Корея извършва денуклеаризация, международната общност трябва да предприеме съответните мерки. Създаването на международна зона за мир ще осигури системна и практическа гаранция за сигурност за Северна Корея.\" \r\nПредложението на Мун произтича от необходимостта да се дадат осезаеми гаранции за сигурност на Северна Корея, като в същото време намалява заплахата от война за Юга. \r\n \r\n  Юлиян Марков", "date": "2019.09.25", "title": "Какво казаха някои от световните лидери пред Общото събрание на ООН (ОБЗОР)"}
{"url": "http://www.focus-news.net/news/2019/09/25/2701975/167-balgari-sa-zhertva-na-trafik-na-hora-s-tsel-trudova-eksploatatsiya-obzor.html", "text": "167 българи са жертва на трафик на хора с цел трудова експлоатация. Подробности около проведената на 17 септември операция оповестиха ръководителят на Специализираната прокуратура Димитър Петров, комисар Людмил Попов - началник на отдел „Противодействие на трафика на хора“ в ГДБОП, и наблюдаващият прокурор Евгения Деянова.  \r\nЕдновременните действията по разследването на българските и френските правоохранителни органи са извършени в пълен синхрон на територията на двете държави, съгласно споразумение за съвместен екип за разследване с участието на Евроджъст и Европол. На територията на Франция са задържани трима български и един френски гражданин, посочи ръководителят на Специализираната прокуратура Димитър Петров. Според събраната информация българите организирали трафика на работници от страната в района на град Лион. Българските работници – предимно малоимотни и малограмотни хора, били набирани главно от областите Търговищка, Бургаска, Шуменска, след което им „поднасяни“ са подпис договори с българското дружество на чужд език, без да разбират съдържанието, но с обещанието да получават между 60 и 80 евро на ден. Във Франция хората били транспортирани с нелицензиран превоз, за логистиката – настаняване на хората и намиране на френски работодатели, отговарял френският гражданин. Работниците попадали буквално в палаткови лагери и живеели в крайно мизерни условия. Обещаното заплащане не се случвало, получавали средства, колкото да съществуват, нямали и такива, за да се приберат в страната. Според данните до момента групата е действала под прикритието на легален бизнес – наемане на работници по трудови договори от българско търговско дружество, което от своя страна ги „командировало“ във Франция. Така френският работодател плащал възнагражденията на работниците на българската фирма по банков път и огромна част от полагащото се на работниците бивала присвоявана от престъпната група, която инвестирала приходите в недвижими имоти и търговска дейност и във Франция.  \r\nВ хода на разследването на българска територия е установено, че офисът на българското дружество е регистриран на адрес, на който се намира празен незастроен парцел. При претърсването в дома на участниците в групата са намерени и иззети множество документи, доказващи престъпната дейност, и в частност - за големи парични суми за дарения между участниците в групата (от порядъка на 40 000 евро), декларации за значителни лични спестявания, фактури, касови бележки от бензиностанции, документи за купуване на големи количества алкохол и цигари.  \r\nПреди да започне разследването в ГДБОП са постъпвали много сигнали от различни хора, които са ходили да работят сезонна работа, не са получавали възнаграждения или са получавали по-малки възнаграждения, поясни комисар Попов. По думите му българските колеги, които бяха на място с френските служители, откриха множество бусове, с които са транспортирани незаконно работниците.  \r\nТеодора ПАТРОНОВА", "date": "2019.09.25", "title": "167 българи са жертва на трафик на хора с цел трудова експлоатация (ОБЗОР)"}
{"url": "http://www.focus-news.net/news/2019/09/25/2701976/voennoe-obozrenie-spored-kitayski-medii-shoygu-e-pokazal-che-rusiya-se-otkazva-ot-statuta-si-na-okeanska-darzhava.html", "text": "Тези дни в руските медии се появи интервю на министъра на отбраната Сергей Шойгу, в което той озвучи позицията на военното ведомство: Русия няма нужда от авионосни групировки, а от оръжия за тяхното потопяване. Това заявление привлече вниманието на световната преса, включително китайската, пише специализираният руски портал  „Военное обозрение“ . \r\nШойгу заяви в интервюто пред „Московский комсомолец“: \r\n„САЩ харчат гигантски пари за частни военни компании и авионосни групировки. Но трябват ли й на Русия пет-десет авионосни групировки, ако ние нямаме намерение да нападаме никого? Трябват ни средства, които потенциално могат да бъдат използвани против подобни авионосни групи на противника в случай на агресия срещу нашата страна. А това е несравнимо по-евтино и ефективно!“ \r\nКакто смятат в Китай, фактически това сигнализира за трансформацията на Военноморския флот на Руската Федерация: Русия се отказва от статута си на океанска държава, от усилията за запазване на този статут. Както се посочва, вместо върху построяването на големи надводни кораби, е направен избор в полза на сдържането на ВМС на неприятеля, включително неговия авионосен флот. Но тази ситуация вече е срещана в съветския период. \r\nИзданията от Китай отбелязват, че през 50-те и 60-те години СССР се е стремил да вдъхне живот на концепцията за „ракетна универсалност“, като се е отказал категорично от строителството на самолетоносачи, тъй като ги смята за безполезни. Но Кубинската криза, съпроводена от американската блокада на „Острова на свободата“ е показала погрешността на този подход. \r\nВ тази връзка от средата на 60-те години Москва пристъпва към създаването на океански флот. Но разпадането на СССР прекъсва рязко този процес. Предвид текущите военни разходи на Русия (шесто място в света), ще й бъде крайно трудно да построи ВМФ, способен да се сравнява с американската мощ. \r\nРусия се е опитала всячески да поддържа имиджа на „велик флот“, като от време на време е изпращала на походи единствения си самолетоносач „Кузнецов“, който дори беше край бреговете на Сирия. \r\n„Но това бе любуване на увехнали цветя. От една страна, голяма част от съветската техника постепенно остаря, а срокът на експлоатация на корабите се приближи към своя край. А от друга страна, след загубата на големите корабостроителници, които останаха в Украйна, бе загубена възможността за построяване на нови големи кораби“, пишат китайските медии, като отбелязват, че този процес засяга и подводниците, които, макар да са оборудвани със страшните „Калибри“, са с все по-малък тонаж и не могат да се сравняват по никакъв начин с по-раншните „Тайфуни“ (тип „Акула“) с водоизместимост (надводна) повече от 23 хиляди тона. \r\n„От безпомощността, озвучена от Шойгу, е видно, че руският ВМФ се сблъсква с дилеми и се стреми да адаптира стратегията си към реалността […] Бъдещият руски флот, може би, в течение на значителен период ще бъде само сила, която може да осъществява морска отбрана“, посочват китайските медии. \r\nНо в същото време китайските анализатори отбелязват, че доктрината за сдържане може да се окаже напълно продуктивна практика благодарение на цял арсенал от високоефективни оръжия, като например, ракетите X-35У и подводните апарати „Посейдон“. \r\n \r\nПревод и редакция:", "date": "2019.09.25", "title": "„Военное обозрение“: Според китайски медии, Шойгу е показал, че Русия се отказва от статута си на океанска държава"}
{"url": "http://www.focus-news.net/news/2019/09/25/2701973/politico-tramp-se-podigra-na-greta-tunberg.html", "text": "Президентът на САЩ Доналд Тръмп се подигра на 16-годишната климатична активистка Грета Тунберг в „Туитър“, пише европейската редакция на  Politico . \r\nПубликувайки фаталистично изявление, което шведският тийнейджър направи по-рано в понеделник на специалната среща на Организацията на обединените нации по въпросите на изменението на климата, Тръмп написа: „Тя изглежда като много щастливо младо момиче, което го очаква светло и прекрасно бъдеще. Толкова хубаво да се види!“ \r\nТръмп за кратко присъства на срещата на върха за климатичните действия в Ню Йорк, но напусна след 14 минути. Президентът последователно изразява скептицизъм по отношение на представата за предизвикани от човека климатични промени, а администрацията му отказа да направи въпроса някакъв приоритет. \r\nТунберг е част от международно движение с чести прояви за привличане на вниманието на хората към борбата с климатичните промени, като, според Politico, печели големи симпатии сред младите. Туитът на Тръмп съдържа един от цитатите й от изказването в ООН в понеделник: „Хората страдат, хората умират, цели екосистеми се сриват. Ние сме в началото на масово изчезване и всичко, за което можете да говорите, са парите и приказките за вечен икономически растеж“. \r\nТунберг не споменава Тръмп или други лидери по име в своите забележки, но се скара на световните лидери. \r\n„Вие ни проваляте“, каза тя на събралите се водачи. „Но младите хора започват да разбират вашето предателство. Очите на всички бъдещи поколения са върху вас. И ако решите да ни провалите, казвам: Ние никога няма да ви простим“. \r\nМиналата сряда Тунберг се обърна към комисия на конгреса във Вашингтон. „Искам да изслушате учените - каза тя. „И искам да се обедините зад науката. И тогава искам да предприемете истински действия“. \r\nТръмп не беше сам в подигравките си към Тунберг. По Fox News Майкъл Ноулс посочи Тунберг като „психично болно шведско дете, експлоатирано от родителите й и от международната левица“, след което се повтори и я нарече „психично болна“ за втори път. Впоследствие телевизията се извини за неговите коментари. \r\n \r\nПревод и редакция:", "date": "2019.09.25", "title": "Politico: Тръмп се подигра на Грета Тунберг"}
{"url": "http://www.focus-news.net/news/2019/09/25/2701971/kuloarna-diplomatsiya-v-koridorite-na-oon-obzor.html", "text": "В Ню Йорк е в ход 74-та сесия на Общото събрание на ООН, но освен основните дебати, в рамките й се планират редица двустранни срещи, включително на лидерите на страните от Балканите. \r\nВ рамките на среща с държавния глава на Сърбия Александър Вучич, проведена в кулоарите на Общото събрание на ООН, премиерът на Гърция Кириакос Мицотакис го увери, че страната му няма да промени позицията си за Косово. Двамата лидери са обсъдили двустранните отношения, ситуацията в региона и европейския път на Сърбия, предадоха местни медии.  \r\nПо отношение на косовския въпрос Вучич е попитал Микотакис дали Гърция не е променила позицията си за непризнаване на Косово, подчертавайки, че това е от решаващо значение за Сърбия. Лидерът на кабинета в Атина е уверил, че Гърция подкрепя диалога, но вярва, че едностранните ходове не допринасят за него и е подчертал, че страната му няма да промени позицията си, когато става въпрос за признаване на независимостта на най-младата държава на Балканите.  \r\nВ отговор Вучич е подчертал, че сръбският и гръцкият народ се радват на искрено приятелство, но не е пропуснал да отбележи необходимостта да се работи за укрепване на икономическото сътрудничество между Белград и Атина. \r\nПрезидентите на Хърватия и Косово Колинда Грабар-Китарович и Хашим Тачи също се срещнаха в кулоарите на Общото събрание на ООН, а веднага след това и двамата споделиха в своите профили в „Туитър“ снимка от преговорите и своите положителни впечатления от тях. \r\n„Добри и приятелски двустранни отношения между Хърватия и Косово. Много сме отворени за продължаване на нашето сътрудничество и сме готови да предоставим на Косово цялата помощ, от която се нуждае“, написа хърватският президент. \r\nТя обаче е изразила опасенията си относно усилията за промяна на границите в региона, като е била категорична, че това е много лоша идея, която може да отвори Кутията на Пандора и да предизвика различни искания за промени на границите на цялата територия на бивша Югославия, съобщават хърватските медии. \r\nГрабар-Китарович е разкритикувала предложението за „корекция на границите“ между Сърбия и Косово и на двустранната си среща с косовския президент Хашим Тачи, чиято позиция по въпроса се промени, след като по-рано той беше един от инициаторите за обмена на територии между Прищина и Белград като начин за разрешаване на косовския въпрос. \r\nПрезидентът на правителството на Македония Зоран Заев се срещна днес с премиера на Гърция  Кириакос Мицотакис в Ню Йорк в кулоарите на сесията на Общото събрание на ООН. \r\nНа срещата македонският премиер подчерта, че правителството на Македония е максимално фокусирано върху конструктивния подход в изграждането на взаимно партньорство, основано на приятелство и общо желание за просперитет на региона в интерес на гражданите на двете страни. \r\nПремиерът Заев подчерта, че правителството на  Македония е готово да изпълни изцяло Плана за действие за засилване и обогатяване на сътрудничеството между Република Гърция и Република Северна Македония, както е предвидено в договора от Преспа. Той подчерта, че то е историческа стъпка и значително споразумение за изграждане на добросъседски отношения, по-тясно сътрудничество и конструктивни и положителни отношения между двете страни. \r\nГръцкият премиер изрази подкрепа за започване на преговори с ЕС и подчерта, че последователното и навременно прилагане на Споразумението от Преспа е от решаващо значение за подобряване на отношенията и осигуряване на европейска перспектива за Северна Македония. \r\nНа срещата бе заключено, че насърчаването на икономическото сътрудничество, увеличаването на търговския обмен и преките инвестиции са от взаимна изгода за гражданите на двете страни. \r\nКанцлерът на ФРГ Ангела Меркел използва кулоарите на Общото събрание на ООН, за да проведе преговори с държавния глава на Турция Реджеп Тайип Ердоган по повод по-нататъшното прилагане на споразумението за бежанците, подписано между Брюксел и Анкара през март 2016 г. \r\nВ рамките на двустранна дискусия лидерите на двете страни обсъдиха също развитието на конфликта в Сирия, както и политическите и икономическите аспекти на германско-турските отношения, заяви говорител на правителството в Берлин. Преговорите между двамата са проведени на фона на информацията, че притокът на бежанци от Турция към Гърция продължава да се увеличава. \r\nКризата между САЩ и Иран попадана в центъра на кулоарната дипломация, като лидерите на Франция и Германия се срещнаха паралелно и американския и с иранския държавен глава, като и двамата изразиха позицията, че са необходими преки преговори между САЩ и Иран. \r\nФренският президент Еманюел Макрон във вторник призова Иран и САЩ да търсят решение чрез преговори,  като той се стреми да уреди историческа среща между техните президенти в рамките на сесията на Общото събрание на Организацията на обединените нации. \r\n\"Сега повече от всякога е времето за преговори между Иран, Съединените щати, подписалите Съвместния всеобхватен план за действие (СВПД) по иранската ядрена програма и регионалните сили, съсредоточени върху сигурността и стабилността на региона\", заяви Макрон пред Организацията на обединените нации, говорейки за  ядреното споразумение с Иран от 2015 г. \r\nГерманският канцлер Ангела Меркел заяви във вторник, че исканията на Иран за облекчаване на санкциите на САЩ са \"нереалистични\", след  като тя се срещна отделно с президентите на съперничещите си държави. \r\n\"Естествено бих се радвала, ако имаше преговори между Съединените щати и Иран\", каза тя пред журналисти в Организацията на обединените нации. \r\nТя обаче отхвърли исканията на Иран Съединените щати да отменят всичките си санкции преди да се проведат преговори на високо ниво. \r\n\"Смятам, че това е нереалистично\", каза тя след отделни разговори с американския президент Доналд Тръмп и иранския президент Хасан Рoухани. \r\nЛидерите на Великобритания и САЩ също се срещнаха в труден за британския премиер момент, след като Върховният съд на Великобритания постанови, че пророгацията на парламента е незаконна.  \r\nПрезидентът на САЩ Доналд Тръмп подкрепи във вторник плана на Борис Джонсън за излизане от Европейския съюз. \r\n\"Те трябва да се справят\", каза Тръмп за плана за Брекзит на Джонсън, докато двамата се срещнаха в кулоарите на Общото събрание на ООН. \r\n\"Би било ужасно нещо да се направи по друг начин,\" заяви американския президент. \r\nДжонсън във вторник обеща да продължи напред с плана си за Брекзит на 31 октомври, въпреки решението на Върховния съд, който определи съвета му към кралицата за пророгиране на  парламента за незаконен. \r\n\"Необходим е човек като този, за да го свърши\", каза Тръмп за Джонсън и добави: \"Мисля, че той ще го направи.\" \r\nАмериканският президент каза пред репортери, че „не е имал никаква реакция“, когато е чул, че най-висшият съд във Великобритания се е произнесъл срещу Джонсън. \r\n\"Той е професионалист. Това е още един ден в офиса\", каза Тръмп за британския си колега. \r\n \r\n  Юлиян Марков", "date": "2019.09.25", "title": "Кулоарна дипломация в коридорите на ООН (ОБЗОР)"}
{"url": "http://www.focus-news.net/news/2019/09/25/2701978/novostnoe-agentstvo-harykov-razpadat-na-ukrayna-e-neizbezhen-ungariya-polsha-i-rumaniya-se-gotvyat-da-razkasat-stranata.html", "text": "Разпокъсването на Украйна ще се случи рано или късно, а процесът на разпад вече е започнал. Такова мнение изрази пред украинската новинарска агенция  „Харьков“  бившият депутат във Върховната Рада Алексей Журавко. \r\nПо-рано в интервю пред „5 канал“ бившият директор на Института за национална памет Владимир Вятрович заяви, че апетитите на западните съседи на Икрайна растат все повече – Полша вече претендира за католическите храмове в Галиция, а Чехия иска автономия за русините. Да не говорим за Унгария, която не се отказва от плановете си за Закарпатието. Вятрович подчертава, че Украйна в никакъв случай не трябва да прави едностранни отстъпки или да изпълнява каквито и да е искания на съседите си: \r\n„Мисля, че ще бъде огромна грешка да се направят каквито и да е едностранни отстъпки, защото много добре разбираме, че те ще провокират допълнителни искания от страна на нашите съседи“. \r\nКакто отбеляза Вятрович, миналата седмица е публикувано интервю на заместник-министъра на външните работи на Полша, в което той заявява, че не може да става въпрос за никакви взаимни отстъпки с Киев, а освен това поиска католическите църкви на територията на Украйна да бъдат върнати на полските общности. \r\n„Това е въпрос, който не беше артикулиран доскоро. Сега се повдигат нови искания. Виждаме, че апетитите растат. Получихме доста странно и провокационно, както смятам, заявление от президента на Чехия (Милош) Земан, който започна да говори, че ще поиска от украинското правителство автономия за русините – тази измислена етническа група в Украйна, която, уж, се нуждае от някакви специални права“, заяви бившият директор на украинския Институт за национална памет. \r\nОчевидно, добавя Вятрович, че ще има подобни опити и от страна на унгарските власти, които още през миналата година са искали да създадат Министерство по работите на Закарпатието. „Ние прекрасно разбираме, че сега Украйна е отслабена от войната и нашите съседи, дори и тези, с които нямаме трудни отношения, са готови да се възползват от нашата слабост“. \r\nКакто съобщава в коментар пред „Харьков“ бившият депутат от Радата, родом от Херсонска област, Алексей Журавко, Украйна вече не може да бъде спасена и процесът на разпад вече е започнал. Експертът подчертава, че преди всичко за това са виновни такива дейци, като Владимир Вятрович. \r\n„Има една мъдра поговорка: „Рибата се разваля откъм главата, а я чистят откъм опашката“. Благодарение на такива като Вятрович, морален урод, Украйна започва да се разпада. Скоро Западна Украйна ще поиска да се отдели. На този етап това е естествен процес. Рано или късно разкъсването на Украйна ще се случи, процесът на разпад вече е започнал“, заяви бившият депутат. \r\nПо думите на Журавко, именно Вятрович е пропагандирал укаинизация, нацизъм и фашизъм в страната и е прославял УПА (Украинска повстанческая армия). Бившият депутат подчертава, че сега няма нужда да се оплаква и да казва, че искат да разкъсат Западна Украйна. \r\n„Нищо не може да се промени. Дори ако днес Вятрович бъде изпратен в затвора и бъдат отменени всички закони, приети по негова инициатива в Украйна, разпадът на страната не може да бъде спрян“, счита Журавко. \r\n \r\nПревод и редакция:", "date": "2019.09.25", "title": "„Новостное агентство Харьков“: Разпадът на Украйна е неизбежен: Унгария, Полша и Румъния се готвят да разкъсат страната"}
{"url": "http://www.focus-news.net/news/2019/09/25/2701974/tass-fenomenat-greta-tunberg-ili-pet-vaprosa-za-detsata-v-politikata.html", "text": "Истина ли е, че зад политически активните деца задължително стоят възрастни? И защо изобщо на децата им е интересна политиката? Отговор на тези и други въпроси търси руската информационна агенция  TACC  в материал, озаглавен „Феноменът Грета Тунберг, или пет въпроса за децата в политиката“. \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nНа 20 септември 16-годишната шведска активистка Грета Тунберг започна глобални демонстрации в защита на климата. Съгласно думите й, в периода от 20 до 27 септември „ще бъдат проведени 5225 акции в 156 държави на всички седем континента\". На 23 септември тя говори в залата на Общото събрание на ООН и обвини държавните глави, че използват празните си обещания, за да ограбят от мечтите и детството й. Активистката е обсъждана по-активно в социалните мрежи, дори президентът на САЩ Доналд Тръмп написа за нея в „Туитър“: „Тя изглежда като много щастливо момиче, което с нетърпение очаква светло и прекрасно бъдеще“. Мнозина не й вярват и казват, че тя насърчава нечии интереси. „Има недоволство, че „звуча и пиша като възрастен \", казва тя. „И мога да кажа само това: мислите ли, че 16-годишна може да говори сама за себе си?\" \r\nНо без значение кой е свързан с Грета, тя е номинирана за Нобелова награда и списание Time я включи в стоте най-влиятелни хора в света (в същата категория като Доналд Тръмп и папата). Грета създаде движението „Петъци за бъдеще“, наричано още „Ударно училище за климата“. Всеки петък, вместо да ходи на училище, тя излиза с плакат. Целта й е да привлече вниманието на политиците към проблема с изменението на климата. \r\nВсъщност децата в политиката не са нещо ново. Саманта Смит беше на десет години, когато написа писмо до Юрий Андропов: „Много се притеснявам дали ще започне ядрена война между Русия и САЩ. Ще гласувате ли за началото на войната или не?\" В отговор генералният секретар на ЦК на КПСС покани момичето в Съветския съюз. През 1983 г. Саманта посещава СССР, а две години по-късно загива при самолетна катастрофа. След това ответна  „мирна мисия“ в САЩ направи съветската ученичка Катя Личева. \r\nИ дори непълнолетно момиче вече получи Нобеловата награда за мир - през 2014 г. отличието бе присъдено на пакистанската активистка за правата на човека Малала Юсуфзай (по това време тя беше на 17 години). Тя водеше блог за талибанския режим, подкрепи достъпа до образование за жени и почти загина от ръцете на терористите. \r\nИ все пак политически активните деца и юноши повдигат много въпроси. Откроихме поне пет.  \r\n \r\n Какво мислят родителите? \r\n \r\n„Помолих майка ми да напише писмо до господин Андропов. В крайна сметка трябва да разберете защо светът е толкова неспокоен. А майка ми каза: „Защо не му пишеш сама? Така започна историята на Саманта Смит. Ако родителите й не й бяха помогнали да изпрати писмо и не бяха отделили 40 цента за пощенска марка, може би тази история нямаше да се случи. Родителите на Малала Юсуфзай също я подкрепиха: тя получи образование и започна да публикува дневници на уебсайта на BBC, до голяма степен благодарение на баща си. родителите на Грета Тунберг – съгласно думите й, отначало реагирали хладнокръвно на нейните идеи. Но сега те заедно написаха книга за семейния живот, плащат за пътуванията на дъщерята и, според някои, се наслаждават на нейната слава. \r\nКакто обяснява проректорът от Висшето училище по икономика, ръководител на студентската олимпиада „Аз съм професионалист“ Валерия Касамара, отношението на родителите към политическата активност на децата зависи от нейния характер. „Ако млад мъж стане привърженик на някаква парламентарна партия, родителите едва ли ще видят нещо лошо в това“, казва тя. „Освен ако в семейството не е имало политически раздори (например родителите винаги са били привърженици на демократите, а детето е отишло при комунистите). Но ако детето ходи на неразрешени митинги, тогава има голям шанс родителите да разберат за това, едва когато детето има сблъсък с органите на реда“. \r\n \r\n Възрастните често вярват, че такива деца са ангажирани с някой друг. Така ли е? \r\n \r\nТунберг  често чува, че някой стои зад нея/платена /използвана. „Но зад мен няма никой освен мен“, казва тя. \r\nЗащо възрастните толкова често не вярват, че децата могат сами да се застъпват за някои политически идеи, без „намеците“ на възрастните? „Трудно им е да повярват, че едно дете може да разсъждава по този начин, че детето има достатъчно знания, интелигентност и способности\", казва Григорий Добромелов, политолог и директор на Института за приложни политически изследвания. Той  добавя: „Такива момчета са наистина рядкост… А тези възрастни, които вярват в искреността на такива деца, може би са се интересували от политика още от детството“.  \r\nОсвен това много родители сами контролират децата си колкото е възможно повече и са сигурни, че всеки прави това. Ето защо им е трудно да повярват, че едно дете би могло да направи подобно нещо само. И накрая, такива деца често причиняват раздразнение у възрастни. Грубо казано, те се вбесяват, че някой „им се качва на главата“. \r\nРазбира се, случва се възрастните да приписват действията на децата си като свои собствени. Мнозина помнят Таня, „момичето в розово“ от Волоколамск. Миналата година тя стана известна в социалните мрежи след митинг за закриването на депото в Ядрово. Таня посочи с пръст управителя на Московската област Андрей Воробьов и прокара ръка през гърлото си. Този жест се превърна в хит. Според Таня тя имала предвид само, че тренировъчната площадка убива местните жители, но в социалните мрежи тя бе определена като символ на протест. \r\nИ, разбира се, политическите възгледи на децата не идват от нищото. „Бях в началното училище, годината беше около 87-а\", казва Марина, 40-годишна. „Имахме есе на свободна тема. И писах за заплахата от война, че светът е крехък и възрастните трябва да го защитават от ядрени оръжия. Всичко у нас беше „погълнато\" от възрастните.  Моите баби и дядовци винаги гледаха програмата „Време\" и плясках с ръце, когато показвах партийни конгреси по телевизията. „Но това все още не е пристрастие, а по-скоро формирането на възгледи под въздействието на околната среда“. \r\n \r\n Защо им е на децата политиката? И могат ли да направят нещо? \r\n \r\n„Това, което правим или не правим в момента, ще се отрази на целия ми живот и живота на децата и внуците ми“, казва Грета. Идеята е ясна: възрастните изграждат свят, в който децата след това живеят. Но според Валери Касамара това не работи в Русия: „Имаме много кратък хоризонт на планиране. Живеем в настоящето и това не се отнася само за децата, но и за обществото като цяло. Имаме малко деца, които сериозно мислят като Грета“.  \r\nСпоред Касамара участието в политически акции е по-скоро възможност за децата да се изразят. „Разбира се, това е възможност да изпъкнете и да изградите кариера“, съгласен е политическият анализатор Григорий Добромелов. „Такива подрастващи могат дори да манипулират отношението на възрастните към тях“. \r\n„Много тийнейджъри искрено смятат, че могат да променят света“, казва Елена Морозова, доцент по детска психиатрия и психотерапия в Руската медицинска академия за продължаващо професионално образование. „И искат да го подобрят“. Тийнейджърският романтизъм и наивност са от полза само тук. „Възрастните са обременени от опита си - това е като товар зад гърба им“, обяснява Добромелов.„ И това не дава възможност да се мисли така, както едно дете“. Валерия Касамара добавя: „Такива момчета наистина могат да накарат възрастните да гледат на проблемите с различни очи“. \r\nЧесто казваме: това необходимо, така е прието. „Кой има нужда? Защо имат нужда?\" Те изобщо нямат това „необходимо“, а имат „харесвам –не харесвам,  искам-не искам“.  \r\nДецата и юношите имат още едно предимство. 16-годишно момиче, пропускащо часовете в името на „училищен митинг“, на мнозина ще изглежда мило и трогателно. Възрастен, който бяга от работа със същата цел, в нашите очи е по-вероятно да изглежда като луд. Григорий Добромелов смята, че децата и юношите са добре запознати как възрастните се отнасят към техния активизъм и могат да го манипулират. „Но това не е яростен цинизъм\", добавя той. \r\n \r\n Какво правят възрастните? \r\n \r\nСпоред Григорий Добромелов в Русия в момента няма системна работа с политически активни деца. И това е проблемът. „Ако детето иска да се занимава с обществени и политически дейности и няма такава възможност, то лесно може да бъде пленено от екстремистки възгледи“, обяснява експертът. „За да не попаднат децата под влияние на манипулатори, те се нуждаят от добри наставници“. Според Добромелов подобна система е работила в СССР. „Да, тя имаше идеологическа специфика, но тя беше система\". казва той. „И ако този идеологически компонент бъде премахнат, той може да служи като модел сега\". \r\nВалерия Касамара казва, че повечето руски тийнейджъри не са готови да поемат сериозно никаква отговорност. „Имаме все по-малко хора, които казват: Ще порасна и ще бъда президент\", казва Касамара. „Това поколение е свободно, креативно, но много настроено към потреблението: те винаги са били покровителствани и смятат, че трябва да бъде така. Но това не означава, че няма нужда да слушат и не е необходимо да се говори с тях“.  \r\nКакво да направите, ако детето ви бъде увлечено от това, което смятате за разрушително или опасно за него? Основното е да не се забранява, предупреждава психологът Елена Морозова. „Ще бъде по-лошо“, обяснява тя.По-добре опитайте да прочетете същата литература като вашето дете и да слушате какво му казват хората на властта. Ако разговаряте с него, давайте факти, задавайте въпроси и изтъквайте противоречия, тогава може би ще можете да обясните защо вашата ценностна система е по-правилна, съветват експертите. \r\n \r\n До какво може да доведе политическата активност дете? \r\n \r\nВъзможните последици за детето могат да бъдат най-различни - от Нобеловата награда до опит за убийство (или, както в случая с Малала Юсуфзай, и с двете). От популярната любов (Катя Личева, която след посещението на Саманта Смит замина на мисия в САЩ, през 80-те се класира сред „най-популярните жени на СССР“, наравно с Ала Пугачова). \r\nГригорий Добромелов вярва, че дори положителен сценарий може да завърши с психологическа травма за детето. „Ако дадете на детето Нобелова награда, тогава то ще види в него не дете, а Нобелов лауреат и ще поиска да се съобразявате с този статус. А възрастен не винаги може да се справят с това\". Въпреки това, Малала Юсуфзай, която скоро ще навърши 22 години, изглежда се справя доста добре. През 2015 г. тя откри училище за сирийски бежанци в Ливан. Но ние не знаем нищо за нейните възможни психологически проблеми. \r\nАко от тийнейджър бъде направен герой (често за един ден) и след това бъде забравен, това може да му струва много. „Той е достигнал някакъв връх, иска допълнително признание, внимание, успех. И може да има проблеми\", казва Елена Морозова. А именно разочарование от себе си, от световния ред, от роднини, които не му помогнат да живее спокойно и безболезнено. \r\nОбаче далеч не при всички подрастващи политическата активност води до такива крайности. И както казва Валерия Касамара, това може да се превърне в добра „школа на живота“: „Това е възможност да се научите как да говорите, да общувате“. \r\nСпоред Григорий Добромелов благодарение на развитието на технологиите политиката става все по-малко формализирана. И на детето /тийнейджъра е по-лесно да прояви политическа активност днес, отколкото преди повече от 30 години, когато малката Саманта Смит изпрати писмо до Юрий Андропов. Това означава, че в бъдеще ще се появяват все повече и повече деца като Грета Тунберг.  \r\n \r\n Тереза Герова", "date": "2019.09.25", "title": "ТАСС: Феноменът Грета Тунберг, или пет въпроса за децата в политиката"}
{"url": "http://www.focus-news.net/news/2019/09/25/2701977/predsrochnoto-osvobozhdavane-na-dzhok-polfriyman-predizvika-naprezhenie-v-obshtestvoto-obzor.html", "text": "Предсрочното освобождаване на Джок Полфрийман предизвика напрежение в обществото. То започна с протест пред Съдебната палата, където се събраха стотици граждани. Протестът бе организиран от ПП \"Атака\" заради предсрочното освобождаване на Джок Полфрийман. Протестиращите носеха плакати с текст: \"Оставка на съдия Калпакчиев\" и \"Върнете убиеца Джок в затвора\". Лидерът на ПП \"Атака\" Волен Сидеров   коментира пред журналисти, че на съдия Калпакчиев трябва да му бъдат отнети правата и повече да не практикува тази професия. \"Решението му е позор за съдебната система. Тук излиза въпросът кой издига на високи постове подобни личности и защо си затваря очите съдебната система\", заяви Сидеров. Според него Хелзинският комитет от години защитава престъпници. По думите му той е антибългарска организация. Той призова гражданите да разлепят снимки на съдия Калпакчиев в София, за да може всеки да знае кой стои зад този образ. \"Как спят тези хора, които позволяват да бъдат опростени такива наказания за убийци. Някои магистрати у нас започнаха да се чувстват недосегаеми\", отбеляза лидерът на ПП \"Атака\". Темата коментираха и други политици. Лидерът на АБВ Румен Петков коментира темата в свое телевизионно участие. \"Решението на съда, да пусне предсрочно убиецът Пофрийман, е вулгарно и цинично. Маса адвокати заеха позиция, че има неспазване на практиките. Очевидно Хелзинкският комитет гледа на съдия Калпакчиев и на Полфрийман като на хора с еднакви заслуги пред обществото. Калин Калпакчиев два пъти е получавал наградата на БХК „Човек на годината”. За високото отличие беше номиниран и Полфрийман. ВСС много внимателно трябва прецени ролята и на тримата съдии. Нашата държава трябва да се намеси, защото иначе един изверг, който е извършил жестоко убийство и е направил опит за второ такова, ще бъде освободен”, каза той. Петков допълни, че вероятно става въпрос за конфликт на интереси от страна на тримата магистрати от Софийския апелативен съд, решили да освободят предсрочно Полфрийман. Той допълни, че политизирането на случая е грозно. Според него трябва да се сложи край на намаляването на присъдата при добро поведение.  \r\nПо-късно през деня   Съдийската колегия на Висшия съдебен съвет   излезе с позиция, в която тя изрази своето безпокойство от ескалиращото обществено напрежение през последните дни по повод съдебния акт, постановен от въззивен състав на Апелативен съд – София, за условното предсрочно освобождаване на австралийския гражданин Джок Полфрийман. \"Ние сме съпричастни към болката и страданията на близките на Андрей Монов, като споделяме тяхното усещане за нарушен баланс между правото и справедливостта. От колегията заявяват също, че правомощията и функциите на Висшия съдебен съвет обаче са прогласени в Конституцията на Република България и в Закона за съдебната власт (ЗСВ) и уточняват, че в съответствие с разпоредбата на чл. 16 от ЗСВ, ВСС е административен орган, който не се намесва в правораздавателната дейност и не може да обсъжда, контролира или ревизира съдебни актове\", се посочва още в позицията.  \r\nПрокуратурата също се намеси в казуса. Главният прокурор Сотир Цацаров   поиска ВКС да спре изпълнението на постановеното условно предсрочно освобождаване на осъдения за убийство австралийски гражданин. Това се случи след като до главния прокурор постъпи молба от Аксения и Христо Монови – родители на убития Андрей Монов, за внасяне на искане до Върховния касационен съд за възобновяване на производството по условно предсрочно освобождаване на Джок Полфрийман, осъден за убийството на сина им.  \r\nНа брифинг   говорителят на главния прокурор Румяна Арнаудова   даде повече разяснения за ситуацията. Тя съобщи, че са налице основания за възобновяване на това производство и затова гл. прокурор Сотир Цацаров е сезирал Върховния касационен съд. „Основанията са две – неспазването на изискуемата форма на произнасяне на Софийския апелативен съд като становището на главният прокурор е, че е следвало този съд да се произнесе с решение, тъй като такъв е законът, такъв е наказателно процесуален кодекс, но въпреки това и въпреки че не е спазена тази форма Софийският апелативен съд се е произнесъл по начин, който противопоставя невъзможност да се поиска възобновяване на това производство“, добави Арнаудова. „Второто основание да се поиска възобновяване на това производство са доказателствата за незаконен състав. Това определение според доказателствата по делото е постановено от незаконен състав от двама от общо тримата съдии са имали законно основание за само отвод. Това те не са сторили въпреки задълженията си по закон, тъй като има достатъчно доказателства за отношения включително и лични на председателя на състава и на докладчика по това производство, за които те са били длъжни да съобщят“, обясни още говорителят на главния прокурор. Румяна Арнаудова подчерта, че незаконният състав е абсолютно основание за отмяна на постановен съдебен акт. „Установени са били налични и тези факти, че председателят на състава двукратно е бил награждаван от Български хелзинкски комитет като човек на годината в организираната от тази неправителствена организация класация. Съдията докладчик е била съавтор в годишният доклад за 2016 година за същата неправителствена организация. Тези лични отношения е трябвало да бъдат обявени от съдиите, трябвало е да се самоотведат, доколкото те по този начин са показвали и съпричастност към идеята на неправителствената организация. Фактът, че не са направили дължимото за всеки един магистрат поведение и не са предприели необходимите действия поставя под съмнение законността на съдебния акт, защото всички граждани имат право да получат безпристрастно правосъдие“, подчерта говорителят на главният прокурор.", "date": "2019.09.25", "title": "Предсрочното освобождаване на Джок Полфриймън предизвика напрежение в обществото (ОБЗОР)"}
{"url": "http://www.focus-news.net/news/2019/09/25/2701982/reshenieto-na-varhovniya-sad-sreshtu-prorogatsiyata-na-britanskiya-parlament-komentari-v-britanskiya-pechat-agentsiya-fokus.html", "text": "Решението на Върховния съд срещу пророгацията на британския парламент е централна тема в британския печат. \r\n*** \r\n \r\n  Найджъл Фараж призова Борис Джонсън да уволни главния си съветник за Брекзит Доминик Къмингс, след като решението на премиера да суспендира работата на парламента бе обявено за „незаконно“ от Върховния съд, пише евроскептичното британско издание  The Daily Express . \r\nПо думите на Фараж, решението на министър-председателя да „пророгира“ Камарата на общините е „най-лошото политическо решение в историята“. Лидерът на „Партия Брекзит“ призова за отстраняване на Доминик Къмингс, един от лидерите на кампанията за излизане от ЕС през 2016 година. Той написа в „Туитър“: „Обявяването на Речта на кралицата и пророгацията са най-лошото политическо решение в историята. Доминик Къмингс трябва да бъде отстранен“. \r\nНеговият коментар бе подкрепен от Дейвид Гауке, който също написа в „Туитър“: „Странни времена. Съгласен съм с Найджъл“. \r\nКъмингс е един от архитектите на официалната кампания „За излизане“ и беше директор на кампанията по време на референдума за ЕС през 2016 година. \r\nМеждувременно говорейки след решението на Върховния съд, кандидатът на „Партия Брекзит“ Джулиан Малинс заяви: „Учуден съм, че Върховният съд е решил, че това не е обхванато от деветата разпоредба на Декларацията за правата - тоест не е процедура. \r\n„Искам да кажа, че парламентът се състои от Общините, Лордовете и Нейно Величество – очевидно, това е решение се взе като част от парламентарната процедура и Върховният съд да го постанови незаконосъобразен, учуден съм от това решение. Това ще има извънредни последици през следващите десетилетия. Ще има безкрайни съдебни спорове, безброй политически дейности“. \r\nГневният отговор на Фараж идва, след като най-висшият съд в Обединеното кралство обяви решението на премиера да прекрати дейността на парламента за пет седмици за незаконно. \r\n*** \r\n \r\n Решението на върховния съд не спира Джонсън да поиска втора пророгация преди речта на кралицата, но тя  би трябвало да е с нормална дължина, за да бъде законна - т.е. да трае няколко дни, а не седмици, цитира думите му британският вестник  The Guardian \r\nТой заяви, че все още иска да продължи с речта на кралицата - което ще изисква нова пророгация. Той каза: \r\nНе мисля, че съдиите са изключили възможността да има реч на кралицата, но това, което със сигурност ще направим, е да гарантираме, че парламентът ще има достатъчно време за разискване за Брекзит. \r\nТой заяви, че някои депутати се опитват да осуетят Брекзит: \r\nПо-важното е, нека не се съмняваме, че има много хора, които искат да осуетят Брекзит. Има много хора, които по принцип искат да попречат на тази страна да излезе от ЕС. И ние имаме парламент, който не може да бъде пророгиран, не иска да има избори и мисля, че е време да предприемем нещо по въпроса. \r\nДжонсън каза, че решението на върховния съд ще затрудни сключването на сделка за Брекзит. Попитан дали му липсват опции, той отговори „напротив“ и продължи: \r\n\"Както в момента гласи закона - Обединеното кралство напуска ЕС на 31 октомври! \r\nНо интересното, вълнуващото за нас сега е да постигнем добра сделка. И това е, за което работим. Ще бъда честен с вас, не е много по-лесно след подобни неща в парламента или в съда. Очевидно постигането на сделка няма да е много по-лесно на този фон. Но ние ще продължим да търсим сделка.\" \r\nТой каза, че ще уважава решението на върховния съд - въпреки че категорично не е съгласен с него. Той каза: \r\nОчевидно това е присъда, която ще уважаваме и уважаваме съдебния процес. Трябва да кажа, че категорично не съм съгласен с основанията на съдиите. Не мисля, че е правилно, но ще продължим и разбира се парламентът ще се върне ... \r\nНе мисля, че това беше правилното решение, мисля, че пророгацията се използва от векове без съдебно тълкуване. \r\n*** \r\n \r\n Борис Джонсън се завръща във Великобритания, за да се справи със спешните въпроси около решението на Върховния съд на Великобритания за пророгирането на парламента, пише британският вестник  The Independent . \r\nПремиерът беше принуден да прекъсне посещението, за да присъства в Камарата на общините в 11.30 ч. в сряда. \r\nЛидерът на лейбъристите Джереми Корбин призова  Джонсън да \"обмисли позицията си\" след важното решение, докато лидерът на либералдемоктратите Джо Суинсън заяви, че не е \"годен\" да бъде премиер. \r\nИзказвайки се в Ню Йорк, премиерът заяви, че неговото правителство ще „уважава” решението на съда и добави, че „разбира се парламентът ще се върне на работа”. \r\nБорис Джонсън и кралицата са обсъдили важното решение на Върховния съд, че закриването му от парламента е незаконно, но представител на правителството отказа да изясни дали премиерът се е извинил на кралицата. \r\nПремиерът е разговарял с нея по телефона преди да се върне от Ню Йорк , очаква се да направи спешно обръщение пред Камарата на общините в сряда. \r\nПравителствен източник не би посочил естеството на разговора между премиера и кралицата, казвайки: „Никога при никакви обстоятелства не обсъждаме съдържанието на разговорите между премиера и нейно величество.“ \r\nОказа се обаче, че Джонсън няма да успее да се върне във Великобритания навреме за възобновяването на работата на парламента, в 11.30 ч., което може да разгневи някои депутати, които поискаха присъствието му. \r\nОчаква се полетът му да кацне обратно във Великобритания най-рано около обяд - след като речта му пред Организацията на обединените нации беше отложена за по-късно вечерта в Ню Йорк. \r\nСега Борис Джонсън е в капан, пише главният политически коментатор на The Independent Джон Рентул.  \r\n\"Единственият му изход е да прокара сделка през парламента до 19 октомври - датата, посочена в закона, приет за предотвратяване на Брекзит без сделка. \r\n \"Вероятно ще предстои най-голямото решение за краткото време на Джонсън като министър-председател: на 19 октомври той ще изпрати изискваното от закона писмо с молба за удължаване на Брекзит до ЕС (което почти сигурно ще направи), или ще подаде оставка? Изборът е толкова страхотен.\"", "date": "2019.09.25", "title": "Решението на Върховния съд срещу пророгацията на британския парламент- коментари в британския печат (Агенция \"Фокус\")"}
{"url": "http://www.focus-news.net/news/2019/09/25/2701983/pregled-na-mezhdunarodnite-novini-do-6-chasa-agentsiya-fokus.html", "text": "56-годишен мъж, за който се съобщава, че е с български произход, е бил ударен от мълния и е загинал, докато е събирал  метални отпадъци с други трима души, според информация на местните власти на град Алимаки в Западен Пелопоннес, пише електронното издание на гръцкия вестник  Kathimerini . \r\nВ друг инцидент е загинал 35-годишен работник-мигрант в Лехайна в Пелопонес. \r\nСпоред местните сведения той се е приютил в изоставена сграда с други мигранти, когато е бил ударен от мълния, след като е излязъл навън по неясни причини. \r\nНационалната обсерватория в Атина съобщи, че над 10 500 мълнии са паднали в Йонийска и Западна Гърция във вторник. \r\n*** \r\n \r\n Турският президент Реджеп Ердоган призова във вторник за реформиране на Съвета за сигурност на ООН, изказвайки се пред  74-ата сесия на Общото събрание на ООН, цитиран от  TACC . \r\n\"Повтарям, че в света има повече от пет държави. Крайно време е за преразглеждане на подходите, реформа на организацията и правилата. Необходимо е незабавно да се проведат фундаментални реформи в дейностите на Съвета за сигурност на ООН, за да се постигне справедливост на международната арена\", каза турският лидер. \r\nСпоред Ердоган \"бъдещето на човечеството не трябва да зависи от решенията на петте постоянни членове на Съвета за сигурност на ООН\". Той направи подобни изявления на предишната сесия на Общото събрание на ООН в Ню Йорк, припомня ТАСС \r\nПо време на изказването си турският президент засегна темата за ядрените оръжия. Според него \"притежаването на ядрено оръжие трябва да бъде или забранено за всички страни по света, или, обратно, да бъде разрешено\". \r\n*** \r\n \r\n Президентът на правителството на Македония Зоран Заев се срещна днес с премиера на Гърция  Кириакос Мицотакис в Ню Йорк в кулоарите на сесията на Общото събрание на ООН, пише македонското електронно издание  Centar . \r\nНа срещата премиерът Заев подчерта, че правителството на Македония е максимално фокусирано върху конструктивния подход в изграждането на взаимно партньорство, основано на приятелство и общо желание за просперитет на региона в интерес на гражданите на двете страни. \r\nПремиерът Заев подчерта, че правителството на  Македония е готово да изпълни изцяло Плана за действие за засилване и обогатяване на сътрудничеството между Република Гърция и Република Северна Македония, както е предвидено в договора от Преспа. Той подчерта, че то е историческа стъпка и значително споразумение за изграждане на добросъседски отношения, по-тясно сътрудничество и конструктивни и положителни отношения между двете страни. \r\nПрезидентът на правителството на Република Северна Македония Зоран Заев заяви на срещата, че отдава голямо значение на факта, че Гърция е първата държава-членка на НАТО, ратифицирала Протокола за присъединяване на страната към Алианса в процеса на пълноправно членство, който ще бъде финализиран скоро. \r\nНа среща с гръцкия министър-председател Мицотакис, премиерът Заев информира за усилията за засилване на прилагането на текущите реформи, за да се даде възможност за започване на преговорите за присъединяване към ЕС, като положително решение по въпроса се очаква през октомври тази година. \r\nГръцкият премиер изрази подкрепа за започване на преговори с ЕС и подчерта, че последователното и навременно прилагане на Споразумението от Преспа е от решаващо значение за подобряване на отношенията и осигуряване на европейска перспектива за Северна Македония. \r\nНа срещата бе заключено, че насърчаването на икономическото сътрудничество, увеличаването на търговския обмен и преките инвестиции са от взаимна изгода за гражданите на двете страни. \r\n*** \r\n \r\n Бъдещето на ядрената сделка с Иран и ситуацията в Близкия изток след нападенията срещу саудитските петролни съоръжения бяха в центъра на срещата между германския канцлер Ангела Меркел и иранския президент Хасан Рухани, предава  TACC , като се позовава на изявление на федералния канцлер пред репортери в кулоарите на сесията на Общото събрание на ООН. \r\n\"По време на разговора стана дума, разбира се, за ядрена сделка, бъдещето на Съвместния всеобхватен план за действие (СВПД) и ситуацията в региона след атаките в Саудитска Арабия\", каза тя. \"Ние, трите европейски държави - Великобритания, Франция и Германия, казахме вчера, че сме убедени, че Иран е отговорен. Ние, разбира се, подбрахме думите - носи отговорност\", добави Меркел. \r\n*** \r\n \r\n Френският президент Еманюел Макрон във вторник призова Иран и САЩ да търсят решение чрез преговори,  като той се стреми да уреди историческа среща между техните президенти в рамките на сесията на Общото събрание на Организацията на обединените нации, цитира думите му  AFP . \r\n\"Сега повече от всякога е времето за преговори между Иран, Съединените щати, подписалите Съвместния всеобхватен план за действие (СВПД) по иранската ядрена програма и регионалните сили, съсредоточени върху сигурността и стабилността на региона\", заяви Макрон пред Организацията на обединените нации, говорейки за  ядреното споразумение с Иран за 2015 г. \r\n*** \r\n \r\n Френският президент Еманюел Макрон отбеляза напредъка, който беше очертан през последните седмици в диалога между Киев и Москва, изказвайки се на сесията на Общото събрание на ООН, цитиран от  TACC . \r\n\"Президентът на Украйнa Владимир Зеленски започна да прави първите стъпки; президентът на Русия Владимир Путин успя да отговори на това\", заяви Макрон. „През последните седмици бе постигнат напредък“, подчерта той. \r\n\"Ние също знаем какво предстои и какви етапи трябва да последват\", заяви френският президент. \"В следващите седмици ще се проведе среща на върха в Нормандския формат на ниво държавни и правителствени ръководители\", добави той. \r\nТой призова световните лидери да намерят смелост в изграждането на мира, припомняйки думите на носителя на Нобелова награда за литература, руския писател Александър Солженицин за значението на смелостта за политиците. \r\n\"Александър Солженицин по време на реч в Харвард през 1978 г. каза, че ни липсва смелост\", припомни Макрон. \"И днес бих искал да апелирам да си възвърнем смелостта, особено в създаването на мир и смелостта да поемеш отговорност.\" \r\n\"Да се създаде мир означава да се премине към диалог, компромиси, към възстановяване на доверието\", каза френският лидер. Той подчерта, че \"точно това е необходимо днес в толкова много региони и по-специално в Близкия изток.\" \r\nТова не е първият път, в който Макрон цитира Солженицин. Например, той цитира известната реч на Солженицин в Харвардския университет по време на речта си на годишната среща на френските посланици през 2018 г. \r\nФренският държавен глава вярва, че е дошъл моментът за възобновяване на преговорите между Съединените щати, Иран, страните, участващи в Съвместния всеобхватен план за действие (СВПД)за Иранската ядрена програма и регионалните сили.  \r\n„Повече от всякога съм дълбоко убеден, че дойде време за възобновяване на преговорите между Съединените щати, Иран, страните, които са подписали СВПД, и регионалните сили, които са загрижени най-вече“, каза той. „Това се отнася предимно за сигурността и стабилността на тези държави.\" \r\nСред условията и целите на тези преговори Макрон посочи изхода от кризата в Йемен и премахване на икономическите санкции. \"Какви трябва да бъдат условията и целите на преговорите? На първо място, пълната увереност, че Иран няма да притежава ядрено оръжие, второто е изходът от кризата в Йемен\", подчерта той. \"Третото план за сигурност, който обхваща други кризи в региона, и морската безопасност. И накрая, премахването на икономическите санкции.\" \r\n*** \r\n \r\n Очакваше се председателят на Конгреса  Нанси Пелоси да обяви официално разследване за импийчмънт на Доналд Тръмп във вторник на фона на нарастващите обвинения за злоупотреба с власт от американския президент, предава  AFP . \r\nПелоси трябва да говори в 17:00 часа местно време (24:00 часа българско време ) след среща с членове на нейната партия, където призивите за импийчмънт нарастват, въпреки опасенията на ръководството на Демократическата партия, че подобен ход може да навреди на шансовете им в битката за Белия дом през 2020 г. \r\nПозовавайки се на източници, близки до Пелоси, няколко американски медии съобщиха, че тя ще обяви началото на официално разследване за импийчмънт в Камарата на представителите, първата стъпка в процес, който в крайна сметка може да доведе до отстраняването на Тръмп от длъжност. \r\n\"Абсолютно важно е президентът да носи отговорност. Никой не е над закона\", каза Пелоси на форум във Вашингтон, без да потвърждава плановете си за импийчмънт. \r\n\"Казах, щом имаме фактите, ние сме готови. Сега имаме фактите. Готови сме\", каза тя. \r\nВъзникналите призиви за импийчмънт са подхранвани от скандал заради вероятния опит на Тръмп да окаже натиск върху президента на Украйна за откриване на корупционно разследване срещу основния му претендент за Белия дом Джо Байдън и синът на Байдън Хънтър.", "date": "2019.09.25", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/25/2701970/pregled-na-osnovnite-temi-v-svetovniya-pechat-agentsiya-fokus.html", "text": "Скандалът с разговора на американския президент с президента на Украйна Владимир Зеленски, който заплашва да се превърне във формална процедура за стартиране на процедура за импийчмънт срещу Доналд Тръмп, разговорите за създаване на правителство на националното единство в Израел и желанието на южнокорейския президент да превърне демилитаризираната зона между двете Кореи в \"Зона на мира\" са сред темите на световния печат.   \r\n*** \r\n \r\n  Украйна не е военен съюзник на Америка. Икономическите й връзки със САЩ не играят съществена роля. Новините за споровете й с Русия до голяма степен изчезнаха от заглавията в американските медии. Но за втори път от 2016 г. насам страната се оказа в центъра на голям скандал във Вашингтон, отбелязват Майкък Бирнбаум и Дейвид Щерн в статия за водещото американско издание  The Washington Post . \r\n \r\n Агенция „Фокус“ представя превод на материала с уточнението, че той отразява единствено позицията на авторите.  \r\n \r\nДържавният глава на САЩ Доналд Тръмп призова украинските лидери да започнат разследване на семейството на кандидата на демократите за президентския пост Джо Байдън. Така измъчената от война страна отново се оказа между чука и наковалнята в американската политика. Отново виждаме, че политическият успех на САЩ може да бъде пряко зависим от случващото се в Киев. И отново украинците се питат защо именно тях въвличат в конфликт, воден от Тръмп и неговите противници.   \r\nСъбитията, случващи се в тази страна, притисната между Европейския съюз и Русия, където силите на Изток и Запад се борят помежду си за влияние, придобиват безпрецедентна сила във Вашингтон в ерата на Тръмп. \r\nКиев вече изигра основна роля в скандала, довел до падането на Пол Манафорт. Председателят на кампанията на Тръмп през 2016 г.  спечели милиони долари като съветник на тогавашния украински президент Виктор Янукович, преди да се оттегли в резултат на протестите от 2014 г. През август 2016 г. се появиха черни счетоводни данни, в които подробно се описват плащанията, направени от украинското правителство към Манафорт, което доведе до отстраняването му от участие в кампанията и впоследствие стана тласък за образуване на наказателно производство срещу него за данъчни и банкови измами. Манафорт плати за тях със седемгодишен затвор. \r\nПрез годините, предшестващи свалянето на Янукович, когато Манафорт напътства своя украински клиент по пътя на политическия успех, някои изучаваха работата му. Въпреки че Украйна е по-бедна от съседката си Русия, тя разполага с достатъчно пари, за да осигури безразсъден живот на желаещите да се присъединят към битката в нейните политически окопи. \r\n„В Украйна има много хора с пари, мнозина имат лоша репутация и искат да се поправят, а мнозина искат да се свържат със Запада“, уверява Андерс Ослунд, старши член на Атлантическия съвет. „Украйна е много по-отворена от Русия. Това е нейна отличителна черта и ако сте отворени, подгответе се за притока на престъпници от САЩ\". \r\nСпоред експерти и политици Украйна привлича вниманието поради необичайна комбинация от свободни пари (това е ключова транзитна страна за руския природен газ), корупция с дълга история и конкурентни избори. Американците като Манафорт и личният адвокат на Тръмп, Рудолф У. Джулиани, лесно намериха клиенти в Украйна, където хората вярват, че политическата мъдрост на САЩ може да доведе до резултати. \r\n \r\n„Украинската политика е нечистоплътна, но все още конкурентна“, казва Андрю Уилсън, старши сътрудник в Европейския съвет по външни отношения. „В крайна сметка всяка страна е въоръжена с тези методи\". \r\nСитуацията е противоположна на тази в Русия, където, въпреки много по-големите парични потоци в политиката, вече две десетилетия доминира само един човек: президентът Владимир Путин. Руският пазар до голяма степен се затвори за американците след 2014 г., когато администрацията на бившия американски президент Барак Обама наложи санкции срещу Москва заради ролята й в конфликта в Украйна, а каналите за бизнес комуникация постепенно заглъхнаха. \r\nВ общественото съзнание на украинците Манафорт е силно свързан с корупцията от ерата на Янукович. Когато на бял свят излезе тайното счетоводство през 2016 г., киевските дипломати решиха, че причината за изтичането на тази информация е възмущението на украинците от работата на Манафорт в политическата им система. Тръмп, който говори с възхищение за Путин, не беше популярен в Киев, но малцина смятаха, че всичко това е част от по-широката украинска вендета срещу кампанията на Тръмп, защото никой не очакваше победен резултат по това време. \r\nМеждувременно, в ерата на Тръмп във Вашингтон, привържениците на президента предстаиха този епизод по различен начин - като част от заговор на украинското правителство за намеси в кампанията през 2016 година. \r\nДжулиани, ръководител на консултантска група, чиито клиенти включват редица изявени украински фигури, превърна бившия депутат Сергей Лещенко, който помогна за популяризирането на черната каса, като своя цел. През май пред  Fox News   Джулиани нарече Лещенко един от членовете на групата „врагове на президента, а в някои случаи и врагове на САЩ\", които са били близки до наскоро избрания президент на Украйна Владимир Зеленски. \r\nЛещенко твърди, че действията му са представени в лъжлива светлина. „Вместо да ми дадат дължимото - хвърлих в затвора престъпника Манафорт, когото американските съдии и американското жури признаха за виновен, те започват да ме нападат\", цитира изданието думите му. \r\nЛещенко съветваше Зеленски по време на президентската компания. Но според него вендетата на Джулиани го е принудила да напусне екипа на новия лидер, за да не навреди на отношенията между Украйна и САЩ. Наскоро в статия за изданието той предложи да даде показания пред Конгреса. \r\nНо ако краят на ерата на Янукович ни позволи да се освободим от американските политически съветници, включително Манафорт, други американци, поддържащи връзки с Вашингтон, бяха повлечени от водовъртежа в Украйна. Една енергийна компания, „Бурисма“, нае няколко демократи с връзки, включително Хънтър Байдън, синът на Джо Байдън, който стана член на  Борда на директорите на компанията през 2014 г. \r\nПо това време баща му бе вицепрезидент и ръководи политиката на администрацията на Обама по отношение на украинската криза. \r\nПо-младият Байдън не оказа пряка подкрепа на политиците. Според вестник  The New York Times , той е получавал до 50 000 долара на месец за работата си в съвета на директорите на енергийна компания, което е причинило сред някои служители на Държавния департамент загриженост относно евентуален конфликт на интереси. На свой ред Джо Байдън твърди, че никога не е говорил със сина си за работата му в „Бурисма“. \r\nПрез 2014 г. Прокуратурата на Украйна започна разследване на предполагаемите незаконни дейности на компанията, включително за пране на пари и злоупотреба със служебно положение от страна на собственика й Николай Злочевски. Обвиненията бяха отречени, Един от случаите, свързани с укриване на данъци, беше уреден с плащане на глоба. Други така и не завършиха с присъди. Украинските прокурори заявиха, че няма доказателства за нарушения от страна на Хънтър Байдън. \r\nВъпреки това Тръмп и Джулиани се стремят да извадят украинските бизнес отношения на Хънтър Байдън в публичната сфера. \r\nThe Washington Post съобщи, че агент на разузнаването е получил сигнал въз основа на телефонен разговор между Тръмп и Зеленски от 25 юли, в който американският президент го е помолил лично да инициита разследване срещу сина на Джо Байдън. Наскоро Тръмп призна, че в разговор със Зеленски е повдигна въпроса за Хънтър Байдън. \r\n„Този разговор до голяма степен беше поздравителен, беше главно за корупцията, за беззаконието, за факта, че не искаме нашите хора, като вицепрезидента Байдън и неговия син, да стимулират корупцията в Украйна, - където и без това я има в достатъчно големи размери“, подчерта Тръмп пред репортери. \r\nХънтър Байдън вече не е част от „Бурисма“. В ерата на Тръмп договорите в Украйна се дават на други участници. Но на кого? Например на Джулиани. Сред клиентите му са кметът на Харков Генадий Кернес, някогашен съюзник на Янукович. \r\n*** \r\n \r\n  Премиерът на Израел Бенямин Нетаняху увери своите религиозни десни политически партньори в понеделник вечерта, че ще се придържа към пакта да преговаря в блок с тях, след като се съгласи да започне преговори за формиране на правителство на националното единство със своя основен съперник Бени Ганц от центристката партия „Синьо-Бяло“, пише  The Times of Israel . \r\nВ същото време Ганц каза на членовете на своята партия, че няма да се откаже от обещанието си пред избирателите да не оставят Нетаняху да остане министър-председател, като посочи, че политическата задънена улица, оставила Израел без правителство от месеци, може да продължи. \r\nМиналата седмица Нетаняху накара партиите Ямина, Шас и „Обединен Тора-юдаизъм“ (ОТЮ) да подпишат споразумение със собствената му партия Ликуд да преговарят като група след изборите, при които десните и религиозните партии не успяха да получат достатъчна подкрепа, за да създадат коалиция самостоятелно. Ганц и партньорите му вляво също не достигат необходимите 61 места. \r\nПремиерът в понеделник се срещна за първи път с Ганц в резиденцията на президента Реувен Ривлин и се съгласи да започне преговори, насочени към изграждане на коалиция на националното единство. Държавният глава ги покани да се върнат в сряда. \r\nСлед разговорите с Ганц, които бяха инициирани от Ривлин, Ликуд заявиха, че Нетаняху е разговарял по телефона с ръководителите на съюзническите партии, за да ги запознае със съдържанието на тяхната среща. Според изявление на Ликуд, министър-председателят е казал, че е подчертал пред Ганц, че представлява „целия националистически лагер“ и води преговори от името на всички тях. \r\n„Аз съм ангажиран с това, което ви обещах“, е заявил премиерът. \r\nГанц, от своя страна, настоява да оглави всякакво правителство на единството и изключи да дели премиерския пост с Нетаняху заради делата за корупция срещу него. В последните седмици на изборната кампания, Ганц също така обеща да формира „светско“ правителство и отхвърли сътрудничеството с „Шас“ и ОТЮ. \r\nСлед като напусна резиденцията на президента, Ганц запозна лидерите на „Синьо-Бяло“ със същината на преговорите с Нетаняху и заяви, че му е казал, че единството не е възможно, освен ако той не се откаже от поста министър-председател. \r\n„Говорихме много за единството по време на срещата“, е заявил лидерът на центристите, като е подчертал, че „Синьо-Бяло“ ще спази обещанията си от кампанията. \r\n„Обществото избра промяна. И ние нямаме никакво намерение да се откажем от това да оглавим (коалицията), от нашите ценности, както и от нашите естествени партньори в хода на преговорите“, заяви Ганц в изявление на партията след преговорите. \r\nYnet news цитира източници от „Синьо-Бяло“, които твърдят, че присъствието на Нетаняху на срещата е било преструвка и че той маневрира с цел да предизвика трети избори за по-малко от една година.  \r\nНетаняху „е измамен“, са казали събеседниците на медията. „Той дърпа с всичките си възможности за трети избори, защото все още вярва, че може да получи 61 места“. \r\n„Той знае, че няма да седнем с (Яков) Лицман и (Безалел) Смотрич“, добавят източниците, визирайки лидерите на ОТЮ и влиятелен депутат от „Ямина“. \r\nСрещата между Нетаняху и Ганц в резиденцията на Ривлин продължи два часа, първо с президента, а след това и без него, като според съобщенията преговорите са се въртяло около темата за възможно формиране на съвместно правителство. Държавният глава се върна, за да разговаря с двамата отново преди края на срещата. \r\nОчакваше се Ривлин да предложи ротационно споразумение, според което партийните лидери да си разменят премиерския пост, въпреки че остава много трудно да се постигне договор за реда на заемане на длъжността при подобна сделка. \r\nДокато Ганц и Нетаняху разговаряха очи в очи, от кабинета на президента заявиха, че той е казал на партийните лидери, че израелтяните не искат други избори и сега зависи от тях да преодолеят задънената улица. \r\n„Отговорността за създаването на правителство пада върху вас и хората очакват да намерите решение и да предотвратите по-нататъшни избори, дори ако това става на лична и дори идеологическа цена. Това не е моментът да изключваме хората“, заяви държавният глава. \r\nРивлин е казал на Ганц и Нетаняху, че нито един от тях не е получил мнозинство или препоръки да формира следващото правителство и сега президентът има по-голяма свобода в това кого да натовари със задачата за формиране на коалиция. Той ще вземе това решение през следващата седмица. \r\nСпоред съвместно изявление на двете партии след срещата, те съобщават, че ще се срещнат отново във вторник. \r\nПо-рано Ганц се срещна с лидера на партия „Наш дом Израел“ Авигдор Либерман, който, според почти окончателните резултати от изборите, държи баланса на силите в Кнесета, тъй като и Ликуд и „Синьо-Бяло“ не могат да формират мнозинство със съюзниците си. \r\nСлед срещата Либерман каза, че правителството на единството е свършена сделка, като остава само да се постигне споразумение за реда на ротацията. \r\nЛидерът на партията на десните руско-езични евреи проведе кампания за форсиране на правителство на националното единство между неговата „Наш дом Израел“, Ликуд и „Синьо-бяло“, ако те се нуждаят от него, за да формират правителство и повтори своите искания след изборите. \r\nПо време на консултациите, които Ривлин проведе с политически партии в неделя и понеделник, Либерман се въздържа да подкрепи Нетаняху или Ганц за формиране на следващата коалиция, като от „Наш дом Израел“ заявиха, че двамата не подкрепят предложеното от него правителство на единството и търсят начини да формират мнозинство по друг път. \r\n*** \r\n \r\n Президентът Мун Джей-ин във вторник предложи Демилитаризираната зона (ДМЗ), която разделя двете Кореи да се превърне в „международна зона на мира“, цитира думите му корейското англоезично издание  The Korea Herald \r\nИдеята беше представена в основната реч на Мун пред Общото събрание на ООН в Ню Йорк. \r\n„Днес предлагам ДМЗ , която разделя Корейския полуостров през средата да се превърне в „международна зона на мира“, каза Муун, като подчерта, че идеята се основава на трите му принципа за решаване на въпросите на Корейския полуостров. \r\nПринципите са предотвратяване на война, гаранции за взаимна сигурност между двете Кореи и общ просперитет за двете страни. \r\n„ДМЗ е общо наследство на човечеството, ценността на което трябва да бъде споделена от света. След като бъде установен мир между двете Кореи, ще настоявам за включването на ДМЗ в списъка на световното културно наследство на ЮНЕСКО съвместно със Северна Корея.\" \r\nСпоред визията на Мун, зоната между Панминджон и Кесон в Северна Корея ще бъде превърната в „зона за сътрудничество за мир“, а в рамките на ДМЗ ще бъдат базирани организации на ООН, както и организации, занимаващи се с мира, екосистеми и култура. \r\nВ речта си Мун призова и за международно сътрудничество при премахването на противопехотните мини от ДМЗ. \r\n„Ако Северна Корея извършва денуклеаризация, международната общност трябва да предприеме съответните мерки. Създаването на международна зона за мир ще осигури системна и практическа гаранция за сигурност за Северна Корея.\" \r\nПредложението на Мун произтича от необходимостта да се дадат осезаеми гаранции за сигурност на Северна Корея, като в същото време намалява заплахата от война за Юга. \r\nЮжнокорейският президент също изтъкна ролите, които ООН и американският президент Доналд Тръмп изиграха за извеждането на Северна Корея на масата за преговори, и представи своята визия за междукорейско икономическо сътрудничество. \r\n„Южна Корея планира да създаде ползотворен кръг, където мирът води до икономическо сътрудничество, а икономическото сътрудничество от своя страна допълнително консолидира мира“, каза Мун. \r\nКазвайки, че мирът на Корейския полуостров е неделим от световния мир, Мун добави, че ще продължи да търси сътрудничество с членовете на ООН в процеса на установяване на мир на полуострова и постигане на денуклеаризация на Северна Корея. \r\nПрезидентът на Южна Корея също се възползва от възможността да подчертае стойността на свободната търговия, намеквайки за проблемите с Япония. \r\n„Източна Азия постигна безпрецедентен растеж в историята чрез обмен и икономическо разделение на труда и сътрудничеството. Редът на лоялната конкуренция на свободната търговия беше в основата на този растеж“, каза Мун. \r\n„Бихме могли да постигнем по-нататъшно развитие, когато ценностите на лоялната и свободната търговия се защитават на основите на сериозни размисли върху миналото.“", "date": "2019.09.25", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/25/2702283/tass-beliyat-dom-publikuva-neredaktirana-stenograma-na-telefonniya-razgovor-mezhdu-tramp-i-zelenski.html", "text": "Белият дом публикува стенограма от телефонния разговор между президента на САЩ Доналд Тръмп и украинския му колега Владимир Зеленски, предава  TACC . \r\n\"Президентът Доналд Тръмп публикува разсекретена нередактирана стенограма от телефонния си разговор с украинския президент Владимир Зеленски на 25 юли 2019 г.\", се казва в съобщение на говорителя на Белия дом. \r\nСпоред публикувания текст Тръмп е помолил Зеленски да обсъди с адвоката Рудолф Джулиани и Главния прокурор на САЩ Уилям Бар ситуацията около украинската газова компания „Бурисма“, свързана със сина на бившия вицепрезидент на САЩ Джоузеф Байдън. \r\n\"Джулиани е много уважаван човек. Той беше кмет на Ню Йорк, прекрасен кмет и бих искал той да Ви се обади. Ще го помоля да Ви се обади заедно с Главния прокурор на САЩ. Руди много знае какво се е случило", "date": "2019.09.25", "title": "ТАСС: Белият Дом публикува нередактирана стенограма на телефонния разговор между Тръмп и Зеленски"}
{"url": "http://www.focus-news.net/news/2019/09/25/2701981/zapochvat-ofitsialnite-poseshteniya-na-premiera-boyko-borisov-v-republika-yuzhna-koreya.html", "text": "Започват официалните посещения на премиера Бойко Борисов в Република Южна Корея, предаде специалният пратеник на  Агенция „Фокус“ . Церемония по полагане на венец на главната мемориална кула на Националното гробище в Сеул ще постави началото на поредицата посещения и срещи на българския премиер в страната. Събитието ще се състои в 06.35 часа българско време. В мемориалния комплекс са погребани корейски граждани, дали живота си в движението за национална независимост в Корейската и Виетнамската война. В 07.30 часа се очаква министър-председателят да посети Центъра за научно-изследователска и развойна дейност на компанията „Hyundai Motor Group“ в град Хуасонг. Важно е да споменем, че една от най-значимите южнокорейски фирми, които до момента да инвестирали в България, е „Хюндай хеви индъстриз“, като капиталът й възлиза на 12 267 740 лева. По-късно през деня в 09.40 часа българско време премиерът Борисов ще посети и Световното седалище но бойното изкуство таекуондо „Кукион“.  \r\nОсновна цел на България при тази визита е отношенията й с Република Корея да преминат в по-напреднала фаза на установяване на стратегическо партньорство, което ще съответства и на стратегическото партньорство между Европейския съюз и Република Корея. Това е единствената държава в Азия, с която ЕС има сключени споразумения за партньорство и сътрудничество, за свободна търговия и за сътрудничество в управлението на бедствия и кризи. В следващите дни се очаква Бойко Борисов да се срещне и с премиера и президента на азиатската държава.   \r\nТеодора ПАВЛОВА", "date": "2019.09.25", "title": "Започват официалните посещения на премиера Бойко Борисов в Република Южна Корея"}
{"url": "http://www.focus-news.net/news/2019/09/25/2701984/premierat-boyko-borisov-polozhi-venets-na-glavnata-memorialna-kula-na-natsionalnoto-grobishte-v-seul.html", "text": "Премиерът Бойко Борисов положи венец на главната мемориална кула на Националното гробище в Сеул, предаде специалният пратеник на  Агенция „Фокус“.  В мемориалния комплекс са погребани корейски граждани, дали живота си в движението за национална независимост в Корейската и Виетнамската война. Останките на 165 00 души са погребани в гробището. В главната му мемориална кула са изписани и имената на 104 000 войници, загинали по време на Корейската война, но чиито тела никога не са били открити, както и останките на около 7 000 неизвестни войници. Всяка година на 6 юни в Гробището се провеждат възпоменателни служби. \r\nТеодора ПАВЛОВА", "date": "2019.09.25", "title": "Премиерът Бойко Борисов положи венец на главната мемориална кула на Националното гробище в Сеул"}
{"url": "http://www.focus-news.net/news/2019/09/25/2701979/na-milioni-levove-vazlizat-zagubite-za-balgarskite-hotelieri-sled-falita-na-tomas-kuk-obzor.html", "text": "На доста милиони левове възлизат загубите за българските хотелиери след фалита на „Томас Кук“. Това стана ясно след спешна среща на министъра на туризма Николина Ангелкова с представители на посолството на Великобритания в България, с хотелиери и туроператори, работещи с компанията. Срещата се проведе в Министерство на туризма и бе във връзка с фалита с „Томас Кук“.   Министър Николина Ангелкова   обяви на брифинг, че 5940 туристи са в България по линия на „Томас Кук“. „Прведохме среща с посланик Ема Хопкинс и с представителите на българския туристически сектор у нас: основно хотелиери, туроператори, които работят с „Томас Кук“ и с представителя на „Томас Кук“ за България, представители на Комисията за защита на потребителите във връзка с обявения фалит от „Томас Кук“ Великобритания. Вчера ви информирах и тук искам да благодаря за изключително много за съдействието на Британското посолство и лично на посланик Ема Хопкинс, какви ще бъдат следващите стъпки по отношение на британските туристи, които с в България по линия на „Томас Кук“. След днешната среща стана ясно, че са необходими стъпки по отношение на всички останали туристи, които са в България“, каза Ангелкова. „Както информирах и вчера изключително важно е да следим какво се случва с дъщерните компании с „Томас Кук“, за да не станем свидетели на ефекта на доминото и всички туристи, които са пристигнали чрез дъщерните компании, също да бъдат пряко засегнати“, посочи още министърът. Тя поясни, че има информация, че компаниите на „Томас Кук“ в Германия, във Франция и в Русия са обявили, че са в стабилно състояние и имат самостоятелно управление. „Продължават разговорите с правителствата на съответните държави, така че да продължат да извършват своята дейност.“, обясни министър Ангелкова. „Авиокомпанията на „Томас Кук“ продължава да изпълнява своята дейност“, допълни още министърът. Ангелкова поясни, че ще обсъди с финансовия министър данъчни облекчения за хотелите, засегнати от фалита на„Томас Кук“.   Посланикът на Великобритания в България н. пр. Ема Хопкинс   обясни, всяка година над 350 хил. британски туристи посещават България, но пътуващите с „Томас Кук“ са малък процент от тях. „Посолството ще продължим да подкрепяме операцията, но трябва да сме готови за закъснения. За последстивята върху британският туристически сектор, това е тъжен ден за „Томас Кук“ и служителите им. Посетих ги в Слънчев бряг преди няколко седмици, за да обсъдим летния сезон. Всяка година над 350 хил. британски туристи посещават България. Тези, които пътуват с „Томас Кук“ са много малък процент от това число. „Томас Кук“ ми казаха, че тази година са имали около 13 хил. туристи по морето“, допълни още н. пр. Хопкинс. Тя допълни, че британските туристи обичат да пътуват в България заради топлия климат, красивите гледки, хубавата храна. „Всички тези неща ,ще останат същите и аз вярвам, че британските туристи, ще продължат да идват в България“, допълни още тя.   Христо Гълъбачев  , който е посредник на „Томас Кук“ за България посочи, че в момента има 5940 туристи в България, от тях по-малко от 10 % са англичани. \"В момента имаме 500 английски туристи, които \"Томас Кук\" и нашата фирма имат поетия ангажимент да върнат обратно. Останалите туристи са на Белгия, Полша, Чехия и над 4000 са германските. Докрая на тази седмица има потвърдени полети за английските, по два полета са на ден, с изключение на петък. След понеделник имаме само 10 туриста, които трябва да извозим. По-основният въпрос е какво правим с останалите?\", коментира още Гълъбачев.  \r\nДеница КИТАНОВА", "date": "2019.09.25", "title": "На милиони левове възлизат загубите за българските хотелиери след фалита на „Томас Кук“ (ОБЗОР)"}
{"url": "http://www.focus-news.net/news/2019/09/25/2701986/predstoyashti-sabitiya-v-stranata-za-25-septemvri-agentsiya-fokus.html", "text": "*** \r\n   \r\nОт 09:00 часа ще се проведе заседание на Народното събрание.  \r\n \r\n*** \r\n   \r\nОт 09.00 часа пред сградата на Адмиралтейството (при лоши метеорологични условия в парадното фоайе на Щаба на ВМС), на ул. „Преслав” 16, на официална церемония командира на ВМС на Република България контраадмирал Кирил Михайлов ще посрещне контраадмирал Роберехт. \r\n \r\n*** \r\n   \r\nОт 09:00 часа, НДК, зала № 9, Висшият адвокатски съвет и Центърът за спогодби и медиация при Софийски районен съд и Софийски градски съд организират кръгла маса на тема: \"Задължителна медиация в полза на страните - възможности и приложно поле\". \r\n \r\n*** \r\n   \r\nОт 10.00 часа ще се проведе жребий за определяне на поредните номера  на партиите и коалициите, регистрирани в ЦИК в бюлетините за гласуване в изборите за общински съветници и за кметове, насрочени за 27 октомври 2019 г. \r\n \r\n*** \r\n   \r\nОт 10:00 часа в Националния пресклуб на БТА ще се проведен пресконференция, организирана от сдружението \"Въздух за здраве\", на тема: „Световен ден на белия дроб“. \r\n \r\n*** \r\n   \r\nОт 10:30 часа в зала „Музейна“ на БЧК, бул. „Джеймс Баучер“ 76, Кръгла маса на тема: “Повишаване на информираността на обществото за сърдечния арест и възможности за прилагането на своевременна дефибрилация от немедицински лица с помощта на автоматичен външен дефибрилатор”. \r\n \r\n*** \r\n   \r\nОт 11:00 часа в Националния пресклуб на БТА ще се проведе пресконференция по повод предстоящото провеждане на Европейска нощ на учените 2019. \r\n \r\n*** \r\n   \r\nОт 11:00 часа и 13:30 часа  в гр. София, хотел „Света София“, Министерство на околната среда и водите организира пресконференция и  официална церемония за стартиране изпълнение дейностите  по Проект № BG16M1OP002-1.013-0001-С03 \"Доизграждане на мрежите за мониторинг на количеството на водите“. \r\n \r\n*** \r\n   \r\nОт 10:30 часа  в Мистър Пица ул. „Верила“-3, ще се състои пресконференция по повод седмото издание на Изложение „Мисия Здраве“. \r\n \r\n*** \r\n   \r\nОт 13:00 часа в централата на ПП АБВ на улица „Врабча“ 23, ще се проведе пресконференция.  \r\n \r\n*** \r\n   \r\nОт 16:30 часа в новоизграденото парково пространство за отдих и спорт в кв. 335 в „Зона Б-5“ между блоковете 15, 16 и 18, ще бъде представена „Градина на Доброто“. \r\n \r\n*** \r\n   \r\nОт 18:30 часа в зала „Надежда“ на Столична библиотека ще бъде представена най-емблематичната книга на автора на „Ноев ковчег“, съчетана с изложба на съвременни илюстрации по текстовете. \r\n \r\n*** \r\n \r\n \r\nОт 10.30 часа в офиса на БЧК-Бургас, обучителна зала, където Областният управител на Бургас, председателят на БЧК-Бургас д-р Нено Ненов и председателят на Сдружение „Младежки глас“ Тодор Йосифов официално ще връчат на директорите на поредни 6 училища от Област Бургас оборудване по първа помощ. \r\n \r\n*** \r\n   \r\nОт 17.30 часа в галерия „Пролет“ ще бъде открита изложба-скулптура на Хари Арабян. \r\n \r\n*** \r\n   \r\nОт 12.00 часа в зала 5 на Община Благоевград ще бъде подписано споразумение между д-р Атанас Камбитов и Конфедерацията на независимите синдикати в България. \r\n \r\n*** \r\n   \r\nОт 10.00 часа в Туристическия информационен център ще се проведе редовно заседание на Съвместната българо-румънска земеделска работна група. \r\n \r\n*** \r\n \r\n09.00 часа контраадмирал Роберехт ще бъде посрещнат от командира на ВМС на Република България контраадмирал Кирил Михайлов с официална церемония пред сградата на Адмиралтейството (при лоши метеорологични условия в парадното фоайе на Щаба на ВМС), на ул. „Преслав” 16. След церемонията, в Щаба на Военноморските сили ще се проведат разговори между двамата командващи, в края на които те ще направят изявления за медиите – около 11.30 часа.  \r\n \r\n*** \r\n \r\nОт 12.00 часа в заседателната зала в сградата на дирекция „Морска администрация-Варна”, ще се проведе пресконференция по повод първата работна среща по проект: „Извършване на предпроектно проучване и изготвяне на пакет документи за проект: „Разработване и внедряване на интегрирана информационна система за координиране и управление в реално време на операции при бедствия и аварии в българския морски отговорен район за търсене и спасяване (БМОРТС)” ще се проведе утре във Варна. Тя се организира от Изпълнителна агенция „Морска администрация“, която е и възложител на проекта.  \r\n \r\n*** \r\n   \r\nОт 11:00 часа в Регионалния пресклуб на БТА ще се проведе пресконференция на председателя на Общинската избирателна комисия -Видин  Павел Петков във връзка с предстоящите местни избори  на 27 октомври 2019 г. \r\n \r\n*** \r\n \r\nOт 10.30 часа в пресклуба на БТА ще се състои съвместната пресконференция на Бюрото по труда. \r\n \r\n*** \r\n   \r\nОт 09:00 часа на Военното гробище – музей, отбелязването на Деня на Добрич - ще започне с панихида памет на загиналите за свободата на Южна Добруджа. \r\n \r\n*** \r\n   \r\nОт 11.00 часа в залата на Общинския съвет ще се проведе пресконференция.  \r\n \r\n*** \r\n   \r\nОт 17.30 часа в народно читалище „Виделина – 1865, ще се проведе презентация на тема: „Здравословно хранене при диабетно болни“. \r\n \r\n*** \r\n   \r\nОт 10:00 часа, зала „Струма” на Областна администрация, ще се проведе регионална кръгла маса по проект „Толерантно общество за интеграция на лицата, търсещи или получили международна закрила”. \r\n \r\n*** \r\n \r\nВ 11.00 часа в пресклуба на БТА ще се състои пресконференция на ПП СДС. Тема: Представяне на листа за общински съветници и на кандидати за районни кметове. \r\n \r\n*** \r\n \r\nВ 11.00 часа в галерия \"2019\" на улица \"Гладстон\" 32 ще бъдат представени кандидатът на ГЕРБ за кмет на Пловдив Здравко Димитров, кандидатите за районни кметове и листата с кандидати за общински съветници от ГЕРБ. \r\n \r\n*** \r\n   \r\nОт 11.30 часа, в зала 2 на Общината ресорният зам.-кмет Йордан Николов и представител на фирмата-изпълнител „Телелинк“, ще дадат пресконференция по повод изпълнението на проекта „Модернизация и развитие на устойчив градски транспорт в град Стара Загора – фаза ІІ”. \r\n \r\n*** \r\n   \r\nОт 16.00 часа в изложбената зала на Регионалния музей ще се проведе официална церемония по награждаване на отличените плакати от конкурса Национален преглед на музейния плакат – Смолян` 2019. \r\n \r\n*** \r\n   \r\nОт 17:30 часа в залата на библиотека „Зора“, ще се състои премиера на книгата на Теодора Димова „Поразените”. \r\n \r\n*** \r\n   \r\nОт 08.00 часа Български Червен кръст – Търговище и Отделението по трансфузионна хематология към МБАЛ, организират акция по безвъзмездно кръводаряване в подкрепа на пострадали при пътно транспортни произшествия. \r\n \r\n*** \r\n   \r\nОт 11.00 часа в Националния пресклуб на БТА в Шумен ще се състои пресконференция на баскетболния клуб в града.", "date": "2019.09.25", "title": "Предстоящи събития в страната за 25 септември (Агенция „Фокус“)"}
{"url": "http://www.focus-news.net/news/2019/09/25/2701985/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път на София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г.; \r\nОбласт Пазарджик: \r\nДвижението участъка Пазарджик – Щърково при км 82+260 посока София се осъществява в една лента поради оборудване на тол рамка, както следва: \r\n-\t09:00 ч. до 12:00 ч. на 25.09.2019 г. се ограничава се движението в аварийната лента, като движението се осъществява в активната и изпреварващата лента; \r\n-\tот 12:00 ч. до 15:00 ч. на 25.09.2019 г. се ограничава се движението в активната лента, като движението се осъществява в изпреварващата лента;  \r\n-\tот 15:00 ч. до 18:00 ч. на 25.09.2019 г. се ограничава се движението в изпреварващата лента, като движението се осъществява в активната лента. \r\n \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\n \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 27.09.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижението в участъка Търговище – Белокопитово от км 228+600 до км 258+827 се ограничава поради взривни дейности свързани с изграждането на АМ „Хемус“. Срок от 16:00 ч. до 17:00 ч. на 25.09.2019 г. \r\nОбходен маршрут: път II-49 Търговище – Трапище – път II-51 Трапище – Лозница – Пресяк – път I-2 Разград – Шумен. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):   \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 02.10.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\n \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 11.10.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът III-843: Движението по път III-843 Велинград – Каратепе от км 14+000 до км 20+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 27.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 26.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 27.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-501: Движението по път III-501 Басарбово – Две могили от км 7+000 до км 32+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 50 км/ч. Срок до 27.09.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.25", "title": "Актуална пътна обстановка"}
{"url": "http://www.focus-news.net/news/2019/09/25/2701989/nimh-dnes-oblachnostta-shte-bade-znachitelna-i-na-otdelni-mesta-shte-prevali-slab-dazhd.html", "text": "Днес облачността ще бъде значителна и на отделни места ще превали слаб дъжд. През деня ще има временни разкъсвания и намаления на облачността, главно над Южна България. Ще духа слаб, в Източна България до умерен вятър от изток-североизток. Максимални температури между 19° и 24°. Това съобщи за  Агенция „Фокус” дежурният синоптик Мартин Славчев от Националния институт по метеорология и хидрология (НИМХ) . Над Черноморието ще има разкъсана облачност, преди обяд предимно значителна, когато на места, главно по северното крайбрежие ще превали слаб дъжд. Ще духа слаб до умерен вятър от изток-североизток. Максималните температури ще бъдат 21° и 22°, колкото е и температурата на морската вода. Вълнението на морето ще бъде 2-3 бала. В планините ще бъде облачно със слаби валежи от дъжд. Ще духа слаб югозападен, по най-високите върхове на Рила и Пирин умерен западен вятър. Максималната температура на височина 1200 метра ще е около 15°, на 2000 метра – около 9°.", "date": "2019.09.25", "title": "НИМХ: Днес облачността ще бъде значителна и на отделни места ще превали слаб дъжд"}
{"url": "http://www.focus-news.net/news/2019/09/25/2701990/ekaterina-zaharieva-se-sreshtna-s-ministara-na-vanshnite-raboti-na-braziliya-ernesto-arauzho.html", "text": "Вицепремиерът и министър на външните работи Екатерина Захариева се срещна в Ню Йорк с първия дипломат на Бразилия Ернесто Араужо, съобщиха от пресцентъра на  Министерство на външните работи . Двете страни се договориха заедно да координират усилията си за присъединяване към ОИСР и обсъдиха широк кръг от въпроси от двустранния и многостранния дневен ред, включително ситуацията във Венецуела, пожарите в Амазония и предстоящото споразумение ЕС - Меркосур. \r\n“Като държава, в която 34 на сто от територията е защитена, ние се тревожим се за пожарите в Амазонка, но смятаме, че споразумението с Меркосур е важно и сме за ратифицирането му. В споразумението ЕС-Меркосур също има клаузи, които изискват страните в него да спазват Парижкото споразумение за климата и ЕС да получава само стоки, произведени по \"зелен\" начин. Ние се надяваме бразилските власти да се справят бързо с пожарите”, заяви Захариева.  \r\n“За нас е важно да предоставим коректна информация за Амазонка и не искаме това да подкопава споразумението между ЕС и Меркосур. За нас то има стратегическа роля и е повече от търговия - каза министър Араужо. - Коренното население, зависимо от гората, трябва да получи права да използва гората частично за икономическа дейност, за да оцелее.”  \r\nБразилия заема първо място в търговията на България с държавите от Латинска Америка и Карибския басейн. По данни на БНБ бразилските инвестиции в България в последните 13 години са на стойност 3,4 млн. евро, но може да се работи за още по-тясно сътрудничество, каза Захариева и покани колегата си на визита у нас. \r\nТова е втората среща между министрите Захариева и Араужо в рамките на година. През февруари двамата разговаряха във Варшава в рамките на Конференцията за насърчаване и изграждане на мира и сигурността в Близкия изток.", "date": "2019.09.25", "title": "Екатерина Захариева се срещна с министъра на външните работи на Бразилия Ернесто Араужо"}
{"url": "http://www.focus-news.net/news/2019/09/25/2701980/pre.html", "text": "Перипетиите пред руския газ в България и тяхното разрешаване, визовия скандал между САЩ и Русия и бъдещите британско-американски отношения са сред темите на руския печат.  \r\n*** \r\n \r\n Съдът в България отстрани юридическите пречки за изграждането на сухопътното продължение на магистралния газопровод „Турски поток“ през територията на страната. По всичко изглежда, че решението е съвсем в реда на нещата, но не и в този случай: историята е достойна за комедия на Костурица, пише руското официозно списание  „Експерт“  в материал, представен без редакторска намеса. \r\n\"Турски поток\" е един от проектите за канали за износ на газ, алтернативни на украинската газопреносна система. Морската му част бе завършена миналата година. Но от двата клона на газопровода, само един е за Турция. Предполага се, че вторият ще мине през България, а след това през Сърбия, Унгария, Словакия и Австрия. Сега нуждите на тези страни от руски газ се задоволяват чрез транзит през Украйна, който на фона на редовните газови войни не се харесва от никоя от страните, освен Киев. \r\nПредшественик на „Турски поток“ беше „Южен поток“ – газопровод до Балканите по дъното на Черно море с излаз на сушата на българска земя. Строителството му започне през 2012 година. Но през 2014-та, преди началото на полагането на морската част, България на два пъти спря работата. Сложен избор: хем им се иска да заработят 400 млн. евро (около 1% от БВП) на година от транзит, хем големият началник от Европейската комисия не дава. „Газпром“ не се впечатли от душевните терзания на българите и на 1 декември 2014 година директорът му Алексей Милер обяви, че компанията се отказва от „Южен поток“. В същия ден „Газпром и турската  Botas Petroleum Pipeline подписаха меморандум за разбирателство относно изграждането на офшорен газопровод до Турция. Тоест „Турски поток“. През следващите три години българите се опитваха да измолят реанимация на „Южен поток“. Но безуспешно. Всичко, за което успяха да се спазарят, е продължение на един от клоновете на „Турски поток“ през България. \r\nИмайки предвид съдбата на „Южен поток“, „Газпром“ се съгласи да продължи европейското разклонение по европейските правила. Поръчител на строителството, оператор и собственик на газопровода с дължина 474 км и две компресорни станции между Турция и Сърбия е операторът на българската газотранспортна система „Булгартрансгаз“. Т.е. не се нарушават правилата на Третия енергиен пакет на ЕС за това, че доставчикът на газа и собственикът на газопровода трябва да бъдат различни. По-нататък, изглежда, не трябва да има проблеми с българите, които са си взели поуките от горчивия опит. Да ама не! \r\nТъргът за избор на изпълнител неочаквано беше спечелен от саудитския консорциум Arkad. Той спечели само като предложи ниски цени: 1,29 милиарда евро за период от 250 дни и 1,1 милиарда евро за период от 615 дни. За сравнение: нейният конкурент GDEB поиска 2,4 милиарда евро за период от 250 дни и 1,6 милиарда евро за 615 дни. GDEB обаче включва добре познати играчи на пазара за строителство на тръбопроводи, като италианската Bonatti S.p.A., германската Max Streicher S.p.A и регистрираната в Люксембург Complements Development S.ar.l, която е свързана с тръбната металургична компания на Дмитрий Пумпянски. А Аркад в референтното портфолио има само проект за изграждането на четири газопровода в Саудитска Арабия, поръчан от Saudi Aramco. Обектите трябваше да бъдат пуснати в експлоатация миналата година, но реалната им съдба все още не е разкрита нито от клиента, нито от изпълнителя. Съдейки по откритите данни, Arkad наистина съществува и наистина изгражда газопроводи. Но на ниско технологично ниво, с привличане на работници мигранти от развиващите се страни. И за краткия (три години) период на съществуването си, тя вече успя да се превърне в подсъдим по скандали, свързани с неизплащане на заплати и бунтове на работници. \r\n„Булгартрансгаз“ се опита да преиграе ситуацията, като обвини Arkad в нарушение на процедурите и предаде реда на GDEB. Саудитците обаче заведоха дело. След това последва поредица от съдебни искове и разяснения на отношенията: Arkad прекъсна сроковете за подаване на документация, а “Булгартрансгаз” се опита да се отърве от такъв изпълнител. Но Arkad спечели. Тези прекрасни хора сега ще строят „Турски поток“ в България. Дали ще го построят в срок и какво ще е качеството е отделен въпрос. В допълнение към неочевидния опит в бранша, тук не се знае и източникът на материали. Консорциумът няма собствено производство на тръбопроводи, бързото пускане на пазара на около 300 хиляди тона тръби с широк диаметър и високо качество не е тривиална задача. \r\nЗа „Газпром“ не е празен въпрос, как ще се развие ситуацията с този газопровод. Поредните преговори с Украйна за транзитен договор, които се състояха на 19 септември, очаквано завършиха безрезултатно. Капацитетът за продължаване на Турския поток в България е 15,7 милиарда кубически метра годишно. За сравнение: през миналата година транзитът на газ през Украйна възлиза на 86,8 милиарда кубически метра, 7,2% по-малко в сравнение с предходната година, но все пак представлява 43% от доставките на руски тръбопроводен газ в Европа. Неспазването на сроковете или проблеми с качеството на строителството е срещу „Газпром“. \r\n*** \r\n \r\n САЩ започнаха визова война с Русия на ниво ООН, пише руският вестник  „Взгляд“ .  \r\nАмериканските власти предизвикаха нов международен скандал и се оказаха лоши домакини. Руската делегация не получи виза навреме за пътуване до Ню Йорк до Общото събрание на ООН. Кремъл обеща изключително остра реакция, а външното министерство вече връчи протестна нота на американския заместник-посланик. Как може да се обясни враждебният жест на американската дипломация и как трябва да се реагира на изострянето на визовата война? \r\nКремъл коментира международния скандал, който избухна по вина на американските власти. Отказът да се издават визи на руската делегация в Общото събрание на ООН е много тревожна и неприемлива ситуация. Вашингтон всъщност наруши международните задължения, заяви говорителят на руския президент Дмитрий Песков. Вашингтон няма право да отказва в такъв случай, тъй като в случая не става въпрос за руско-американски отношения, а за международните задължения на САЩ, заяви Песков, цитиран от РИА Новости. \r\nПо-рано заместник-министърът на външните работи на Русия Сергей Рябков подчерта: „Москва счита за тревожно, че САЩ пренебрегват задълженията си да приемат централата  на ООН на своя територия. \"Днес в Министерството на външните работи беше поканен заместник-ръководителя на дипломатическата мисия на САЩ в Русия, на когото беше изказан протест и бе връчена нота\", каза Рябков. \r\nВъв вторник сутринта ръководителят на Комисия по външните работи на Съвета на федерацията Константин Косачов обяви, че той, както и колегата му от Държавната дума Леонид Слуцки и осем служители на външното министерство (включително главният преводач и ръководителят на отдела на генералния секретар Сергей Бутин) не са получили американски визи. Парламентаристите и дипломатите трябваше да придружават министъра на външните работи на Русия Сергей Лавров на заседание на Общото събрание на ООН, което се откри във вторник в Ню Йорк. \r\nАндрей Климов, заместник-председател на комисията по международни въпроси на Съвета на федерацията, коментира във вестник „Взгляд“, че руската делегация не е получила визи по технически причини. „Тази виза може да бъде дадена както днес, така и утре сутринта. Миналия път също се чака до последно “, каза източникът. Надеждата ситуацията да бъде решена нормално, изрази ръководителят на Комисията по външните работи на Думата Леонид Слуцки. „Мисля, че задължително ще бъде издадена виза, защото като членовете на официалната делегация, одобрена от президента (няма значение Русия или която и да е друга държава), не могат да не получат виза за основната международна организация?“. \r\nВашингтон обаче наистина многократно е отказвал да издава визи на руски дипломати или е забавял документите. Например през април 2019 г. Министерството на външните работи заяви, че един от служителите не е бил в състояние да участва в събитието на Общото събрание на ООН за свободата на медиите. А през май руското външно министерство съобщи, че САЩ отказват визи на дипломати, които е трябвало да участват в подготовката на конференция по Договора за неразпространение на ядреното оръжие -2020. \r\nАмериканците правят това по отношение не само на руснаци, но и на представители на други страни, които не се считат за приятелски във Вашингтон. Няколко представители на иранската делегация също не успяха да получат американски визи предния ден. Това постоянният представител на Русия при Организацията на обединените нации Василий Небензя нарече изнудване и натиск върху иранците. \r\nТози път на руските дипломати и парламентаристи не им бяха отказани официално визи. Американската страна просто не върна навреме паспортите, които сега са в посолството на САЩ в Москва, каза сенатор Косачов. Но, както обясни официалният представител на Министерството на външните работи Мария Захарова, руската страна не е допуснала никакви технически грешки - документите са били представени навреме. Така че поведението на САЩ може да се счита за възмутителен пример за неуважение към партньорите от ООН, заяви Захарова. \r\n*** \r\n \r\n Президентът на САЩ се притече на помощ на Борис Джонсън след решението на британския Върховен съд, коментира руският вестник  “Независимая газета“ . \r\nБританският премиер Борис Джонсън и американският президент Доналд Тръмп ще сключат търговско споразумение между двете страни до юли 2020 г., съобщават медиите. Инициатор е Вашингтон. Така американският лидер показа подкрепата си за поддръжниците на Брекзит и настоящия глава на британското правителство. За Борис Джонсън помощта от чужбина не би била излишна. Във вторник той претърпя чувствително поражение - Върховният съд реши, че взетото по негово предложение решение за спиране на работата на парламента е незаконно. \r\nОще през юни, по време на посещение в Обединеното кралство, Тръмп говори за бъдещо споразумение, което след излизането на британците от ЕС ще увеличи търговския оборот на двете страни пет пъти. \r\n„Мисля, че ще сключим много смислено търговско споразумение, което също ще бъде много справедливо“, заяви американският президент, изказвайки се по време на кръгла маса, проведена тогава в Лондон по проблемите на големия британски и американски бизнес. Въпреки това, когато дойде време, Тръмп се въздържа от всякакви специфики. Британският вестник Sun нарече времевата линия: „пътна карта“ за споразумението, която може да бъде представена още през декември тази година. \r\nСпоред Кира Годованюк, старши изследовател в Центъра за британски изследвания в Института за Европа на Руската академия на науките, изявленията за безпрецедентното търговско споразумение между двете страни имат чисто политически характер. \r\n„Не може да се говори за бързо и ускорено сключване на споразумение. Въпросът за Брекзит все още не е решен. При какви условия ще се проведе, не е ясно. Ако се сключи сделка за Брекзит, това предполага, че Обединеното кралство ще остане в митническия съюз на ЕС за известно време. Това означава, че не може да се говори за предстоящо сключване на митнически съюзи със САЩ “, каза тя пред НГ. \r\nГодованюк отбелязва, че преговорите за търговско споразумение между Вашингтон и Лондон няма да са лесни. „Има твърде много клопки. Например САЩ искат безплатен достъп до вътрешния пазар на Обединеното кралство за своите храни и селскостопански продукти. Във Великобритания това плаши мнозина. Те се опасяват, че генетично модифицираните продукти, произведени в САЩ, ще наводнят рафтовете в магазините“, казва експертът. Годованюк обръща внимание на американско-британските разногласия по отношение на допускането на американски компании на застрахователния пазар и пазара на медицински услуги на Обединеното кралство. Следователно предстоят преговори, които е малко вероятно да приключат в рамките на шест месеца. \r\nПрипомняйки перспективите за двустранно търговско споразумение, Тръмп по този начин уверява избирателите на Джонсън, че САЩ няма да изоставят Великобритания, когато напуснат ЕС, каза експертът. За Джонсън подобна подкрепа е много важна. В борбата срещу противниците в страната той е победен. Във вторник Върховният съд постанови за незаконно спирането на парламента. Решение на съда означава, че парламентът все пак ще започне да заседава. Освен това противниците на премиера в Камарата на общините ще имат още една причина за атаки срещу Джонсън. Неговите действия бяха признати от Върховния съд като превишение на правомощията на министър-председателя.", "date": "2019.09.25", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/09/25/2701987/predstoyashti-mezhdunarodni-sabitiya-za-25-septemvri-agentsiya-fokus.html", "text": "*** \r\n  Продължава 74-ата сесия на Общото събрание на ООН, очаква се изказването на Хасан Роухани \r\n \r\n*** \r\n  Среща на Владимир Путин с Николас Мадуро \r\n \r\n*** \r\n  Парламентът възобновява своята работа след решението на Върховния съд \r\n \r\n*** \r\n  Изстрелване на пилотиран космически кораб към МКС със смесен екипаж от Русия, САЩ и ОАЕ \r\n \r\n*** \r\n  Процес срещу активисти на антиправителствените протести \r\n \r\n*** \r\n  Разглеждане на присъдата на бившия бразилски президент Инасио Лула да Силва от Върховния съд", "date": "2019.09.25", "title": "Предстоящи международни събития за 25 септември  (Агенция \"Фокус\")"}
{"url": "http://www.focus-news.net/news/2019/09/25/2701988/gd-granichna-politsiya-na-gkpp-kapitan-andreevo-i-gkpp-lesovo-trafikat-e-izklyuchitelno-intenziven-na-izhod-za-tovarni-avtomobili.html", "text": "На границата с Република Сърбия трафикът е нормален на всички гранични контролно-пропускателни пунктове. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Северна Македония трафикът е нормален на всички гранични контролно-пропускателни пунктове.  На границата с Република Гърция трафикът е нормален на всички гранични контролно-пропускателни пунктове.  \r\nНа границата с Република Турция на ГКПП \"Капитан Андреево\" и ГКПП \"Лесово\" трафикът е изключително интензивен на изход за товарни автомобили. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. На границата с Румъния трафикът е нормален на всички гранични контролно-пропускателни пунктове.", "date": "2019.09.25", "title": "ГД \"Гранична полиция\": На ГКПП \"Капитан Андреево\" и ГКПП \"Лесово\" трафикът е изключително интензивен на изход за товарни автомобили"}
{"url": "http://www.focus-news.net/news/2019/09/25/2701998/denyat-25-septemvri-v-balgarskata-istoriya.html", "text": "Днес е празникът на Добрич - на днешния ден градът празнува възвръщането си към България. По силата на Крайовската спогодба на 25 септември 1940 г. градът е освободен от румънска окупация. След почти четвъртвековно румънско владичество Южна Добруджа е върната отново в пределите на Отечеството. През 1396 г. султан Баязид І разгромява кръстоносната армия на унгарския крал Сигизмунд в Битката при Никопол. Пред заплахата от османска експанзия унгарският владетел организира кръстоносен поход, в който участват унгарски, френски, бургундски и германски рицари. Към неговата армия се присъединяват и войските на влашкия воевода Мирчо Стари. На тази дата през 1869 г. в румънския град Браила  е създадено Българското книжовно дружество (БКД), трансформирало се по-късно в Българска академия на науките (БАН). На същата дата през 1915 г. в хода на Първата световна война за главнокомандващ армията е назначен ген. Никола Жеков, а за началник-щаб ген. Константин Жостов. През 1918 г. - в София се провежда спешно събрание на правителството във връзка с избухването на Войнишкото въстание. Кабинетът преодолява съпротивата на царя и на генералите и решава да поиска примирие със съглашенските държави. Назначена е делегация начело с Андрей Ляпчев и ген. Иван Луков за сключване на примирието. Царят заплашва с уволнение кабинета и замисля отбранителна линия по Стара планина. \r\n \r\n \r\n2006 г. \r\nСпоразумение за сътрудничество по граничните въпроси е подписано между България и Украйна. От българска страна споразумението е парафирано от министъра на вътрешните работи Румен Петков, а от украинска от председателя на Държавната гранична служба там Микола Литвин. \r\nМВР е отправило предложение до Европейската комисия за подпомагане дейността на Граничния контролен център Бургас. Според министър Петков това ще спомогне за засилването на граничния контрол в района. Микола Литвин смята, че подписаното споразумение ще засили контрола в северозападната част на Черно море, и така ще се противодейства на международната организирана престъпност. \r\n \r\n \r\n \r\n1998 г. \r\nБордът на директорите на МВФ одобрява 3-годишното споразумение с България, според което на страната ни се предвижда да бъдат отпуснати 840 000 000 долара. Ангажиментите на България са: до средата на 1999 г. да се закрият губещите предприятия, да стартира приватизацията на Булбанк и Експресбанк, да се подготвят за продажба Хебросбанк и ТБ Биохим, постепенно да се ликвидират субсидиите в областта на енергетиката, да се либерализират пазарите за селскостопанска продукция. \r\n \r\n \r\n1990 г. \r\nВ периода 22 - 25 септември се провежда ХХХІХ конгрес на Българската социалистическа партия (БСП), на който е приета платформа за по-нататъшно обновление и преобразуване на БСП в \"модерна лява партия на демократичния социализъм\", програма за действие, устав, решение по символите и обръщение \"Мир, ред, спасение\". Александър Лилов е преизбран за председател на Висшия съвет на Българската социалистическа партия (БСП), а Александър Томов става първи заместник и отговарящ по организационните въпроси. \r\n \r\nБългария става член на Световната банка и на Международния валутен фонд (МВФ). \r\nДвете организации са създадени през 1944 г. с подписването на споразумение между страните членки на ООН. Фондът започва своето реално съществуване от 1946 г. с 36 страни членки и статут на специализирано учреждение към ООН. В момента страните членки на МВФ са приблизително 200. Основните цели на фонда са да съдейства за стабилността на валутните курсове, за премахване на валутните ограничения и по международни валутни въпроси, да предоставя временни финансови помощи и спомага за растежа на международната търговия. \r\n \r\n \r\n1932 г. \r\nПровеждат се общински избори в София. \r\nНа тях гласуват 44 000 от 64 000 избиратели. Работническата партия печели 19 съветници, Народният блок - 12, Сговорът на Александър Цанков – 4. \r\nСофийският окръжен съд утвърждава избора, но касира 15 съветници от Работническата партия, а съветниците на Сговора на Александър Цанков подават оставка и са заменени с националлиберали. Столичният общински съвет остава в минимален състав. За кмет е избран Харалампи Орошаков (демократ). \r\n \r\n \r\n1921 г. \r\nВ периода 25 - 27 септември е проведен учредителен конгрес на Българския земеделски младежки съюз (БЗМС) в София. За секретар е избран Стефан Цанов, а за главен редактор на печатния орган \"Младежко знаме\", Цвятко Аврамов. \r\n \r\n \r\n1918 г. \r\nНа 25 септември са помилвани осъдените по Деклозиеровата афера, а на 14 ноември 1919 г. Главният военнокасационен съд отменя присъдите им. По тази афера на 21 октомври 1916 г. са осъдени на 8 до 10 г. затвор 14 души – депутати от БЗНС и Народнолибералната партия на Никола Генадиев, видни политически и стопански дейци. \r\nДеклозиерова афера е опит на Англия и Франция да спечелят на своя страна България в избухналия през лятото на 1914г. световен военен конфликт чрез незаконна търговска сделка, изгодна за част от търговските и политическите кръгове у нас. След като обещаваните от Лондон и Париж териториални отстъпки се оказват недостатъчни за българското правителство, тогава те предприемат друга тактика. През лятото на 1915 г. по тяхно внушение и с тяхна материална подкрепа в България пристига френският търговец Ф. Деклозиер, който пристъпва към изкупуване на част от българската реколта на цени, по-високи от пазарните. С тази акция той се стреми да попречи на изпращането на тези храни за Германия. В своята дейност Деклозиер привлича и някои от представителите на опозиционните политически партии. Деклозиерова афера не дава очакваните резултати. Вместо да се стъписа пред нея, правителството на д-р Васил Радославов взема крути мерки спрямо помощниците на френския търговец и ги хвърля в затвора. Скоро след това последва и официалното обвързване на България с Австро-Унгария и Германия. След края на Първата световна война чрез арбитражен съд в Париж съглашенските държави осъждат България да заплати загубите на Ф. Деклозиер. \r\n \r\nВ София се провежда спешно събрание на правителството във връзка с избухването на Войнишкото въстание. Кабинетът преодолява съпротивата на царя и на генералите и решава да поиска примирие със съглашенските държави. Назначена е делегация начело с Андрей Ляпчев и ген. Иван Луков за сключване на примирието. Царят заплашва с уволнение кабинета и замисля отбранителна линия по Стара планина. \r\nНа същото събрание правителството взема решение да освободи от затвора земеделските водачи Александър Стамболийски и Райко Даскалов и с група народни представители да ги изпрати при въстаналите войници да ги убедят да се върнат на фронта. Делегацията заминава за Кюстендил, а Райко Даскалов се отделя и пристига в Радомир, където се присъединява към въстаниците. По-късно Александър Стамболийски също се присъединява към въстаниците. \r\n \r\n \r\n1915 г. \r\nВ хода на Първата световна война за главнокомандващ Действащата армия е назначен ген. Никола Жеков, а за началник-щаб ген. Константин Жостов. \r\nНикола Жеков е военен и държавен деец, генерал от пехотата. Роден е в Сливен на 25 декември 1864 г. Завършва Военното училище в София през 1887 г., след което продължава образованието си във Военната академия в Торино (Италия). Участва като доброволец в Сръбско-българската война (1885 г.). По време на Балканската война (1912-1913 г.) е началник-щаб на 2-ра армия. От 5 август до 1 октомври 1915 г. е военен министър. След въвличането на България в Първата световна война 1914-1918 г. е назначен за главнокомандващ българската армия. Към края на войната е на лечение във Виена. Завръща се в България и е уволнен от армията. Съден е за втората национална катастрофа заедно с останалите министри от кабинета на д-р В. Радославов. Между двете войни се изявява като общественик и публицист. След идването на Хитлер на власт е един от пропагандаторите на идеята за тясно политическо и военно сътрудничество с Третия райх. След края на Втората световна война (1939-1945 г.) емигрира в чужбина. Умира на 1 ноември 1948 г. \r\nКонстантин Жостов е военен деец, генерал-майор. Роден е на 30 септември 1867 г. в с. Гайтаниново, Благоевградско. Завършва Военното училище в София, след което и Висшето артилерийско училище във Виена с право да служи в Генералния щаб. Включва се като доброволец в Сръбско-българската война (1885 г.). По време на Балканската война (1912–1913 г.) е началник-щаб на Трета армия и на обединените Първа и Трета армия по време на сраженията при укрепените линии Люлебургаз–Бунархисар и Чаталджа. Участва като военен съветник в делегацията, преговаряща в Лондон за подписване на мирния договор (1913 г.). \r\n \r\n \r\n1871 г. \r\nАнтим VI се среща с българските първенци, членове на смесения съвет, за да обсъдят въпроса за границите на Българската екзархия. В разговорите участват Георги Чалоглу, х. Иванчо Пенчович, Гаврил Кръстевич, х. Николи х. Минчоглу, д-р Стоян Чомаков и Димитър Гешов. \r\n \r\n \r\n1869 г. \r\nВ Браила (Румъния) е създадено Българското книжовно дружество (БКД), трансформирало се по-късно в Българска академия на науките (БАН). Учредяването става на специално свикано за целта представително събрание. \r\n \r\n \r\n \r\n1396 г. \r\nСултан Баязид І разгромява кръстоносната армия на унгарския крал Сигизмунд в Битката при Никопол. \r\nПред заплахата от османска експанзия унгарският владетел организира кръстоносен поход, в който участват унгарски, френски, бургундски и германски рицари. Към неговата армия се присъединяват и войските на влашкия воевода Мирчо Стари. Събралата се в унгарската столица Буда кръстоносна войска пристига под стените на Никопол, където я очаква армията на Баязид І, в която са включени и отрядите на сръбския владетел Стефан Лазаревич. В ожесточеното сражение християнската войска е напълно разгромена. Голямата част от кръстоносците намират смъртта си в битката. Крал Сигизмунд се спасява с бягство. \r\n \r\n \r\n \r\n На тази дата умират: \r\n \r\n1942 г. \r\nУмира Ставре Наумов – български журналист, един от създателите на \"жълтия\" периодичен печат в България. Завършва френско училище и румънския лицей в Битоля. Следва финансови и търговски науки в Румъния и Франция. Работи като главен счетоводител на застрахователно дружество \"Балкан\" София. Стамболовист, член е на Народнолибералната партия (генадиевист). От 1882 г. до 1884 г. сътрудничи на вестник \"La Bulgarie\". Основава вестник \"Вечерна поща\" (1900-1914, заедно със Ст. Шангов) Главен редактор е на вестник \"Дневник\" (1902-1944 г.). Един от основателите и директорите е на вестник \"Софийска вечерна поща\" (1911-1913 г.), вестник \"Реч\" (1908-1913 г.), списания \"Илюстрована седмица\" и \"Минерва\", вестници \"АБВ\" (1924-1925 г.) и \"Неделно АБВ\". \r\n \r\n \r\n \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници  : \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.25", "title": "Денят 25 септември в българската история"}
{"url": "http://www.focus-news.net/news/2019/09/25/2701996/sport-yuventus-pobedi-bresha-s-21.html", "text": "Шампионът Ювентус изтръгна победата при гостуването си на новака Бреша и оглави класирането в Серия \"А\". \"Старата госпожа\" получи ранен гол, но направи обрат и се наложи с 2:1 на \"Марио Ригамонти\" в среща от междинния 5-и кръг. Красив гол на Алфредо Донарума още в 4-ата минута даде аванс на Бреша, но автогол на Джон Чансейор (40') и попадение на Миралем Пянич (63') обърнаха нещата в полза на \"бианконерите\".Марио Балотели дебютира за Бреша, но не впечатли с изявите си. Той пристигна като свободен агент през лятото от Олимпик Марсилия, за да подсили отбора от родния си град.", "date": "2019.09.25", "title": "Спорт: Ювентус победи Бреша с 2:1"}
{"url": "http://www.focus-news.net/news/2019/09/25/2701995/preskonferentsiya-na-pp-abv-shte-se-provede-v-tsentralata-na-partiyata.html", "text": "Пресконференция на ПП АБВ ще се проведе от 13.00 часа в централата на партията на улица „Врабча“ 23. Това съобщиха от пресцентъра на  ПП АБВ .  \r\nПо време на пресконференцията ше бъдат обсъдени следните теми: Защо Министерството на отбраната проваля оперативната подготовка на бойните ни пилоти; Предложения на ПП АБВ за социални мерки към бюджета на държавата за следващата 2020 година; Окончателна информация за участието на ПП АБВ в предстоящите местни избори. \r\nУчастници в пресконференцията ще са: Румен Петков – председател на ПП АБВ; Владимир Маринов – зам.-председател на ПП АБВ; Любомира Ганчева – зам.-председател на ПП АБВ.", "date": "2019.09.25", "title": "Пресконференция на ПП АБВ ще се проведе в централата на партията"}
{"url": "http://www.focus-news.net/news/2019/09/25/2701991/prezidentat-rumen-radev-e-na-rabotno-poseshtenie-v-nyu-york.html", "text": "До 26 септември президентът Румен Радев е на работно посещение в Ню Йорк, САЩ. Това съобщиха от  прессекретариата на държавния глава . Радев ще ръководи българската делегация и ще представи страната ни в рамките на 74-тата редовна сесия на Общото събрание на ООН. \r\nДнес Румен Радев ще направи изказване в рамките на панела на високо равнище, организиран от ЮНЕСКО и посветен на темата за бъдещето на образованието. Българският президент ще участва в Глобалния бизнес форум на Майкъл Блумбърг. \r\nНа 26 септември държавният глава Румен Радев ще направи изказване пред Общото събрание на ООН (около 18.15 часа българско време). В рамките на деня президентът ще проведе работна среща с представители на американски компании, организирана от Бизнес съвета за международно разбирателство. Предвидена е и среща с американски еврейски организации. \r\nВ рамките на работното си посещение в САЩ българският държавен глава ще проведе и редица срещи със свои колеги, които представляват страните си на 74-тата сесия на Общото събрание на ООН. \r\nВ делегацията, ръководена от българския държавен глава, е и заместник министър-председателят по правосъдната реформа и министър на външните работи Екатерина Захариева.", "date": "2019.09.25", "title": "Президентът Румен Радев е на работно посещение в Ню Йорк"}
{"url": "http://www.focus-news.net/news/2019/09/25/2701997/vremenno-dvizhenieto-po-pat-ii-55-prez-prohod-na-republikata-v-uchastaka-ot-vaglevtsi-voneshta-voda-se-osashtestvyava-v-edna-lenta.html", "text": "Временно движението по път II-55 през Проход на Републиката в участъка от Въглевци - Вонеща вода се осъществява в една лента поради ПТП. Това съобщиха от  Агенция „Пътна инфраструктура“ . Движението се регулира от \"Пътна полиция\".", "date": "2019.09.25", "title": "Временно движението по път II-55 през Проход на Републиката в участъка от Въглевци - Вонеща вода се осъществява в една лента"}
{"url": "http://www.focus-news.net/news/2019/09/25/2702000/bchk-or-ganizira-kragla-masa-za-izpolzvaneto-na-avtomatichni-vanshni-defibrilatori-v-balgariya-pri-sardechen-arest.html", "text": "Българският Червен кръст (БЧК) организира кръгла маса на тема: „Повишаване на информираността на обществото за сърдечния арест и възможности за прилагането на своевременна дефибрилация от немедицински лица с помощта на автоматичен външен дефибрилатор”. Тя ще се проведе от 10.30 ч. в зала „Музейна“ на БЧК, бул. „Джеймс Баучер“ 76. Това съобщиха от пресцентъра на  БЧК . \r\nВъв форума ще участват: генералният директор на БЧК проф. Красимир Гигов, председателят на парламентарната Комисия по здравеопазване д-р Даниела Дариткова, д-р Антония Първанова, директорът на дирекция „Медицински дейности“ в Министерството на здравеопазването д-р Ивиан Бенишев, главен инспектор Димитър Мичев и инспектор Мария Ботева от Главна дирекция „Национална полиция“ – МВР, директорът на Център за спешна медицинска помощ – София д-р Георги Гелев, главният секретар на Българския лекарски съюз д-р Стоян Борисов, представители на Националната система 112, на водещи лечебни заведения (ВМА, УМБАЛСМ „Н. И. Пирогов“, УМБАЛ „Св. Екатерина“), Националната здравноосигурителна каса и др. \r\nПоводът за провеждането на събитието е необходимостта от създаването на програми за поставяне на автоматични външни дефибрилатори (АВД) на обществени места и обучение на населението, вкл. младежи, за действия при сърдечен арест. Наличието на единна рамка и становище от страна на институциите и неправителствения сектор в тази сфера биха били и в унисон с Декларацията на Европейския парламент от 14 юни 2012 г., чийто вносител е д-р Антония Първанова, и в която се призовават страните-членки на Европейския съюз за насърчаване на  обучението и за използването на автоматичен външен дефибрилатор и от немедицински лица с цел значимото увеличаване на шанса за оцеляване на пострадал с внезапен сърдечен арест. \r\nПо време на Кръглата маса ще бъде демонстрирана употребата на АВД, който ще бъде поставен във фоайето на централата на БЧК и ще бъде огласена позицията на Европейския съвет по ресусцитация.", "date": "2019.09.25", "title": "БЧК ор ганизира кръгла маса за използването на автоматични външни дефибрилатори в България при сърдечен арест"}
{"url": "http://www.focus-news.net/news/2019/09/25/2702002/denyat-25-septemvri-v-svetovnata-istoriya.html", "text": "На 25 септември са родени американският писател Уилям Фокнър, руският композитор Дмитрий Шостакович, актьорът Майкъл Дъглас, американската журналистка Барбара Уолтърс. На същата дата умират австрийският композитор Йохан Щраус, журналистът Ставре Наумов, един от основателите на „жълтата преса”, американският психолог Джон Уотсън, основоположник на бихевиоризма, германският писател Ерих Мария Ремарк. \r\n \r\n \r\n2015 г. \r\nЗеметресение с магнитуд 6.8 в индонезийската провинция Западна Папуа ранява над 62-ма човека и разрушава 200 къщи. \r\n \r\nСирийската армия бомбандира с наскоро получени руски бойни самолети позиции на „Ислямска държава“. \r\n \r\n \r\n2014 г. \r\nВ Донецк са открити погребения от масови убийства на мирни жители. \r\n \r\n \r\n2012 г. \r\nПредседателят на Европейския парламент Мартин Шулц заявява, че Европейския парламент няма да установява официални връзки с новия парламент на Беларус. \r\n \r\n \r\n2011 г. \r\nНа изборите за Сенат (горната камара на френския парламент) във Франция социалистите печелят 177 места. През последните 50 години сенатът на френския парламент е доминиран от десницата. Изборите нанасят сериозен удар за управляващите седем месеца преди изборите за президент във Франция. \r\n \r\n \r\n2006 г. \r\nБившият президент на Ирак Саддам Хюсеин, срещу когото са повдигнати обвинения в геноцид e изгонен от съдебната зала по нареждане на новия съдия по делото. Хюсеин е гонен вече един път от залата на съда по време на процеса. Той желае да не бъде държан зад металното заграждение в залата. “Имам една молба и тя е да не бъда държан повече в тази клетка”, заявява Хюсеин. Тази реплика принуждава съдията по делото да изгони бившият иракски президент от съдебната зала. \r\n \r\n \r\n1998 г. \r\nБордът на директорите на МВФ одобрява 3-годишното споразумение с България, според което на страната ни се предвижда да бъдат отпуснати 840 000 000 долара. Ангажиментите на България са: до средата на 1999 г. да се закрият губещите предприятия, да стартира приватизацията на Булбанк и Експресбанк, да се подготвят за продажба Хебросбанк и ТБ Биохим, постепенно да се ликвидират субсидиите в областта на енергетиката, да се либерализират пазарите за селскостопанска продукция. \r\n \r\n \r\n1974 г. \r\nГрупа учени излизат със съобщението, че продължаващото използване на аерозоли може да доведе до образуване на дупка в озоновия слой на земната атмосфера, покачване на температурата на планетата и рязък скок в раковите заболявания. \r\n \r\n \r\n1794 г. \r\nНа този ден е основан град Одеса \r\n \r\n \r\n1789 г. \r\nАмериканският Конгрес предлага първите десет поправки в Конституцията на САЩ, известни като Bill of Rights. \r\nПо време на дебатите за приемането на Американската конституция, противниците й заявяват, че тя не защитава достатъчно индивидуалните права и може да даде път на тиранията на федералното правителство. Те настояват за приемането на “Декларация за правата”, която да регламентира личните права на гражданите и да ги пази от намесата на държавата. Първите десет поправки на Конституцията на САЩ са известни като “Декларация за правата”. \r\n \r\n \r\n1513 г. \r\nИспанският конкистадор Васко Нунес Де Балбоа става първият европеец, достигнал Тихия океан. \r\n \r\n \r\n1396 г. \r\nСултан Баязид І разгромява кръстоносната армия на унгарския крал Сигизмунд в Битката при Никопол. \r\nПред заплахата от османска експанзия унгарският владетел организира кръстоносен поход, в който участват унгарски, френски, бургундски и германски рицари. Към неговата армия се присъединяват и войските на влашкия воевода Мирчо Стари. Събралата се в унгарската столица Буда кръстоносна войска пристига под стените на Никопол, където я очаква армията на Баязид І, в която са включени и отрядите на сръбския владетел Стефан Лазаревич. В ожесточеното сражение християнската войска е напълно разгромена. Голямата част от кръстоносците намират смъртта си в битката. Крал Сигизмунд се спасява с бягство. \r\n \r\n \r\n  На тази дата умират: \r\n \r\n2011 г. \r\nУмира Вангари Маатаи, кенийски обществен деец, активист еколог и носител на Нобелова награда за мир за 2004 година. \r\nРодена е на  1 април 1940 г.  в Ихите, Кения.  \r\nКомитетът за Нобелова Награда присъжда на Вангари Маатаи Нобеловата награда през 2004 за осъществяване на дело убеждението, че \"Земя без дървета е мъртва земя\", истина в която Вангари е била убедена цял живот, както и нейната политическата борба в областта на Човешките права. Вангари е почетен член на Римския клуб. \r\nВангари Маатаи предизвиква спор с твърдението, че вирусът на СПИН (HIV) е създаден от биолози от бялата раса с цел да бъде насочен срещу чернокожите. \r\nУмира на 71-годишна възраст в Найроби, Кения. \r\n \r\n \r\n1970 г. \r\nУмира Ерих Мария Ремарк (Ерих Паул Ремарк) – германски писател. \r\n \r\n \r\n1958 г. \r\nУмира Джон Уотсън – американски психолог, основоположник на бихевиоризма. Уотсън е професор в университета “Джон Хопкинс” в Балтимор (1908-1920 г.). Разглежда психологията като една от естествените науки, ползваща се от обективните експериментални методи. Цялата психическа дейност на човека Уотсън разглежда като поведение, разбирано в съвкупността връзки “стимул - реакция”. Организмът е “самоорганизираща се машина”, а основна задача на психологията е да се изучат процесите “на научаването”. Мисленето за него е скрита моторна активност, представена като заместител на действията. Идеите и методите на Уотсън оказват голямо влияние върху развитието на психологията преди всичко в САЩ. \r\n \r\n \r\n1849 г. \r\nУмира Йохан Щраус – австрийски композитор, цигулар и диригент. Ученик е на А. Полишански по цигулка и И. Зайфрид по композиция. Участник е в квартета на Й. Ланер (от 1819 г.) и помощник-диригент на оркестъра на Ланер (от 1824 г.). През 1825 г. създава свой оркестър, с който извършва концертна обиколка из Европа (от 1833 г.). Един от най-популярните майстори е на танцова музика; развива в произведенията си, особено във валса, традициите на Ланер. Създава характерни танцови цикли, състоящи се от няколко валса, придружени с встъпление и заключение. Автор е на повече от 250 произведения, сред които 152 валса. Най-популярните му валсове са “Дунавски песни”, “Лорелай”, “Габриела”, “Радецки марш” и “Талиони”. \r\n \r\n \r\n  На тази дата са родни:  \r\n \r\n1955 г. \r\nРоден е Дзукеро, псевдоним на Аделмо Форначари, италиански певец \r\n \r\n \r\n1951 г. \r\nРоден е Педро Алмодовар, испански кинорежисьор \r\n \r\n \r\n1944 г. \r\nРоден е Майкъл Дъглас, американски киноактьор \r\n \r\n \r\n \r\n1925 г. \r\nРоден е Пол Макриди, американски изобретател, създател на първите летателни апарати, движещи се с помощта на слънчеви батерии и човешка сила.  \r\n \r\n \r\n1906 г. \r\nРоден е Дмитрий Дмитриевич Шостакович – руски композитор, получил всеобщо признание за класик на ХХ в. \r\n \r\n \r\n1897 г. \r\nРоден е Уилям Фокнър – американски писател. \r\n \r\n \r\n1896 г. \r\nРоден е Алесандро Пертини – президент на Италия в периода 1978 – 1985 г. Юрист по образование, през 1918 г. става един от основателите на Социалистическата партия на Италия. \r\n \r\n \r\n1866 г. \r\nРоден е Томас Хант Морган – американски генетик, нобелов лауреат през 1933 г. „за откритието, свълзано с ролята на хромозомине за наследствеността. \r\n  \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.25", "title": "Денят 25 септември в световната история"}
{"url": "http://www.focus-news.net/news/2019/09/25/2701992/parlamentat-shte-razgleda-promeni-v-nakazatelniya-i-nakazatelno-protsesualniya-kodeks-za-sakratenoto-sadebno-sledstvie.html", "text": "Парламентът ще разгледа промени в Наказателния и Наказателно-процесуалния кодекс за  съкратеното съдебно следствие. Това предвижда седмичната проектопрограма за работа на  Народното събрание . На вниманието на депутатите се поставят три законопроекта за промени в Наказателно-процесуалния кодекс. Те  ще бъдат разгледани на първо четене от пленарна зала. От БСП предлагат съкратеното съдебно следствие да не се прилага при случаите на умишлено причиняване на смърт и тежка телесна повреда. От „Обединени патриоти“ предлагат същото в отделен законопроект. От „Воля“ също внасят законопроект, с който да ограничат обхвата на престъпленията, за които се прилага съкратено съдебно производство. На вниманието на депутатите се поставят като точка втора за сряда промени в Наказателния кодекс, внесени от ПГ на ГЕРБ. Със законопроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда. Депутатите ще се занимаят и с промени в Закона за енергетиката на второ четене.", "date": "2019.09.25", "title": "Парламентът ще разгледа промени в Наказателния и Наказателно-процесуалния кодекс за  съкратеното съдебно следствие"}
{"url": "http://www.focus-news.net/news/2019/09/25/2701993/shte-se-provede-zhrebiy-za-opredelyane-na-nomerata-na-partiite-i-koalitsiite-registrirani-v-tsik-v-byuletinite-za-glasuvane-v-izborite-na-27-oktomvri.html", "text": "От 10.00 часа ще се проведе жребий за определяне на поредните номера  на партиите и коалициите, регистрирани в Централната избирателна комисия (ЦИК), в бюлетините за гласуване в изборите за общински съветници и за кметове, насрочени за 27 октомври 2019 г. Това съобщиха от пресцентъра на  комисията . \r\nВ 11.30 часа ще се проведе жребий на реда за представяне на кандидатите на партиите и коалициите, регистрирани в ЦИК, в различните форми на предизборна кампания по БНТ и БНР. \r\nТегленето на жребиите ще се извърши публично и на него могат да присъстват упълномощени представители на партиите и коалициите, кандидати, наблюдатели и представители на средствата за масово осведомяване. \r\nЖребиите ще се проведат в сградата на Народното събрание, пл. „Княз Александър І“ № 1, официален вход, източно крило (откъм паркинга встрани от Националната художествена галерия).", "date": "2019.09.25", "title": "Ще се проведе жребий за определяне на номерата на партиите и коалициите, регистрирани в ЦИК, в бюлетините за гласуване в изборите на 27 октомври"}
{"url": "http://www.focus-news.net/news/2019/09/25/2702001/aktsiya-za-bezvazmezdno-kravodaryavane-v-podkrepa-na-postradali-pri-ptp-organizirat-v-targovishte.html", "text": "Български Червен кръст – Търговище и Отделението по трансфузионна хематология към МБАЛ, гр. Търговище организират акция по безвъзмездно кръводаряване в подкрепа на пострадали при пътно транспортни произшествия. Това съобщиха от  БЧК- Търговище . Акцията ще се проведе в Отделението по трансфузионна хематология от 08.00 до 13.00 часа. Отправя се покана към гражданите, които са в добро физическо състояние и са на възраст до 60 години да дарят кръв за хора, пострадали на пътя!", "date": "2019.09.25", "title": "Акция за безвъзмездно кръводаряване в подкрепа на пострадали при ПТП организират в Търговище"}
{"url": "http://www.focus-news.net/news/2019/09/25/2702006/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Във връзка с изграждане на уличен водопровод на пл. „Родина“ жк. „Сухата река“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Екатерина Симитчийска“, бул. „Владимир Вазов“, ул. „Черковна“ и  ул. Петрохан“. Това съобщиха от пресцентъра на  „Софийска вода” . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Подуенска“ – пред читалището. \r\nНа 25 септември 2019 г. (сряда), във връзка с реконструкция на уличен водопровод на ул. „Керамична“ с. Яна, се налага спиране на водоподаването от 09:00 до 21:00 часа на клиентите на „Софийска вода”, живеещи в: \r\nкарето между ул. „Керамична“, ул. „Буховско шосе“, ул. „Заводска“, ул. „Старо Буховско шосе“  \r\nул. „Христо Ботев“ от ул. „Мургаш“ до ул. „Ботевградско шосе“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Ботев“ и ул. „Буховско шосе“. \r\nСлед възстановяване на водоснабдяването е възможно временно повишаване мътността на водата. \r\n\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.09.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/25/2702007/otbelyazvaneto-na-denya-na-dobrich-shte-zapochne-s-panihida-pamet-na-zaginalite-za-svobodata-na-yuzhna-dobrudzha-na-voenno-grobishte-muzey.html", "text": "Отбелязването на Деня на Добрич ще започне с панихида памет на загиналите за свободата на Южна Добруджа на Военно гробище – музей, предаде кореспондентът на  Радио „Фокус” – Варна . Началото е в 9:00 часа. По-късно ще бъдат поднесени цветя. В 10:30 часа в Концертна зала „Добрич“ ще се състои тържественото заседание на Общинския съвет на град Добрич. В 12:00 часа на площад „Свобода“ е празничният концерт „Приказки за Добруджа“ на Професионален фолклорен ансамбъл „Добруджа“ и Представител на фолклорна танцова студия „Добруджа“ с главен художествен ръководител Стоян Господинов. В празничния ден Архитектурният етнографски музей на открито „Старият Добрич“, Дом-паметник „Йордан Йовков“, Етнографската къща и паметникът на генерал Иван Колев и на загиналите за освобождението на Добруджа ще бъдат включени в една инициатива за популяризиране на туристическите обекти на Добрич под наслов „Попитай ме за Добрич“. В 16:00 часа в Градския парк „Свети Георги“ ще започне концерт  - стари градски шлагери и патриотични песни „Обичам те, Добрич“ с участието на Състав „Добрич” при Народно читалище „Йордан Йовков - 1870” с ръководител \r\nВалентин Георгиев, Хор „Лира” при Дом за стари хора с ръководител Атанас Генчев, Състав „Армеец“ при Народно читалище „Йордан Йовков - 1870” с ръководител Славка Добрева. В 17:30 часа отново в Градския парк празничен концерт ще представи Духовият оркестър на Добрич с диригент Стоян Монов. В 19:00 часа е началото в Концертна зала „Добрич“ на празничния концерт с участието на Веско Ешкенази и Плевенската филхармония. В програмата са включени „Годишните времена“ на Вивалди и творби на Астор Пиацола. В същия част на площад „Свобода“ е празничният поп-рок концерт „Здравей Добрич!“. Участват Арт център „Палитра” с директор Иван Иванов, СК „Алексия“ с хореограф Севдалина Мавродиева, Студио за поп-рок певци „Сарандев” при Младежки център – Добрич с вокален педагог Елена Карабельова, възпитаници на СУ „Св. Климент Охридски” с педагог Милена Пеева, Хип-хоп формация „NNS CREW” с ръководител Миглена  Георгиева, Балетна формация „My Dance“ с ръководител Пламена Петрова, Стефан Вълдобрев и обичайните заподозрени. Водещ ще бъде Дамян Попов. От 10:00 до 17:00 часа е обявен Ден на отворените врати в Художествената галерия, а от 8:30 до 17:30 часа – във всички обекти на Регионалния исторически музей. От 10:00 до 18:00 часа пред сградата на „Пощенска банка“ ще се състои празничен Фермерски пазар. Ще бъдат представени две изложби - едната във фоайето на Младежкия център – „Старите къщи на Добрич“, другата изложба е на произведения от текстил - „Вдъхновения и традиции“ на Ателие „Палитра“ при Младежки център – Добрич с ръководител Галина Върбанова. Ще бъде обявена и интерактивната образователна игра „Търси се Добруджа“. \r\nЖулиета НИКОЛОВА", "date": "2019.09.25", "title": "Отбелязването на Деня на Добрич ще започне с панихида памет на загиналите за свободата на Южна Добруджа на Военно гробище - музей"}
{"url": "http://www.focus-news.net/news/2019/09/25/2701994/reuters-demokratite-v-kongresa-na-sasht-zapochnaha-ofitsialna-protsedura-po-impiychmant-na-donald-tramp.html", "text": "Демократите в Камарата на представителите на САЩ във вторник започнаха официална процедура по импийчмънт на президента Доналд Тръмп, като го обвиниха, че се опитва с чуждестранна помощ да навреди на съперника си от Демократическата партия Джо Байдън преди президентските избори през ноември 2020 година, предава  Reuters . \r\nРазследването ще предизвика остра борба между партиите в Конгреса и по време на кампанията за изборите през следващите месеци, а освен това ще активизира най-отдадените привърженици на републиканците и демократите и ще засенчи надпреварата за номинацията на демократите за това кой да се изправи срещу Тръмп през ноември догодина, отбелязва британската агенция. \r\nЛидерът на демократите в Камарата на представителите обяви разследването след среща при закрити врата със законодатели от партията й, като заяви, че действията на Тръмп подкопават националната сигурност и са в нарушение на Конституцията на САЩ. \r\n„Президентът трябва да носи отговорност. Никой не е над закона“, подчерта Нанси Пелойзи, която от месеци се съпротивляваше да се започне процедура за импийчмънт на държавния глава. \r\nТръмп веднага отговори в „Туитър“, като заяви, че процедурата е „боклук и лов на вещици“. \r\nПромяната на мнението на Пелойзи дойде след съобщенията, че държавният глава е натискал украинския си колега Владимир Зеленски да разследва лидера в надпреварата за президентската номинация на демократите Джо Байдън и неговия син Хънтър, който е работил с газова компания в Украйна. Разговорът се е провел на 25 юли. \r\nВъв вторник Тръмп обеща да публикува стенограма от разговора със Зеленски. Той призна, че е обсъждал Байдън, но отрече да е задържал близо 400 милиона долара помощ от САЩ за Украйна като лост, за да накара Зеленски да започне разследване, което да навреди на Байдън. \r\nПелойзи заяви, че в момента шест комисии в Кнгреса разследват Тръмп и ще продължат дейността си като част от процедурата. Тези съвети ще работят съвместно и след това ще решат дали Съдебната комисия на Камарата трябва да изготви членове за импийчмънт, заявиха източници от Конгреса. \r\n„Действията на президентството на Тръмп разкриха непочтителен факт за предателството на президента на неговата клетва, предателството на националната ни сигурност и предателството на интегритета на нашите избори“, каза лидерът на демократите. \r\nСъюзниците на Тръмп в Конгреса обвиниха Пелойзи, че си игра на политика с решението. Лидерът на републиканците в Сената Мич Макконъл го определи като „прибързана оценка“ и посочи, че трябва да се изчака, докато не бъдат разкрити детайли от телефонния разговор. \r\n„Това просто потвърждава, че приоритетът на Демократите в Камарата не е да правят живота на американците по-добър, а тяхната близо три-годишна фиксация върху импийчмънта“, заяви политикът в съобщение. \r\nРазследването за  импийчмънт в крайна сметка може да доведе до отстраняването на Тръмп от длъжност, въпреки че това би било почти непосилна задача за демократите. Дори ако контролираната от демократите Камара на представителите гласува за отстраняване на президента, мнозинството на републиканците в Сената ще трябва да направи следващата стъпка за импийчмънта. За осъждането на Тръмп в процеса е необходимо мнозинство от две трети в Сената. \r\nТова ще бъде първото разследване за импийчмънт в Конгреса след проучването през 1998 г. на президента Бил Клинтън за лъжесвидетелстване и възпрепятстване на правосъдието във връзка с аферата му с стажантката в Белия дом Моника Люински. \r\nКамарата гласува за отстраняване на Клинтън през декември 1998 г., но президентът от Демократическата партия  бе оправдан два месеца по-късно от Сената и остана на поста си. Единственият друг президент, който е подложен на процедура по импийчмънт, Андрю Джонсън през 1868 г., също е оправдан от Сената. \r\n \r\nПревод и редакция:", "date": "2019.09.25", "title": "Reuters: Демократите в Конгреса на САЩ започнаха официална процедура по импийчмънт на Доналд Тръмп"}
{"url": "http://www.focus-news.net/news/2019/09/25/2701999/politico-dzheremi-korbin-smyata-che-izborite-sa-edinstveniya-nachin-da-se-razreshi-krizata-okolo-brekzit.html", "text": "Настоящата политическа криза във Великобритания „може да бъде разрешена само чрез парламентарни избори“ – но само, след като заплахата от Брекзит без сделка е „свалена от масата“, заяви Джереми Корбин във вторник вечерта, цитиран от европейската редакция на  Politico . \r\nЛидерът на основната опозиционна Лейбъристка партия използва програмната си реч на партийната конференция в Брайтън, за да предупреди премиера Борис Джонсън, че „ще бъде държан отговорен за направеното“, след като Върховният съд реши, че петседмичното спиране на дейността на парламента е незаконно. Той повтори призива си към министър-председателя да подаде оставка. \r\nОгнената реч, която бе  изнесена в деня след безпрецедентното правно решение, позволи на Корбин да напусне конференцията с повдигнат дух след три дни, които бяха доминирани от горчиви партийни разделения и взаимни обвинения около политиката на фракцията спрямо Брекзит. Лидерът на работническото движение заяви, че премиерът „никога няма да изключи нашата демокрация или да заглуши гласовете на хората“. Парламентът ще заседава отново в сряда от 11.30 ч. местно време (13:30 българско). \r\nАктивисти в конферентната зала скандираха „Джонсън вън“, докато Корбин определи администрацията на Джонсън като „родено за управление правителство на правоимащите, които вярват, че правилата, които те определят за всички останали, не се отнасят за тях“. \r\nЗаконодателството, прието от депутатите, преди Борис Джонсън незаконно да закрие парламента, беше „очевидно съществено“, добави лидерът на лейбъристите. \"След случилото се, никой не може да се довери на това правителство и на този премиер да не използва тази криза на собственото си създаване и да закара страната ни над ръба на скалата без сделка след пет седмици“, каза той. \r\nПозовавайки се на стремежа на Джонсън за ранна търговска сделка със САЩ, лидерът на лейбъристите каза на верните си привърженици, че Брекзит без сделка всъщност е „Брекзит за сделка с Тръмп“. Корбин твърди, че президентът на САЩ е „доволен, че в задния си джоб има изпълнителен британски премиер“. \r\nТой също използва речта си, за да оправдае политиката за Брекзит на своята партия, която беше решена по време на ярка и хаотична поредица от гласувания в понеделник. Партийната конференция на лейбъристите беше белязана от собствените им разцепления около Брекзит и Корбин трябваше да отправи заплаха в понеделник от това партията да се определи еднозначно за оставане в ЕС. \r\nСъюзниците му обаче се обединиха около предпочитаната от него политика за предоговаряне на сделка за Брекзит с Европейския съюз и подлагането й на гласуване в страната в рамките на шест месеца след спечелването на властта. „Само гласуването на лейбъристите ще даде публичен вот за Брекзит“, подчерта Корбин. \r\n \r\nПревод и редакция:", "date": "2019.09.25", "title": "Politico: Джереми Корбин смята, че изборите са единствения начин да се разреши кризата около Брекзит"}
{"url": "http://www.focus-news.net/news/2019/09/25/2702003/tass-kiev-dade-razreshenie-da-se-publikuva-stenogramata-na-razgovora-mezhdu-tramp-i-zelenski.html", "text": "Украинското правителство даде своето разрешение да се публикува пълната стенограма от юлския телефонен разговор между президентите на САЩ и Украйна Доналд Тръмп и Владимир Зеленски. Американският лидер съобщи това във вторник в „Туъитър“, предава  ТАСС . \r\n„Държавният секретар Помпео е получил разрешение от правителството на Украйна да публикува стенограма от телефонни ми разговор с техния президент. Те дори нямат идея какво не е наред с него. Истинска афера „лов за вещици“ от страна на демократите!“ – написа президентът. \r\nПо-рано Тръмп разреши да се публикува пълната стенограма от телефонния разговор със Зеленски. \r\nКакто твърди The Wall Street Journal на 20 септември, позовавайки се на свои източници, по време на телефонния разговор американският лидер „около осем пъти“ е заявил, че украинският лидер трябва да съдейства на адвоката на Тръмп Руди Джулиани, който се застъпва за образуване на дело в Украйна срещу бившия вицепрезидент на САЩ Джо Байдън и неговия син Хънтър. Изданието отбелязва, че Джулиани е признал за срещите си през юни и август с украински официални лица, с които е обсъждал този въпрос. Според адвоката, Байдън, докато е бил вицепрезидент на САЩ, е възможно да е оказвал натиск над Киев да прекрати разследването срещу свързаната с неговия син украинска газова компания Burisima. Властите в Киев заявиха, че не са уличавали нито Байдън, нито неговия син в каквито и да е престъпления. \r\n \r\nПревод и редакция:", "date": "2019.09.25", "title": "ТАСС: Киев даде разрешение да се публикува стенограмата на разговора между Тръмп и Зеленски"}
{"url": "http://www.focus-news.net/news/2019/09/25/2702005/v-obshtina-blagoevgrad-shte-bade-podpisano-sporazumenie-mezhdu-d-r-atanas-kambitov-i-knsb.html", "text": "От 12.00 часа в зала 5 на Община Благоевград ще бъде подписано споразумение между д-р Атанас Камбитов и Конфедерацията на независимите синдикати в България. Това съобщиха от пресцентъра на  Общината .", "date": "2019.09.25", "title": "В Община Благоевград ще бъде подписано споразумение между д-р Атанас Камбитов и КНСБ"}
{"url": "http://www.focus-news.net/news/2019/09/25/2702009/pregled-na-osnovnite-temi-ot-starozagorskiya-pechat.html", "text": "Академия за компютърни и природо-математически науки откриват в Стара Загора, е водещо заглавие във  вестника „Старозагорски новини . Това е първата стъпка към създаването на специално училище за даровити деца от цяла България. На 28 септември (събота) от 10:00 ч. в зала \"П. Р. Славейков\" на Община Стара Загора ще бъде даден стартът на Академията за компютърни и природо-математически науки. Идеята е на кмета Живко Тодоров и цели създаване на специално училище за даровити деца с най-добрите условия за развитие на таланти. Тя датира от 2017 г. и в основата й стоят постиженията на младите старозагорски математици от световните олимпиади, които през следващите години продължиха да се множат. Освен това Стара Загора се намира в центъра на България и е удобна локация за таланти и преподаватели от цялата страна.  \r\nОт тази есен започва обучението по програма, разработена от математика Любомир Любенов. Първата година заниманията ще са само в свободните часове, а от следващата вече ще има училище с обучение от първи до единадесети клас, отворено за децата от цяла България. Училището ще се помещава в сградата на Първо основно, която ще бъде ремонтирана, ще е като затворен комплекс, включително с общежитие.  \r\n\"Идеята е да се стимулират даровитите деца, както се прави по света, защото те движат света. Целият потенциал на града ще бъде активиран да работи, а Общината ще създаде условия децата да се развиват\", обясни Живко Тодоров.  \r\nЩе бъдат канени най-добрите преподаватели от страната. За осигуряване на учени вече има потвърдено съгласие от доц. д-р Първан Първанов, декан на Факултета по математика и информатика на Софийския университет \"Св. Климент Охридски\", от проф. Йордан Табов от БАН, от проф. Емил Колев, ръководител на ученическия институт по математика и информатика, и Невена Събева, зам.-главен редактор на сп. \"Математика\".  \r\nВсички желаещи да бъдат членове на Академията ще трябва да подадат заявление по образец в Център за подкрепа за личностно развитие, ул. \"Захарий Княжески\" No 71, етаж 3.  \r\nНа 28 септември от 10:00 часа ще се състои церемонията по откриването на Академията, след което младите таланти ще могат да се срещнат и да вземат автограф от авторите на книги Мариана Богданова, Емил Колев и Невена Събева.  \r\nЗаниманията ще започнат от 11:00 часа в залите на Община Стара Загора. Бъдещите членове на Академията ще трябва да покажат знания в тест и да кажат мотивацията си за участие.  \r\nС учениците от 2-3 клас заниманията ще води Мариана Богданова от Тракийски университет. Любомир Любенов ще обучава учениците от 4-5 клас. Заместник главният редактор на сп. \"Математика\" Невена Събева ще води часовете в 6-7 клас, а за най-големите 8-12 клас лектор ще е проф. Емил Колев, БАН.  \r\nЗаниманията през годината ще се провеждат всяка седмица по 90 минути за всеки от класовете в сградата на Международния младежки център (бившето кино \"Жельо Диманов\") в Стара Загора.  \r\nАдминистративни ръководители на групите са: 2-3 клас - Йовка Янчева, 4-5 клас - Иван Манев и Йовка Янчева, 6-7 клас - Иван Манев и Любомир Любенов, 8-12 клас - Любомир Любенов.  \r\nВсеки месец научните ръководители на Академията - Невена Събева, проф. Йордан Табов и проф. Емил Колев, ще се срещат с членовете й.  \r\n(СН)  \r\n \r\n \r\nС кого съгласува президентът Радев позицията си за срещата в ООН за климата и въглищата?,  още една тема в броя . \"Крайно време е България да се включи в европейските програми за въгледобивни региони в преход\", е заявил българският държавен глава в Ню Йорк.  \r\nВ понеделник президентът Румен Радев взе участие в срещата на най-високо равнище по въпросите на климата, която се проведе в рамките на 74-тата редовна сесия на Общото събрание на ООН. Българският държавен глава е ръководил делегацията и представил страната ни на форума.  \r\nШестдесетина световни лидери са участвали в срещата в Ню Йорк за \"спешната ситуация с климата\", която има за цел да даде нов импулс на Парижкото споразумение - международния договор за ограничаване на глобалното затопляне, от който Съединените щати се оттеглиха малко след встъпването в длъжност на сегашния си президент.  \r\nПреди началото на срещата от ООН са обявили, че 66 страни са се присъединили към целта за постигане на въглероден неутралитет до 2050 г., а 68 страни са се ангажирали да завишат целите в плановете си за борба с климатичните промени до 2020 г. Освен това 30 страни са се присъединили към съюз, който обещава да спре изграждането на централи с въглища от 2020 г., предаде Франс прес.  \r\nПо време на самата среща българският президент е подчертал, че исканията на младежите за промени са свързани с тяхното нежелание да живеят в свят, в който бъдещето им е застрашено от огромното индустриално замърсяване, изчезване на биоразнообразието, от риска цели държави да изчезнат от глобалното затопляне и повишаване на нивото на световния океан.  \r\nРадев е настоял страната ни да предприеме стратегически подход по отношение на въгледобивната си индустрия. \"Крайно време е България да се включи в европейските програми за въгледобивни региони в преход. Това ще гарантира бъдеще на хората и ще осигури целенасочени инвестиции и трансформиране на тези региони\", заявил Радев.  \r\nВ превод това означава България да се възползва от европейски програми за закриване на въглищните ТЕЦ-ове и държавното въгледобивно дружество \"Мини Марица-изток\", а със средствата да бъде осигурена алтернативна заетост на хилядите енергетици и миньори.  \r\nВъпросните европрограми отдавна са известни на българското правителство, но досега те са използвани само от екологични организации, но не и от самото правителство, точно заради заложените насоки в тях.  \r\nВъпросът обаче е от чие име е говорил президентът Радев на срещата на ООН за климата?  \r\nМедията ни припомня, че преди по-малко от месец евродепутат Ангел Джамбазки пое инициативата да обедини всички български институции - Министерски съвет, Народно събрание и Президентство, да излязат с една обща позиция за въглищните ни централи пред европейските институции и респективно на международни форуми. Инициативата е от контекста на осъзнатата безалтернативност на комплекс \"Марица изток\", гарантиращ енергийната сигурност и независимост на България.  \r\nДо момента такава обща институционна позиция няма, а президентът Радев си е позволил на срещата на ООН в Ню Йорк да чертае пътя за \"усвояването на европейски програми за въглищни райони в преход\". За това е и въпросът ни: С кого е съгласувал позицията си? Според Конституцията ни България е парламентарна, а не президентска република, тоест не президентът, а българският парламент е този, който взема жизнено важни за страната ни решения.  \r\nА и всичко това се случва в навечерието на организирана от синдикатите и кмета на Стара Загора среща с министъра на енергетиката Теменужка Петкова, която поради ангажираността й в Брюксел на 24 септември срещата ще се проведе на 26 септември. А темата е запазването на комплекс \"Марица изток\".  \r\nЙовка НИКОЛОВА  \r\n \r\nРИОСВ - Стара Загора, отмени акта за спиране на мощности на ТЕЦ \"Брикел\",  четем още в броя . Регионалната инспекция по околната среда и водите (РИОСВ) - Стара Загора, издаде заповед, с която се преустановява принудителната административна мярка за спиране на дейността на котли No 1, 2, 3, 4, 5 и 6 на горивната инсталация за производство на топлинна енергия на ТЕЦ \"Брикел\" ЕАД в Гълъбово. Това информираха от РИОСВ - Стара Загора, в прессъобщение до медиите на 24 септември.  \r\nПринудителната мярка беше наложена на 9 септември заради установено използване на неразрешен вид гориво - биомаса, в нарушение на издаденото Комплексно разрешително на дружеството. Едно от основанията бе установено при проверка на дружеството на 3 септември - наличие на биомаса на транспортната лента, която подава гориво към работещ котел, както и съхранение на големи количества балирана слама с осигурен достъп до централата. Спирането на ТЕЦ \"Брикел\" беше наложено с оглед невъзможността на оператора да гарантира спазването на екологичното законодателство чрез осигуряване на необходимите условия за съответствие на експлоатацията на инсталацията с действащото Комплексно разрешително, припомнят от старозагорската екоинспекция.  \r\n\"На 09.09.2019 г. РИОСВ - Стара Загора, издаде предписания на ТЕЦ \"Брикел\" ЕАД да отстрани от площадките на предприятието наличните горива, които не са разрешени според действащото Комплексно разрешително. След уведомление от дружеството, че предписанията са изпълнени, на 24 септември РИОСВ - Стара Загора, извърши проверка на място, която установи, че неразрешените горива се отстранени от площадките на територията на предприятието. Проверката установи също, че операторът е изградил система за непрекъснато видеонаблюдение за контрол на съоръженията, осигуряващи подаване на горива към котлите на ТЕЦ-а. На РИОСВ - Стара Загора, и органите за местно самоуправление е осигурен непрекъснат достъп в реално време до видеоизображенията, както и възможност за отдалечен преглед и съхраняване на информацията от системата за видеонаблюдение. Целта на системата е да се гарантира, че няма да бъде използван неразрешен вид гориво в предприятието.  \r\nСлед като се увери в изпълнението на предписанията и в непрекъснатия достъп до системата за видеонаблюдение чрез предоставените IP-адреси, днес РИОСВ пристъпи към премахване на поставените пломби към генераторите, за да може да бъде възстановено подаването на гориво\", се казва още в прессъобщението на РИОСВ - Стара Загора.  \r\nМедията ни припомня, че спирането на ТЕЦ \"Брикел\" случайно или не съвпадна с плановия й ремонт.  \r\n(СН)", "date": "2019.09.25", "title": "Преглед на основните теми от старозагорския печат"}
{"url": "http://www.focus-news.net/news/2019/09/25/2702008/sport-chetvartodivizionen-tim-izhvarli-totnam-siti-i-arsenal-bez-problemi.html", "text": "Четвъртодивизионният Колчестър изхвърли Тотнъм в третия кръг на Купата на Лигата. Двубоят завърши 0:0 в редовното време, а тимът от Втора лига спечели с 4:3 при дузпите. Лукас Моура пропусна последната дузпа за лондончани, което позволи на Том Лапси да донесе успеха на домакините. Манчестър Сити, Арсенал и Евертън нямаха такива проблеми. \"Гражданите\" спечелиха с 3:0 при гостуването си на Престън, Арсенал отнесе с 5:0 Нотингам на \"Емиратс\", а Евертън се справи с Шефилд Уензди, като стигна до 2:0 като гост.", "date": "2019.09.25", "title": "Спорт: Четвъртодивизионен тим изхвърли Тотнъм, Сити и Арсенал без проблеми"}
{"url": "http://www.focus-news.net/news/2019/09/25/2702011/remonti-ogranichavat-dvizhenieto-po-nyakolko-patni-otsechki-v-oblast-pazardzhik.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки самокри, на места в планинската част и хлъзгави. Движението по пътя Велинград – Каратепе от 14 км до 20 км се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение.  Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.09.25", "title": "Ремонти ограничават движението по няколко пътни отсечки в област Пазарджик"}
{"url": "http://www.focus-news.net/news/2019/09/25/2702015/euractiv-koalitsiyata-na-evropeyskite-armii-na-makron-se-uvelichava.html", "text": "Тъй като Норвегия и Швеция наскоро се присъединиха към ръководената от Франция европейска инициатива за интервенция (EI2) и министрите на отбраната на военната коалиция приеха искането за участие на Италия, европейската мечта на Еманюел Макрон за обща армия напредва тихо, но стабилно, пише базираният в Брюксел портал  EURACTIV  в материал, представен без редакторска намеса. \r\nEI2 беше предложен за първи път от френския държавен глава в речта му в Сорбоната през септември 2017 г., където той призова за насърчаване на стратегическата автономия на Европа в сигурността и отбраната и създаването на „истинска европейска армия“. \r\nВодената от Франция инициатива беше официално сформирана през юни 2018 г., когато министрите на отбраната от Белгия, Дания, Германия, Естония, Франция, Холандия, Португалия, Испания и Обединеното кралство подписаха писмо за намерение в Париж, установяващо сътрудничеството извън съществуващите структури като НАТО или военен орган на ЕС. \r\nФинландия се присъедини към военната коалиция през ноември 2018 г., когато инициативата официално започна да действа. \r\nНа втората среща на коалицията, проведена в Холандия в петък (20 септември), десетте министри на отбраната приветстваха Норвегия и Швеция. \r\nМинистрите подписаха документ, съдържащ условията за участие, методите на работа и обхвата на инициативата и се съгласиха представители на високо равнище на военния персонал на всички участници в EI2 да се срещат два пъти годишно. \r\nСпоред учредителния документ идеята е да се развие способността за бързо разгръщане на съвместни военни операции, цивилни евакуации или помощ при бедствия с крайна цел да се създаде „споделена стратегическа култура“, която да даде възможност на участващите държави-членки да действат заедно за мисии като част от НАТО, ЕС, ООН или други специални коалиции. \r\nПо време на срещата участниците също се споразумяха да не дублират съществуващи структури като ЕС, НАТО, ООН или ОССЕ, като заявиха, че „EI2 само се допълва и е гъвкав, необвързващ форум, в който всички участници са равни“. \r\n„EI2 вече ни позволи да се намесим заедно на Бахамските острови, за да помогнем на жертвите на урагана Дориан и нашите щабове вече са в близки отношения“, каза френският министър на отбраната Флоранс Парли след събирането. \r\n„Тази нова обща стратегическа култура трябва да ни позволи да продължим по-напред в координацията, да можем да извършваме операции по евакуация на граждани или дори операции с висока интензивност“, добави Парли. \r\nВ допълнение, Италия заяви в четвъртък (19 септември), че би желала да се присъедини към коалицията на европейските военни, готови да реагират на кризи близо до границите на континента. \r\nДекларацията на Рим дойде след разговори между Макрон и италианския премиер Джузепе Конте на 18 септември, насочени към обръщане на страницата следпредишното анти-европейско популистко правителство на Италия и възраждане на връзките между Париж и Рим. \r\n„Италия официално съобщи готовността си да се присъедини към Европейската инициатива за интервенция EI2, предоставяйки своя специфичен национален опит в сектора за сигурност в средиземноморския регион“, се казва в съобщение на кабинета на премиера. \r\nДокато инициативата нараства в сила, в EI2 се планира да оперира „лек“ постоянен секретариат, основан на мрежа от офицери за военни връзки, с френското министерство на отбраната, което ефективно оставя Париж да определя темпото на проекта. \r\nПри Макрон Франция полага усилия да продължи европейската отбранителна интеграция и ще има най-развитата армия на ЕС27 след напускането на Великобритания от блока. \r\nПърли каза, че миналата година EI2 „очевидно е инициатива, която позволява на някои държави извън ЕС да се присъединят“, отбелязвайки, че Обединеното кралство „иска да поддържа сътрудничество с Европа извън двустранните връзки“ след Брекзит. \r\nСпоред френското предложение, някои от военните проекти на ЕС, разработени в рамките на постоянното структурирано сътрудничество (PESCO) на блока, могат да бъдат интегрирани в EI2 в бъдеще. \r\n \r\nПревод и редакция:", "date": "2019.09.25", "title": "EURACTIV: Коалицията на европейските армии на Макрон се увеличава"}
{"url": "http://www.focus-news.net/news/2019/09/25/2702012/v-burgas-shte-bade-otkrita-izlozhba-skulptura-na-hari-arabyan.html", "text": "От 17.30 ч. в галерия „Пролет“ в Бургас ще бъде открита изложба-скулптура на Хари Арабян. Това съобщиха от пресцентъра на  Община Бургас . Изложбата ще бъде експонирана до 20 октомври. \r\nХари Арабян е завършил Националната художествена академия, специалност скулптура през 1992 година при проф. Любен Прахов. Работи с различни материали камък, метал, стъкло. Автор е на паметника изграден в памет на жертвите от арменския геноцид пред храма Сурп Хач в Бургас, както и на скулптурата в Морската градина, която е знак на признателност към българския народ от арменската общност в Бургас. \r\nНегови творби са притежание на Националната художествена галерия, частни колекции в България, Европа, Китай, Америка и Канада.", "date": "2019.09.25", "title": "В Бургас ще бъде открита изложба-скулптура на Хари Арабян"}
{"url": "http://www.focus-news.net/news/2019/09/25/2702013/tseremoniyata-po-nagrazhdavane-na-pobeditelite-v-konkursa-natsionalen-pregled-na-muzeyniya-plakat-smolyan2019-shte-se-provede-v-rim-stoyu-shishkov.html", "text": "От 16.00 часа в РИМ „Стою Шишков“ – Смолян ще бъде открита изложбата на наградените и селектирани плакати и ще се проведе церемонията по награждаване на плакатите от конкурса Национален преглед на музейния плакат – Смолян`2019. Това съобщи за  Радио „Фокус“- Смолян  Донка Симеонова – уредник в Регионален исторически музей „Стою Шишков“ – Смолян. Това е трети по ред преглед и конкурс за съвременни рекламни плакати от постоянните експозиции и временни изложби на български музеи и галерии, регистрирани като културни организации в Министерство на културата, поясни тя. \r\n„По статут  в Националния преглед на музейния плакат – Смолян`2019 музеите и галериите имат право да участват с по един плакат в категория: „Рекламен плакат за музейна изложба или музей“. Основно изискване за участие е плакатите да са създадени през последните три години, както и да се отнасят за изложби от последните три години. Националният преглед на музейния плакат се организира от Министерство на културата, Община Смолян и РИМ „Стою Шишков“ – Смолян със съдействието на сдружение „Български музеи“ и Национална художествена академия – София. В Национален преглед на музейния плакат – Смолян`2019 участват 27 музеи и художествени галерии с 27 плаката. Участниците са 7 национални, 9 регионални, 7 общински музеи и 4 галерии“, обясни Симеонова. \r\nТя поясни, че конкурсното начало е приложено професионално чрез назначаване на жури от доказани професионалисти. Заседанието на жури в състав: председател проф. Георги Янков, катедра „Плакат и визуална комуникация“ на Национална художествена академия, и членове: доц. Мирослав Богданов – декан на Факултет за приложни изкуства на Национална художествена академия (НХА), ас. д-р Светлин Белездров – преподавател в Национална художествена академия, Десислава Дикова – старши експерт в Министерство на културата, Румяна Караманолова – гл.експерт в Община Смолян, Валентина Василева – директор на Регионален исторически музей „Стою Шишков“ – Смолян, Донка Симеонова – уредник в Регионален исторически музей „Стою Шишков“ – Смолян, е проведено на 12 септември в ректората на Национална художествена академия – София. \r\nСимеонова уточни, че журито е направило предварителна селекция на най-добрите 10 плакати, съгласно статута. Най-добрите 10 номинирани плакати, изброени в произволен ред са: Исторически музей  – Исперих, Изложба „За мистериите на траките и виното“. Дизайнер на плаката е Георги Деков; Художествена галерия – Русе, Изложба „Щрайх“. Дизайнери на плаката са Валентин Георгиев и Красимира Кирилова; Градска художествена галерия – Пловдив, Изложба „Частна колекция с творби на най-известните български художници“. Дизайнер на плаката е Милена Китипова; Музей Дом на хумора и сатирата, Биенале „24. Габровско биенале на хумора и сатирата в изкуството“. Дизайнер на плаката е Кристофър Чолак; Регионален исторически музей – Перник, Експозиция „Нередактирано детство“. Дизайнер на плаката е Гергана Николова; Национален военноисторически музей – София, Изложба „Българската армия. Приказки за деца“. Дизайнер на плаката е НВИМ и Марина Гачева; Национален литературен музей – София, Изложба „Художникът среща писателя“. Дизайнер на плаката е Ивелина Велинова; Етнографски музей на открито „Етър“, Изложба „Вратата на спомените“. Дизайнер на плаката е Мирослав Живков; Регионален исторически музей – Велико Търново, Експозиция в църквата „Св. Четиридесет мъченици“ по повод 110 години независима България. Дизайнери на плаката са д-р Пламен Събев и Наталия Борисова; Национален исторически музей –  София, Изложба „Сакралното пространство на религиозната култура и народното изкуство по българските земи XV-XIX в.“. Дизайнер на плаката е д-р Ралица Кацова. \r\nДонка Симеонова обяви, че са определени награди в категория „Рекламен плакат за музейна изложба или музей“: Първо място – Музей Дом на хумора и сатирата. Награда от Министерство на културата в размер на 500 лв., второ място – Етнографски музей на открито „Етър“. Награда от Министерство на културата в размер на 300 лв., трето място – Регионален исторически музей – Перник. Награда от Община Смолян в размер на 200 лв. \r\n„Тази година УС на клуб „Приятели на РИМ „Стою Шишков“ – Смолян“ взе решение да даде специална награда от името на сдружението на селектиран плакат от топ 10. Журито прие с единодушие предложението. Наградата – плакет от клуб „Приятели на РИМ „Стою Шишков“ – Смолян“  е присъдена на Национален исторически музей –  София за изложбата „Сакралното пространство на религиозната култура и народното изкуство по българските земи XV-XIX в.“. Дизайнер на плаката е д-р Ралица Кацова. Наградените три музея и галерии получават плакети. Всички  участници в Прегледа получават сертификати от Кмета на Община Смолян. Тотал-дизайн на инициативата е дело на Катедра „Рекламен дизайн“, Факултет „Приложни изкуства“ при Национална художествена академия – София. Националният преглед на музейния плакат се провежда със съдействието и финансовата подкрепа на Община Смолян и сдружение „Български музеи““, каза още Симеонова. \r\nНели ГЕРГЬОВСКА", "date": "2019.09.25", "title": "Церемонията по награждаване на победителите в конкурса Национален преглед на музейния плакат – Смолян`2019 ще се проведе в РИМ „Стою Шишков“"}
{"url": "http://www.focus-news.net/news/2019/09/25/2702014/mokri-sa-patnite-nastilki-v-oblast-burgas.html", "text": "Мокри са пътните настилки в областта. Това съобщиха за  Радио „Фокус“ – Бургас  от Областно пътно управление. Пътищата са хлъзгави и водачите трябва да се движат със съобразена скорост и повишено внимание. Няма затворени пътни участъци, проходите са отворени за движение на всички моторни превозни средства. Движението на територията на областта се осъществява интензивно. \r\nНатоварен е трафикът по основните пътни артерии на град Бургас. Интензивно е движението в централната градска част на кръговото кръстовище „Трапезица“, по бул. „Стефан Стамболов“, по ул. „Булаир“ в района на Автогара „Юг“ и по някои участъци от бул. „Янко Комитов“, както и по пътя за и към ж.к „Меден рудник“. \r\nДеница ДИМИТРОВА", "date": "2019.09.25", "title": "Мокри са пътните настилки в област Бургас"}
{"url": "http://www.focus-news.net/news/2019/09/25/2702016/intenzivno-e-dvizhenieto-i-v-rayona-na-paten-vazel-kachitsa-yuzhen-paten-vazel-i-po-belyakovsko-shose-vav-veliko-tarnovo.html", "text": "Натоварен е трафикът по улица „Магистрална“ във Велико Търново. Интензивно е движението и в района на пътен възел „Качица“, Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето – облачно, но без валежи. Нови въведени ограничения в града няма. Екипи на полицията следят за правилното протичане на движението. Патрули има на входовете и изходите на старата столица, както и в по-натоварените участъци от първокласната и второкласна пътна мрежа в областта. Полицейски служители са разположени и покрай по-големите училища в старата столица. Отворен за движение е Прохода на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е началото на януари 2020-та. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на септември. \r\n \r\nЛуиза ТРАНЧЕВА", "date": "2019.09.25", "title": "Интензивно е движението и в района на пътен възел „Качица“, Южен пътен възел и по „Беляковско шосе“ във Велико Търново"}
{"url": "http://www.focus-news.net/news/2019/09/25/2702018/v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-gabrovo.html", "text": "В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафикът се регулира със знаци, поясниха за   Радио „Фокус“ – Велико Търново  от ОПУ. Времето в Габровска област е предимно облачно, а настилките – сухи и нормално проходими. Трафикът в началото на деня е интензивен. Натоварено е по главните и второстепенни пътища, както и в района на прохода Шипка. Там остава в сила забраната за ТИР-ове над 12 тона. Нови въведени ограничения за изминалото денонощие няма. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 30 септември. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. \r\n \r\nЛуиза ТРАНЧЕВА", "date": "2019.09.25", "title": "В едната лента се осъществява движението в участък от пътя между Дряново и Габрово"}
{"url": "http://www.focus-news.net/news/2019/09/25/2702017/pravoslavnata-tsarkva-chestva-prestavyane-na-sveti-apostol-i-evangelist-yoan-bogoslov-na-26-septemvri.html", "text": "В четвъртък, на 26 септември, денят, в който, съгласно църковния календар, светата Православна Църква богослужебно прославя Преставяне на св. ап. и ев. Йоан Богослов, храмов празник отбелязва едноименния храм в столичния квартал \"Левски Г\", предаде репортер на  Агенция „Фокус“ . По този повод в храма ще бъдат отслужени  празнични богослужения, съпътствани от други църковни прояви. \r\nДнес от 18.00 часа, ще бъде отслужена празнична вечерня с петохлебие, оглавена от Негово Преосвещенство Белоградчишки епископ Поликарп, викарий на Негово Светейшество Софийския митрополит и Български патриарх Неофит. \r\nНа 26 септември 2019 г. /четвъртък/ от 8.00 часа е началото на  Утреня и Божествена св. Литургия. След края на светата Литургия ще бъде отслужен водоствет и ще бъде благословено и раздадено ястие в чест на светеца; \r\nНа същия ден от 17.00 часа, ще бъде отслужена вечерня с петохлебие и Акатист на св. ап. Йоан Богослов. След края на богослужението доц. д-р Екатерина Дамянова, ръководител на катедра \"Библеистика\" и зам. декан на Богословския факултет ще изнесе беседа, посветена на празника, с която ще се положи началото на цикъл от беседи, които ще бъдат изнасяни в храма. \r\nНикола ПЕТКОВ", "date": "2019.09.25", "title": "Православната църква чества Преставяне на свети апостол и евангелист Йоан Богослов на 26 септември"}
{"url": "http://www.focus-news.net/news/2019/09/25/2702019/signal-za-zapalena-gazova-butilka-v-apartament-v-burgas-e-podaden-prez-izminaloto-denonoshtie-nyama-postradali.html", "text": "Сигнал за запалена газова бутилка в апартамент в Бургас е подаден през изминалото денонощие.Това съобщиха за  Радио „Фокус“-Бургас  от Общината. Пожарът е загасен своевременно и няма пострадали при инцидента. „Няма регистрирани катастрофи за изминалото денонощие в Бургас“, съобщиха от ОДМВР-Бургас. \r\nДеница ДИМИТРОВА", "date": "2019.09.25", "title": "Сигнал за запалена газова бутилка в апартамент в Бургас е подаден през изминалото денонощие, няма пострадали"}
{"url": "http://www.focus-news.net/news/2019/09/25/2702023/normalen-e-trafikat-na-granichnite-punktove-mezhdu-balgariya-i-gartsiya-v-blagoevgradska-oblast.html", "text": "Нормално натоварен е трафикът на граничните пунктове между България и Гърция в Благоевградска област. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Кулата“ и „Илинден“ няма струпвания на леки и товарни автомобили. Във връзка с извършване на ремонтно строителни дейности на ГКПП „Златарево“ до 14 октомври движението през пункта ще бъде затруднено. На другия пункт между България и Р Северна Македония в Област Благоевград преминаването е нормално натоварено. \r\n \r\nЛивия НИНОВА", "date": "2019.09.25", "title": "Нормален е трафикът на граничните пунктове между България и Гърция в Благоевградска област"}
{"url": "http://www.focus-news.net/news/2019/09/25/2702021/negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-v-hram-sv-yoan-bogoslov-v-selo-ovchartsi-na-26-septemvri.html", "text": "На 26 септември Православната църква чества Преставяне на св. Йоан Богослов, предаде репортер на  Агенция „Фокус“ . По този повод на 26 септември, четвъртък, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп ще оглави Архиерейска света Литургия в храм \"Св. Йоан Богослов\" в село Овчарци, Дупнишка духовна околия на Софийска епархия. Началото е от 9.30 часа.  \r\nНикола ПЕТКОВ", "date": "2019.09.25", "title": "Негово преосвещенство Белоградчишки епископ Поликарп ще оглави Архиерейска света Литургия в храм \"Св. Йоан Богослов\" в село Овчарци на 26 септември"}
{"url": "http://www.focus-news.net/news/2019/09/25/2702004/kathimerini-sreshtata-mezhdu-mitsotakis-i-tramp-e-otmenena-zaradi-protsedurata-za-impiychmant-na-amerikanskiya-prezident.html", "text": "Срещата между гръцкия премиер Кириакос Мицотакис и американския президент Доналд Тръмп, която трябваше да се състои във вторник вечерта в Ню Йорк, бе отменена, след като Камарата на представителите на САЩ започна официална процедура по импийчмънт на държавния глава, пише електронното издание на вестник  Kathimerini . \r\nСпоред съобщенията, разговорът между Мицотакис и Тръмп може да се състои в сряда. \r\n \r\nПревод и редакция:", "date": "2019.09.25", "title": "Kathimerini: Срещата между Мицотакис и Тръмп е отменена заради процедурата за импийчмънт на американския президент"}
{"url": "http://www.focus-news.net/news/2019/09/25/2702024/natovareno-e-dvizhenieto-po-uchastaka-na-am-trakiya-v-oblast-plovdiv.html", "text": "Интензивен е трафикът по основните направления в Пловдивска област, съобщиха за  Радио „Фокус“ – Пловдив  от Областното пътно управление. Най-засилено е автомобилното движение по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пазарджик. Пътните настилки на територията на областта са мокри на места, но нормално проходими. Продължават ремонтните дейности по някои ключови пътни участъци в областта. До 11 октомври движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим-Михалково-Девин, от км 88 до км 103 се осъществява с повишено внимание поради обрушване на скална маса. Алтернативният маршрут за водачите е по пътя Асеновград-Смолян. Срокът на дейностите е до 30 ноември. Остава забранено движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. \r\nНатоварено е движението и на територията на град Пловдив към този час. Колони от автомобили се образуват по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. Пътищата в града също са мокри на места, но нормално проходими. \r\nТони МИХАЙЛОВ", "date": "2019.09.25", "title": "Натоварено е движението по участъка на АМ „Тракия“ в област Пловдив"}
{"url": "http://www.focus-news.net/news/2019/09/25/2702020/prezidentat-rumen-radev-ustoychivoto-razvitie-iziskva-efektiven-mehanizam-za-garantirane-na-globalnata-sigurnost-nasarchavasht-dialoga-i-mnogostrannata-diplomatsiya.html", "text": "Устойчиво развитие може да бъде постигнато само чрез ефективен механизъм за глобална сигурност, насърчаващ диалога и многостранната дипломация, които в последно време са изложени на натиск. Това заяви президентът Румен Радев в изказването си на политическия форум на високо равнище, посветен на изпълнението на Целите на устойчивото развитие, който се провежда под егидата на Общото събрание на ООН. Това съобщиха от  правителствената информационна служба . Държавният глава подчерта, че постоянното увеличаване на бюджетите за отбрана е индикатор за влошаваща се среда на сигурност и увеличаващо се недоверие.    \r\nСтремежът към технологично превъзходство, целящ политическа доминация, води до капсулиране на науката в тесни географски граници и същевременно насърчава научната емиграция, създавайки технологична пропаст между държавите, заяви още президентът. Това налага по думите му съхраняване на подкрепата за т. нар. подход към „отворена наука“ и научно сближаване между отделните държави.  \r\nСпоред президента устойчивото развитие изисква глобален консенсус срещу трансграничната корупция, прането на пари и укриването на данъци.    \r\nИкономическото развитие, социалното сближаване и борбата с климатичните изменения логично са в центъра на дебата за устойчивото развитие. За неговия успех обаче също толкова важно е следването на всеобхватен подход, който да използва разнообразни инструменти - от политически до културни, посочи още президентът. Ако културните различия не са правилно разчетени, разбрани и възприети като естествени права, те биха довели до редица заплахи като религиозен екстремизъм и тероризъм, заяви още в изказването си на политическия форум на високо равнище, посветен на Целите на устойчивото развитие на ООН, президентът Румен Радев.", "date": "2019.09.25", "title": "Президентът Румен Радев: Устойчивото развитие изисква  ефективен механизъм за гарантиране на глобалната сигурност, насърчаващ диалога и многостранната дипломация"}
{"url": "http://www.focus-news.net/news/2019/09/25/2702025/chastichni-koloni-ot-avtomobili-se-obrazuvat-po-nay-natovarenite-ulitsi-i-bulevardi-v-blagoevgrad.html", "text": "Частични колони от автомобили се образуват по най-натоварените улици и булеварди в Благоевград, предаде репортер на  Радио „Фокус“ – Пирин . В началото на работния и учебен ден, интензивно движение се наблюдава в района на детските градини и училищата, както и при жп гарата и автогарата. Големи струпвания на автомобили се получават по булевардите „Св. Димитър Солунски“, „Св. св. Кирил и Методий“ и „Васил Левски“, като на моменти се образуват и задръствания. Без проблеми се извършва преминаването по главните улици: „Славянска“, „Владо Черноземски“ и „14-ти полк“. Светофарните уредби са в изправност. Градския транспорт се движи без закъснения и отклонения от обичайния си маршрут. Няма данни за възникнали катастрофи в града от началото на деня до този момент. \r\n \r\nЛивия НИНОВА", "date": "2019.09.25", "title": "Частични колони от автомобили се образуват по най-натоварените улици и булеварди в Благоевград"}
{"url": "http://www.focus-news.net/news/2019/09/25/2702028/vavedeni-sa-ogranicheniya-za-dvizhenieto-na-avtomobili-poradi-remont-po-ulitsa-stoyan-angelov-v-pazardzhik.html", "text": "Въведени са ограничения за движението на автомобили поради ремонт по улица „Стоян Ангелов“, от кръстовището с булевард „Георги Бенковски“ до кръстовището с улица „Осми март“ в Пазарджик, предаде репортер на  Радио „Фокус“ – Пазарджик . Движението се осъществява в едно платно поради ремонтни дейности на асфалтовата настилка. Трафикът се извършва при поетапно затваряне на движението. Ремонтът е част от второкласния път Панагюрище – Пазарджик – Пещера – Батак в пазарджишката част при 124 км  на улица „Стоян Ангелов“.", "date": "2019.09.25", "title": "Въведени са ограничения за движението на автомобили поради ремонт по улица „Стоян Ангелов“ в Пазарджик"}
{"url": "http://www.focus-news.net/news/2019/09/25/2702030/magla-namalyava-vidimostta-po-visokite-chasti-v-oblast-smolyan.html", "text": "Предимно мокри, но нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, на места със слаби превалявания от дъжд. По високите части в Родопите има мъгла, която намалява видимостта и водачите трябва да шофират със съобразена скорост.  През нощта не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са мокри на места, автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.09.25", "title": "Мъгла намалява видимостта по високите части в област Смолян"}
{"url": "http://www.focus-news.net/news/2019/09/25/2702026/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за  Радио „Фокус“ – Пирин  от Областно пътно управление – Благоевград. Към този час трафикът е по-натоварено по главен път Е-79 в платното в посока София. По автомагистрала „Струма“ и второкласен път – 19 Симитли – Гоце Делчев преминаването се осъществява с нормално темпове за делничен ден. Няма регистрирани тежки катастрофи до този час. В Благоевградска област няма въведение ограничения, не се извършват и ремонтни дейности по първокласната, второкласната и третокласната пътна мрежа. \r\n \r\nЛивия НИНОВА", "date": "2019.09.25", "title": "Повишена е опасността от падащи камъни в Кресненското дефиле и в района на проходите Предел и Папаз Чаир"}
{"url": "http://www.focus-news.net/news/2019/09/25/2702027/mokri-i-hlazgavi-sa-patishtata-v-oblast-shumen.html", "text": "Мокри и хлъзгави са пътищата в област Шумен, предаде репортер на  Радио „Фокус“-Шумен . Времето е облачно, с краткотрайни превалявания от дъжд, температурата на въздуха е около 15 градуса. Движението по път III-731 Радко Димитриево – Друмево e ограничено за МПС над 10 т.поради свлачищни процеси. Обходният маршрут е Шумен – Овчарово – Друмево. Върбишки проход остава затворен за всички видове пътни превозни средства. \r\n \r\nИвелина ИВАНОВА", "date": "2019.09.25", "title": "Мокри и хлъзгави са пътищата в област Шумен"}
{"url": "http://www.focus-news.net/news/2019/09/25/2702033/poradi-avariyno-vazstanovitelni-deynosti-dvizhenieto-v-uchastak-ot-patya-pastra-rilski-manastir-se-regulira-ot-svetofarna-uredba.html", "text": "Поради аварийно-възстановителни дейности движението в участък от пътя Пастра – Рилски манастир се регулира от светофарна уредба. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срокът е до 30 септември.  Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата e при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.09.25", "title": "Поради аварийно-възстановителни дейности движението в участък от пътя Пастра – Рилски манастир се регулира от светофарна уредба"}
{"url": "http://www.focus-news.net/news/2019/09/25/2702034/pregled-na-osnovnite-temi-v-burgaskiya-pechat.html", "text": "„ГЕРБ-Бургас тръгва към избори с 50% нови лица“ е водещото заглавие във вестник  „Черноморски фар“ . „Лидерите са убедени, че минимум ще повторят успеха си от 2015-а“ и „Актьор, лекар, падиатът, спортист и акушерка на годината са сред новите имена“ пояснява материалът. „Успех за Бургас“ е мотото на кампанията на ГЕРБ и кметът Димитър Николов за предстоящия местен вот. Кандидатурата на Димитър Николов за кмет на Община Бургас официално беше внесена от ръководството на партията, бе регистрирана и листата за общински съветници на ОИК – Бургас от областния лидер на партията – Димитър Бойчев, общинският лидер Иван Вълков и водачът на листата проф. Севдалина Турманова. „С фалита на „Томас Кук“ се убиват „пакетните“ почивки“ четем още от първите страници на вестника. „Той ще окаже влияние върху записванията за есенния сезон в нашите курорти“ е подзаглавието на статията. „Няма фалит, на който и да е голям туроператор в световен мащаб, който да не се отрази зле на сектора“, категорична е Диана Колчева, председател на председателя на Клуба на хотелиера в „Слънчев бряг“. По нейните думи се очакват сериозни загуби за хотелиери и туропеароти, които са работили с фалиралия туроператор. „Сериозна инвестиционна програма за Морското училище в Бургас, съобщи кметът Димитър Николов“ е друга от ежедневника. Очаква се реконструкция, нови кабинети, както и ремонт на два етажа, където се намират общежитията към гимназията. „17 години затвор за Атанас, прегазил до смърт братовчедка си в Карнобат“, „Подпалвач отива на топло за две години“, „Офисът на Здравната каса в Меден Рудник отново работи“ и „Поморийско училище се сдоби с бюст на Иван Вазов“ са други заглавия в днешния брой на вестника. Темата на деня е“: „Стъпка напред: Приеха плана за зоната в равнец“.", "date": "2019.09.25", "title": "Преглед на основните теми в бургаския печат"}
{"url": "http://www.focus-news.net/news/2019/09/25/2702031/rumyana-arnaudova-ako-poluchi-dokumenti-polfriyman-mozhe-da-napusne-balgariya.html", "text": "Веднага щом получи документите си за самоличност, Джок Полфрийман ще може да напусне пределите на България, без никакъв проблем. Това каза в интервю за предаването „Здравей, България” на  Нова телевизия  Румяна Арнаудова, говорител на главния прокурор. Сотир Цацаров вече поиска Върховния касационен съд да спре условното освобождаване на австралиеца. В закона обаче нямало определен срок за произнасянето на съда. \r\n„Напълно възможна е хипотезата лицето да получи документи за самоличност и да напусне пределите на България ”, обясни говорителят на главния прокурор. „Ако се възобнови това производство, ако се отмени определението на Софийския апелативен съд, ще е налице основание отново да бъде задържан. Ако е в чужбина, ще се използват институтите за международна правна помощ, за да бъде върнато лицето в България за доизтърпяване на наказанието”, заяви още Румяна Арнаудова. \r\nПо думите ѝ прокуратурата е реагирала максимално бързо в рамките на закона.", "date": "2019.09.25", "title": "Румяна Арнаудова: Ако получи документи, Полфрийман може да напусне България"}
{"url": "http://www.focus-news.net/news/2019/09/25/2702036/mvr-dvama-dushi-sa-zaginali-a-drugi-39-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а други 39 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 25 тежки пътнотранспортни произшествия. В София са регистрирани  43  леки и четири тежки катастрофи, при които е загинал един човек, а седем са ранени.", "date": "2019.09.25", "title": "МВР: Двама души са загинали, а други 39 са пострадали при катастрофи в страната през изминалото денонощие"}
{"url": "http://www.focus-news.net/news/2019/09/25/2702022/boris-dzhonsan-nyakoi-britanski-polititsi-iskat-brekzit-kato-machenieto-na-prometey.html", "text": "Британският премиер Борис Джонсън във вторник заяви, че ако се реализират желанията на някои британски политици, Брекзит ще бъде безкраен процес, като мъчението на Прометей от гръцката митология, предава  Reuters . \r\nСпоред легендата, главният бог на древните гърци Зевс наказал Прометей за това, че откраднал огъня от боговете и го дал на хората.  Гръмовержецът го изпратил на планински връх, където орел изяждал неговия черен дроб, който пораствал пак, само, за да се нахрани хищната птица отново и отново. \r\n„Това продължило вечно, нещо като усещането от Брекзит в Обединеното кралство, ако се реализира това, което искат някои законодатели“, заяви Джонсън на ежегодната среща на световните лидери в ООН. \r\nПовече от три години, след като Великобритания гласува на референдум за излизане от Европейския съюз, страната продължава да търси начин да реализира волята на гражданите на фона на яростната съпротива срещу излизането от Съюза в парламента. Джонсън уверява, че Обединеното кралство при всички положения ще напусне ЕС на последната крайна дата – 31 октомври. \r\n \r\nПревод и редакция:", "date": "2019.09.25", "title": "Борис Джонсън: Някои британски политици искат Брекзит като мъчението на Прометей"}
{"url": "http://www.focus-news.net/news/2019/09/25/2702040/sport-frantsiya-i-sarbiya-se-klasiraha-za-polufinalite-na-evrovoley-2019.html", "text": "Националният отбор на Франция се класира за полуфиналите на Европейското първенство. Момчетата на треньора Лоран Тили победиха категорично олимпийския вицешампион Италия с 3:0 гейма в мач от 1/4-финалите, игран пред над 7000 зрители в залата на Изложбения парк \"XXL\" в Нант. Така \"петлите\" отново влязоха във финална четворка на континентален шампионат след 2015 година, когато спечелиха и титлата след победа с 3:0 над Словения в София. От друга страна Италия за второ поредно европейско първенство отпада на 1/4-финалната фаза. На полуфинала Франция ще играе със Сърбия, която успя да надделее изключително трудно и драматично над Украйна с 3:2 гейма в последния 1/4-финал. Полуфиналната среща между Франция и Сърбия е в петък (27 септември) от 21,45 часа българско време в Париж.", "date": "2019.09.25", "title": "Спорт: Франция и Сърбия се класираха за полуфиналите на Евроволей 2019"}
{"url": "http://www.focus-news.net/news/2019/09/25/2702038/stolichna-obshtina-organizira-preskonferentsiya-vav-vrazka-s-deynostite-po-proekt-za-obnovyavane-i-izgrazhdane-na-sotsialni-zavedeniya-na-30-septemvri.html", "text": "Столична община организира пресконференция във връзка с дейностите по проект BG16RFOP001-1.001-0004-C01 „Обновяване и изграждане на социални заведения на територията на Столична община” - етап 1, за обект Кризисен център „Вяра, надежда и любов”, която ще се проведе в Областен информационен център – София на бул. „Витоша“ № 99 от 10.00 ч. на 30 септември 2019 г. Това съобщиха от пресцентъра на  Общината . \r\nОбщата стойност на проекта е 754 066.66 лв. Безвъзмездната финансова помощ възлиза на 582 505.30 лв. като собственият принос на Столична община е в размер на 171 561.36 лв. Реализирането на проекта е част от изпълнението на приоритет „Социална инфраструктура” на Инвестиционната програма на Общината.", "date": "2019.09.25", "title": "Столична община организира пресконференция във връзка с дейностите по проект за обновяване и изграждане на социални заведения на 30 септември"}
{"url": "http://www.focus-news.net/news/2019/09/25/2702035/anadolska-agentsiya-vzriviha-politseyski-avtobus-v-yuzhna-turtsiya.html", "text": "Няколко души са пострадали в сряда при нападение срещу полицейски автобус в южната турска провинция Адана, съобщава  „Анадолската агенция“ . \r\nСпоред информацията, инцидентът се е случил в района на Юрегир. Взривното устройство е активирано при преминаването на полицейски автобус. Взривната вълна е засегнала и автомобилите в околността. \r\nБроят на пострадалите не се уточнява, но се посочва, че получените наранявания не застрашават живота на пострадалите. \r\n \r\nПревод и редакция:", "date": "2019.09.25", "title": "„Анадолска агенция“: Взривиха полицейски автобус в Южна Турция"}
{"url": "http://www.focus-news.net/news/2019/09/25/2702032/pregled-na-osnovnite-temi-vav-velikotarnovskiya-pechat.html", "text": "„Интерактивна карта събира жалбите на великотърновци“ е заглавие на първа страница на областния всекидневник  „Янтра ДНЕС” . Интерактивна карта ще помага за разрешаването на проблеми във В. Търново и ще улеснява комуникацията между гражданите и администрацията. Това обяви кметът на старата столица Даниел Панов … Кога и как се очаква да заработи приложението, кой и как ще може да се възползва от него, прочетете във всекидневника. „Капачки за бъдеще“ отново идва във Велико Търново“, пише още вестникът. В. Търново за пореден път се включва в националната кампания „Капачки за бъдеще“. Пунктът в старата столица ще бъде разкрит на 28 септември (събота) от 11 до 15 ч. край Художествената галерия „Борис Денев“ … Къде още в областта ще има пунктове по същото време и повече за инициативата, разберете от страниците на вестника. „В Горна Оряховица откриха обновената ДГ „Първи юни“ е друга новина от днес. „Обвиниха мъж, държал наркотици за 2544 лева“ е заглавие от криминалната хроника. Страница пета ни представя Валерия Дончева, която говори „за изкуството, политиката и каузата да работи за В. Търново“. В ежедневника е поместен материал и за Василия Стоичкова, която „завоюва отличия на конкурси в Румъния“. „Етър“ с трудна победа над „Витоша“ е новина от спортните страници. „Даниел Панов: Започнах с 50 млн. лв. бюджет на общината, сега харчим по 100 млн. годишно и имаме за над 120 млн. проекти за мандата“  е заглавие от другия областен ежедневник  „Борба“ . „Моите деца, като мен и съпругата ми, ще останат и ще се развиват във Велико Търново, искам в града да се връщат повече доволни и щастливи хора. Така възпитаваме нашите синове. Смятам, че заедно постигнахме много, но има още работа…Това заяви кметът на община Велико Търново Даниел Панов пред представители на журналистическата гилдия … Какво още каза той и как отчете отминаващия мандат, разберете от първа страница на вестника. „Старата столица става умен град, през телефона следим всяка камера и сигнализираме за проблеми в кметството“ е друга новина от днес.  Специален проект „Умен град“ дава възможност да бъде сигнализиран всеки проблем, обявиха от Великотърновското кметство. Близо две години са били нужни за създаването на специална интерактивна карта, която е взаимствана от Израел … Кога и как ще заработи приложението прочетете във вестника. В днешното издание има материал и за модерна апаратура за ранна диагностика на рак на гърдата, която работи в „ДКЦ – I Велико Търново“.  „Търновец оживя по чудо, след като бе ударен от мълния в САЩ“ е друга новина от първа страница. В областния ежедневник ще намерите и статия за успешни кметове от Търновска община, които „няма да ходят на избори“.", "date": "2019.09.25", "title": "Преглед на основните теми във великотърновския печат"}
{"url": "http://www.focus-news.net/news/2019/09/25/2702037/84-godishna-zhena-e-blasnata-ot-lek-avtomobil-na-bul-shesti-septemvri-v-plovdiv.html", "text": "84-годишна жена е блъсната от лек автомобил на бул. „Шести септември“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Пътният инцидент е възникнал към 17.00 часа вчера. На пешеходна алея възрастната жена е била блъсната от „Тойота“ с 39-годишен водач. Местопроизшествието е запазено за няколко часа до приключване на прегледа на жената. Тя е оставена под лекарско наблюдение. Алкохолната проба на шофьора е отрицателна. \r\nТони МИХАЙЛОВ", "date": "2019.09.25", "title": "84-годишна жена е блъсната от лек автомобил на бул. „Шести септември“ в Пловдив"}
{"url": "http://www.focus-news.net/news/2019/09/25/2702039/pss-loshi-sa-usloviyata-za-turizam-v-planinite.html", "text": "Лоши са условията за туризъм в планината. Това съобщиха за  Агенция „Фокус“  от  Планинската спасителна служба (ПСС) към БЧК . Температурите са между 5 и 10 градуса. В планинските райони в Южна България времето е сравнително ясно, докато в района на Централен Балкан има мъгла и вятър. В Родопите и Витоша също мъгла, в Рила планина вали дъжд и отново има мъгла. През изминалото денонощие няма регистрирани инциденти. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.09.25", "title": "ПСС: Лоши са условията за туризъм в планините"}
{"url": "http://www.focus-news.net/news/2019/09/25/2702042/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-septemvri.html", "text": "„Софийска вода” временно ще прекъсне водоснабдяването в някои части на столицата на 26 септември 2019 г. (четвъртък), съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Галичица“ в ж. к. „Лозенец“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: \r\n- ул. „Галичица“ от ул. „Златовръх“ до ул. „Якубица“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Галичица“, на кръстовището с ул. „Бабуна планина“   \r\nВъв връзка с реконструкция на уличен водопровод на ул. „Роза“ в с. Бистрица се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\n- ул. „Детелина, ул. „Роза“ и ул. „Сълзица“ от №6 до №12. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Янчовска река“, на кръстовището с ул. „Детелина“. \r\nСлед възстановяване на водоснабдяването е възможно временно повишаване мътността на водата.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.09.25", "title": "„Софийска вода” временно ще прекъсне водоснабдяването в някои части на столицата на 26 септември"}
{"url": "http://www.focus-news.net/news/2019/09/25/2702048/makfaks-makedoniya-v-zubin-potok-slozhiha-tabela-dobre-doshli-v-republika-sarbiya-kosovskite-vlasti-ya-premahnaha.html", "text": "В населената предимно със сърби община Зубин поток в Северно Косово се появи табела с надпис „Добре дошли в Република Сърбия“, предава македонската информационна агенция  „Макфакс“ . \r\nЗа табелата съобщиха местни медии, които припомниха, че случаят не е първи по рода си.  \r\nСлед разпространяването на новината министър-председателят на Косово в оставка Рамуш Харадинай увери чрез пост в социалната мрежа „Фейсбук“, че табелата е премахната от властите на най-младата държава на Балканите. \r\n \r\n Тереза Герова", "date": "2019.09.25", "title": "„Макфакс“ (Македония): В Зубин поток сложиха табела „Добре дошли в Република Сърбия“, косовските власти я премахнаха"}
{"url": "http://www.focus-news.net/news/2019/09/25/2702043/stolichna-obshtina-organizira-ofitsialna-tseremoniya-parva-kopka-za-krizisen-tsentar-vyara-nadezhda-i-lyubov-na-30-septemvri.html", "text": "Столична община организира официална церемония „Първа копка“ във връзка с дейностите по проект BG16RFOP001-1.001-0004-C01 „Обновяване и изграждане на социални заведения на територията на Столична община” - етап 1, за обект Кризисен център „Вяра, надежда и любов”, която ще се проведе от 11.30 ч. на 30 септември 2019 г. в гр. София, район „Надежда“, ул. „Свободна“ № 30. Това съобщиха от пресцентъра на  Общината . \r\nОбщата стойност на проекта е 754 066.66 лв. Безвъзмездната финансова помощ възлиза на 582 505.30 лв. като собственият принос на Столична община е в размер на 171 561.36 лв. Реализирането на проекта е част от изпълнението на приоритет „Социална инфраструктура” на Инвестиционната програма на Столична община.", "date": "2019.09.25", "title": "Столична община организира официална церемония „Първа копка“ за Кризисен център „Вяра, надежда и любов” на 30 септември"}
{"url": "http://www.focus-news.net/news/2019/09/25/2702045/intenzivno-e-dvizhenieto-po-osnovnite-patni-arterii-vav-varna.html", "text": "Сухи са пътните настилки във Варна, предаде репортер на  Радио „Фокус“ – Варна . Интензивен е трафикът към този час по основните пътни артерии в града. Задръствания се образуват по пътя за „Златни пясъци“, където в момента тече подмяна на мантинели, както и на обичайни точки – околовръстното шосе „Христо Смирненски“, на булевардите „Сливница“ и „Владислав Варненчик“ в районите на пресичане с новия булевард „Васил Левски“. Натоварено е движението и в района на кръстовището на булевардите „Христо Смирненски“ и „Цар Освободител“, както в посока към центъра на града, така и към кварталите. \r\nАвтобусите на градския транспорт се движат по разписание. \r\nДесислава ВАСИЛЕВА", "date": "2019.09.25", "title": "Интензивно е движението по основните пътни артерии във Варна"}
{"url": "http://www.focus-news.net/news/2019/09/25/2702047/obshtinskata-izbiratelna-komisiya-registrira-kandidata-na-mk-bsp-za-balgariya-blago-solov-za-kmet-na-pazardzhik.html", "text": "Общинската избирателна комисия (ОИК) регистрира кандидата на МК „БСП за България“ Благо Солов за кмет на Пазарджик, както и листа за общински съветници и кандидат-кметове за 14 села в общината, съобщиха от  ОИК-Пазарджик . Кандидатурата на Солов е подкрепена от БСП за България, ПП „Земеделски народен съюз“, ПП „Зелените“, ПП „Социалдемократическа партия“, ПП „НФСБ“, ПП „Движение за радикална промяна – Българска пролет“. Коалицията регистрира и пълна листа от кандидати за общински съветници. Тя се води от председателя на общинската организация на БСП Лиляна Димитрова Мърхова – Присадникова. \r\nРегистрирани са и кандидатите на лявата коалиция за кметове на 14 населени места в община Пазарджик: \r\n- Априлци – Георги Димитров Христов; \r\n- Братаница – Димитър Георгиев Ангелов; \r\n- Говедаре – Димитър Йорданов Жилков; \r\n- Дебръщица – Петър Георгиев Славков; \r\n- Драгор – Виктория Георгиева Найденова-Георгиева; \r\n- Ивайло – Траянка Стоименова Михайлова; \r\n- Ляхово – Димитрия Петкова Илиева; \r\n- Мокрище – Йорданка Николова Мицева; \r\n- Овчеполци – Ганчо Томов Маринов; \r\n- Паталеница – Борислава Младенова Василева; \r\n- Сарая – Стоянка Петкова Митова; \r\n- Черногорово – Димитър Кръстев Вринчев; \r\n- Юнаците - Стоян Павлов Велчев. \r\nВ с Црънча коалицията  ще подкрепи независимия кандидат Светлин Иванов Мишев. \r\nОсвен кандидат за кмет, коалицията издигна и листа за съветници, включваща повече от 30 нови лица, между които лекари, учители, предприемачи, земеделски производители, творци и хора с изявена гражданска позиция. Листата се състои от 41 кандидати, от които 21 жени.", "date": "2019.09.25", "title": "Общинската избирателна комисия регистрира кандидата на МК „БСП за България“ Благо Солов за кмет на Пазарджик"}
{"url": "http://www.focus-news.net/news/2019/09/25/2702044/vanshnite-ministri-na-balgariya-gartsiya-rumaniya-i-harvatiya-albaniya-i-severna-makedoniya-tryabva-da-zapochnat-pregovori-za-prisaedinyavane-kam-es.html", "text": "Категорична подкрепа за членството на Албания и Република Северна Македония в Европейския съюз - около това се обединиха външните министри на България - Екатерина Захариева, на Гърция - Никос Дендиас, на Румъния - Рамона Манеску, и на Хърватия - Гордан Гърлич-Радман, които се срещнаха по традиция в рамките на сесията на Общото събрание на ООН, съобщиха от пресцентъра на  Министерство на външните работи . \r\nЧетиримата първи дипломати на балканските страни от ЕС направиха преглед на европейската интеграция на шестте им съседки, които са все още извън Съюза, и набелязаха чувствителните въпроси около реформите във всяка една от тези държави и как могат да бъдат подкрепени.    \r\n“Убедени сме, че ще бъдем по-сигурни, по-проспериращи и по-богати, единствено ако всички наши съседи станат членове на Европейския съюз - обърна се към колегите си Екатерина Захариева. - Гърция помагаше на нашите три страни в присъединителния период, а сега е време ние да подкрепим нашите съседи от шестте страни от Западните Балкани. Благодаря на Румъния и Хърватия за продължаването на приоритетите на Българското председателство на Съвета на ЕС.”     \r\n“България подписа договор за приятелство с Република Северна Македония и той трябва да се изпълнява. Албания трябва да прилага законодателството, което прие. България подкрепя започването на преговори за членство и с двете държави”, заяви Захариева.   \r\n“Поздравления за България и Румъния за успешните председателства на Съвета на ЕС, желаем успех и на Хърватия.  \r\nГърция излиза от 10-годишна криза, много гърци загубиха своя начин на живот, страната бе ориентирана навътре, но сега отново ще бъдем ангажирани с Балканите и с европейските теми. Подкрепяме и Албания, и Република Северна Македония за членство в ЕС”, заяви гръцкият първи дипломат Никос Дендиас.    \r\nРумънският външен министър Рамона Манеску заяви, че България, Гърция, Румъния и Хърватия трябва да продължат да координират действията си в политиката по разширяването. “Трябва да ги подкрепим нашите съседи и да продължим ангажираността, с която България водеше този процес по време на своето Председателство. Разделянето на Албания и Република Северна Македония ще е голяма грешка и мисля, че времето е дошло за позитивен сигнал”, добави Рамона Манеску.    \r\n“Подкрепяме и Албания, и Република Северна Македония в европейския им път. Искаме всички страни в региона да живеем като добри съседи”, каза хърватският външен министър Гордан Гърлич-Родман.", "date": "2019.09.25", "title": "Външните министри на България, Гърция, Румъния и Хърватия: Албания и Северна Македония трябва да започнат преговори за присъединяване към ЕС"}
{"url": "http://www.focus-news.net/news/2019/09/25/2702046/politika-sarbiya-merkel-i-makron-iskat-intenzivni-razgovori-mezhdu-sarbi-i-albantsi.html", "text": "Президентът на Сърбия Александър Вучич заяви, че е доволен от срещата си с германския канцлер Ангела Меркел в Ню Йорк и че няма съмнение, че Европа иска разрешаване на проблемите между Белград и Прищина, като Берлин дори настоява за това, пише  белградският ежедневник „Политика“ . \r\n„Планът и идеята на френския президент Еманюел Макрон и германския канцлер Ангела Меркел е да се направи регионална среща и да се осъществят интензивни разговори между сърбите и албанците“, заяви сръбският лидер след срещата с германския канцлер в кулоарите на 74-тото Общо събрание на ООН. \r\nТой добави, че Ангела Меркел е велик лидер и показва, че обръща голямо внимание на малките страни, но нейният проект е Европа и тя иска стабилност в дългосрочен план и затова „всичките й усилия ще бъдат да запази тази стабилност и ще се стреми да говорим, докато не намерим решение“. \r\nВучич заяви, че германският лидер се е ангажирала да ускори нещата на Балканите. „Германия иска стабилност и ни моли да говорим и да намерим решение“, заяви Вучич. \r\nТой каза, че те също са говорили за определени икономически проекти и че е \"огорчен\" от това, че Volkswagen ще замине за Турция. Меркел отговори, че българският премиер също се оплаква от това. \r\nВучич каза, че това не е краят и че вярва, че Сърбия ще успее да се пребори за нови германски инвестиции. Той отбеляза, че е имал коректен и добър разговор с Меркел. Вучич каза още, че е помолил канцлера да посети Сърбия и че тя е казала, че ще дойде до 2021 г., съобщава Танюг. \r\n \r\n Вучич няма нищо против да разговаря с Тачи \r\nСръбският президент заяви, че не се е виждал с косовския си колега Хашим Тачи в централата на ООН в Ню Йорк, където се провежда Общото събрание, нито би предложил да се срещнат, макар че няма да има проблем да разговаря с него. \r\n„Не съм го виждал. Ако го бях видял, нямаше проблеми да говоря с него и хиляда пъти. Ако ме бяха повикали, щях да се срещна с него. За съжаление, не съм получил такава покана“, заяви сръбският лидер след констатация на репортерите, че Тачи е в централата на ООН, въпреки че Косово не е член на ООН, нито има статут на наблюдател. \r\nВучич подчерта, че Тачи не е член на официалната делегация и че се движи и говори, както се казва, „в кулоарите“ в ООН. \r\n„Тачи е тук като Вук Йеремич, в кулоарите - разхожда се, яде снакс и пуканки и когато може си прави снимки ... Той не е официално тук, това не е официална делегация. Но го приеха, за да могат да се измъкнат“, заяви Вучич. \r\n \r\n Вучич ще разговаря със Заев и Рама за „малък Шенген“ \r\nВучич ще разговаря в Ню Йорк и с премиерите на Македония и Албания Зоран Заев и Еди Рама, с които, както заяви той, ще обсъди идеята за по-нататъшно премахване на различните бариери между териториите на страните и да се пусне свободен поток от стоки, хора и услуги. \r\nСпоразумението трябва да бъде конкретизирано на среща в Нови Сад на 9 и 10 октомври, на която се очакват Заев и Рама, и където основната тема ще бъде конкретизирането на плановете за по-силна интеграция на пазара в региона, т.е. създаването на един вид „малък Шенген“. \r\n„Ще конкретизираме това, за което говорихме снощи. Искаме да се свържем по-тясно политически и икономически и да излизаме като блок пред Европейския съюз и други, а не поединично“, заяви сръбският президент. \r\nТова ще бъде първата стъпка, а целта е да се привлекат и други страни от региона, обясни Вучич, като добави, че би било важно за Белград в свободния поток на стоки и услуги да се „включи“ и Прищина, всичко да бъде на по-високо ниво на икономическа интеграция, отколкото в рамките на ЦЕФТА и към инициативата да се включат също Босна и Херцеговина и Черна гора. \r\nТой е уверен, че всички в региона са разбрали, че поединично са малки и слаби на другите пазари, а чрез създаването на единен пазар биха били несравнимо по-силни пред света и пред ЕС. \r\n„Тези идеи може да не изглеждат много важни днес, но гарантирам, че драстичното увеличение на нивото на нашите инвестиции, което вече е голямо, би помогнало на другите ... такава среда би повдигнала всички нас“, посочи Вучич. \r\nПо неговите думи, Сърбия е отворена за това, което някои наричат „малък Шенген“. \r\n \r\nПревод и редакция:", "date": "2019.09.25", "title": "„Политика“ (Сърбия): Меркел и Макрон искат интензивни разговори между сърби и албанци"}
{"url": "http://www.focus-news.net/news/2019/09/25/2702051/v-obshtina-stara-zagora-shte-se-provede-preskonferentsiya-za-predstoyashta-eko-initsiativa-v-grada.html", "text": "От 13.00 часа в Зала 2 на Община Стара Загора ще се проведе пресконференция на Живко Тодоров, ресорния зам.-кмет Йордан Николов, инж. Петър Заяков, директор на Регионална дирекция на горите – Стара Загора. Това съобщиха от пресцентъра на  Общината . Темата е предстояща еко инициатива в града.", "date": "2019.09.25", "title": "В Община Стара Загора ще се проведе пресконференция за предстояща еко инициатива в града"}
{"url": "http://www.focus-news.net/news/2019/09/25/2702049/pregled-na-osnovnite-temi-vav-varnenskiya-pechat.html", "text": "От октомври до Коледа очакваме добър улов на риба, е водещото заглавие в днешния брой на в.  „Черно море“ . „Връщам се от Трабзон (Турция), където рибари се оплакват от ниски улови на хищни риби – чернокоп, лефер, паламуд. И при нас е така и не се очаква добър сезон. Тази цикличност не изненадва учените. Риба винаги има, но понякога е твърде далеч от брега“, каза в сутрешния блок на тв „Черно море“ доц. д-р Виолин Райков от секция „Биология и екология на морето” в Института по океанология към БАН. В момента има отлични „добиви“ на зарган, както и на трицона.  \r\n„Предстои системата 112 да обхване всички институции, с което действията й ще имат по-голяма ефективност“, каза във Варна министърът на вътрешните работи Младен Маринов по време на годишното съвместно учебно занятие за търсене и спасяване при авиационно произшествие, което се състоя на плажа в „Аспарухово“ в края на миналата седмица. По думи на министъра хората имат доверие в системата 112, което се отчита по броя на позвъняванията и на реакциите. „Нашата задача на база на това, което имаме към момента, и се изготвя концепция за развитие на системата 112, е да се разшири функционалността й, така че тя да обхване всички институции, които имат ангажимент към реакция при даден сигнал“, обясни министърът. \r\nМинистърът на околната среда и водите Нено Димов подписа договор с управителя на „ВиК-Варна“ Валентин Вълканов за безвъзмездна финансова помощ в размер на близо 96,8 млн. лв. по Оперативна програма „Околна среда 2014-2020 г.“, четем още в броя.", "date": "2019.09.25", "title": "Преглед на основните теми във варненския печат"}
{"url": "http://www.focus-news.net/news/2019/09/25/2702052/faz-nato-izchakva-s-planovete-za-namalyavane-na-voyskite-v-afganistan.html", "text": "Обявяването на преговорите с талибаните за „мъртви“ принуди НАТО да задържи прилагането на плана за намаляване на войските в Афганистан, пише германският национален ежедневник  Die Frankfurter Allgemeine Zeitung . \r\nПрипомня се, че планът предвиждаше съкращаване не само на броя на американските войници в страната, но и на контингентите на други държави, участващи в мисията „Решителна подкрепа“. Най-вероятно всяка от тях щеше да изтегли от Афганистан около 30% от своите сили, включително Германия.  \r\nВ момента Бундесверът участва в обучението на силите за сигурност на афганистанското правителство с до 1300 войници. В бъдеще това число може отново да падне под 1000. \r\nДали плановете за намаляване на войските след прекратяването на преговорите от американския президент Доналд Тръмп напълно ще бъдат изоставени, засега остава неясно.  \r\nСлед месеци на преговори и САЩ, и талибаните бяха уверени, че могат да постигнат споразумение за политическо разрешаване на почти 18-годишния конфликт в Афганистан. \r\nТръмп вече беше обявил, че броят на американските войски в страната трябва да бъде намален в случай на подписване на споразумение. Към настоящия момент в Афганистан има между 13 000 и 14 000 американски войници. До 8 475 от тях участвват в обученията на НАТО. Останалата част пряко подкрепя антитерористичната борба в страната. \r\n \r\n \r\n . \r\n \r\n \r\n Тереза Герова", "date": "2019.09.25", "title": "FAZ: НАТО изчаква с плановете за намаляване на войските в Афганистан"}
{"url": "http://www.focus-news.net/news/2019/09/25/2702041/afp-britanskiyat-parlament-vazobnovyava-rabota.html", "text": "Парламентът на Обединеното кралство възобновява работата си, след като Върховният съд на страната обяви решението на премиера Борис Джонсън за пророгация като незаконно, предава  AFP . \r\n„Възложих на органите на Камарата на общините да предприемат необходимите стъпки, за да гарантират, че тя ще заседава утре и че това ще се случи в 11:30 часа (местно време)“, обяви във вторник председателят на Камарата на общинините Джон Бъркоу пред репортери пред сградата на парламента в Лондон. \r\nСлед като Върховният съд на Обединеното кралство постанови, че решението на премиера Борис Джонсън за пророгация на законодателния орган е незаконно, Бъркоу настоя, че парламентът трябва да се „свика без забавяне“. \r\nВ изявление той подчерта: „Приветствам решението на Върховния съд, съгласно което пророгацията на парламента е незаконна. Съдиите отхвърлиха твърдението на правителството, че закриването на парламента за пет седмици е просто стандартна практика, за да се даде възможност за ново изказване на кралицата.Като стигнаха до заключението си, те потвърдиха правото и задължението на парламента да се събере в този решаващ момент... Като въплъщение на нашата парламентарна демокрация, Камарата на общините трябва да се свика незабавно. За тази цел сега спешно ще се консултирам с партийните лидери\". \r\n \r\n Тереза Герова", "date": "2019.09.25", "title": "AFP: Британският парламент възобновява работа"}
{"url": "http://www.focus-news.net/news/2019/09/25/2702053/premierat-boyko-borisov-poseti-tsentara-za-nauchnoizsledovatelska-i-razvoyna-deynost-na-hyundai-motor-group.html", "text": "Министър-председателят Бойко Борисов посети Центъра за научноизследователска и развойна дейност на „Hyundai Motor Group“, който се намира в гр. Хуасонг. Това съобщиха от  правителствената информационна служба .  \r\nЦентърът е построен през 1993 г. върху площ от 3.47 милиона кв. м, рекултивирани от морето. Оборудван е с дизайнерски и инженерни центрове, както и трасета за шофиране и тестови съоръжения. Центърът се състои от различни райони, главно за проектиране и инженерство, съоръжения за изпитване на експлоатационни характеристики и задвижване и център за бъдещи автомобилни технологии, в които работят около 10 000 служители (инженери, дизайнери и друг персонал).", "date": "2019.09.25", "title": "Премиерът Бойко Борисов посети Центъра за научноизследователска и развойна дейност на „Hyundai Motor Group“"}
{"url": "http://www.focus-news.net/news/2019/09/25/2702050/ria-novosti-lavrov-i-zelenski-sa-se-sreshtnali-v-kuloarite-na-obshtoto-sabranie-na-oon.html", "text": "На приемът в чест на ръководителите на делегациите, организиран от името на американския лидер Доналд Тръмп, се е състояла кратка среща между руския външен министър Сергей Лавров и президента на Украйна Владимир Зеленски, съобщи пред  РИА Новости  диломатически източник от мястото на събитието. \r\nИзточникът от руската делегация разкри пред агенцията, че „разговорът е бил делови“. \r\nЛавров оглавява руската делегация на Общото събрание на ООН. Неговото изказване ще бъде на 27 септември. Преди това той се е срещнал със саудитския си колега Ибрахим ал Асаф. Те са обсъдили двустранните отношения с акцент върху визитата на Владимир Путин в Рияд. \r\nОсвен това първият дипломат на Москва е участвал в среща на „астанинската тройка“: Русия, Турция и Иран – на министерско ниво. \r\nОсвен това, по думите на събеседника на агенцията, в сряда Лавров ще проведе първата си среща с новия министър на външните работи на Япония Тосимицу Мотеги. \r\n \r\nПревод и редакция:", "date": "2019.09.25", "title": "РИА Новости: Лавров и Зеленски са се срещнали в кулоарите на Общото събрание на ООН"}
{"url": "http://www.focus-news.net/news/2019/09/25/2702054/boyan-rashev-ekspert-po-upravlenie-na-okolnata-sreda-i-resursite-vnos-na-priroden-gaz-ot-poveche-strani-mozhe-da-reshi-problema-sas-zamarsyavaneto-na-vazduha-v-balgariya.html", "text": "Внос на природен газ от повече страни може да реши проблема със замърсяването на въздуха в България. Това каза за сутрешния блок „Добро утро, България“ на  Радио „Фокус“  експертът по управление на околната среда и ресурсите Боян Рашев. От енергийна гледна точка трябва да се положат повече усилия за независимост, обясни той и добави, че затова е необходимо да имаме и повече свои енергийни източници. „От години България няма активна позиция в ЕС, тя просто се съгласява с всичко, след което се опитва по всякакви начини да не изпълни това, с което се е съгласила, защото знае, че то работи против нашите интереси. Ние имаме един сигурен източник на енергия и това са лигнитните въглища в Маришкия басейн. Обясненията, че България щяла да стане въглеродно неутрална са безпочвени“, коментира той. Боян Рашев уточни, че през лятото страната ни ползва около 5000 мегавата ел. енергия, а зимата около 8 000 мегавата. Тази разлика се дължи на отоплението на електричество, което в България е масово. Това е проблем за електроенергийната система. Този проблем може да се реши, ако отоплението премине на газ, коментира той, като обясни, че газът изгаря отделяйки най-малко вредни емисии. Нужни са инвестиции и в топлофикацията и в газификацията на страната, каза още той. Ако тези инвестиции се случат ще може да затворим мръсните и стари въглищни централи без притеснение добави Боян Рашев.  \r\n \r\nЕлеонора ЧОЛАКОВА", "date": "2019.09.25", "title": "Боян Рашев, експерт по управление на околната среда и ресурсите: Внос на природен газ от повече страни може да реши проблема със замърсяването на въздуха в България"}
{"url": "http://www.focus-news.net/news/2019/09/25/2702058/eleonora-nikolova-sds-v-ruse-e-neobhodimo-yasno-politichesko-razdelenie-po-liniyata-dyasno-lyavo.html", "text": "В Русе е необходимо ясно политическо разделение по линията дясно-ляво. Това каза в предаването „Вече 30 години-времето е наше“ на  Радио „Фокус“   Елеонора Николова, кандидат за кмет на Русе, подкрепена от СДС. Николова получи подкрепата за впускане в кметската надпревара и от ДБГ, „Съюз на свободните демократи“, „Българска нова демокрация“ и ПП „Движение 21“, чиито представители също ще бъдат в листата за общински съветници. „Аз съм участвала в по-ясна политическа борба, когато е имало дясно-ляво и не е бил толкова зацапан теренът. Сега нещата са доста по-трудни, защото и бизнесът задкулисно и с много пари участва и номинира през партиите свои кандидати. В момента с кандидатурите, които ни се предлагат, не могат да ме убедят, че градът може да бъде управляван добре“, обясни тя. Елеонора Николова коментира още, че в момента свободният дух на русенци не се вижда. „Моя лична кауза ще бъде да възвърна именно този дух и усещане за свобода- както на гражданите, така и на бизнеса в града“, допълни тя.  \r\nВиктория МЕСРОБОВИЧ-КУВЕНДЖИЕВА", "date": "2019.09.25", "title": "Елеонора Николова, СДС: В Русе е необходимо ясно политическо разделение по линията дясно-ляво"}
{"url": "http://www.focus-news.net/news/2019/09/25/2702055/lyubomir-kovachev-zam-kmet-na-rayon-sredets-seriozen-problem-e-opazvaneto-na-mnozhestvoto-sgradi-pametnitsi-na-kulturata-v-rayon-sredets.html", "text": "Сериозен проблем е опазването на множеството сгради- паметници на културата в район „Средец“. Това каза в предаването „Вече 30 години-времето е наше“ на  Радио „Фокус“   зам.-кметът на район „Средец“ и настоящ кандидат за кмет на столичния район Любомир Ковачев. По думите му голяма част от сградите са индивидуални или групови паметници на културата, чието опазване е поверено на собствениците им. Често обаче грижата за сградите липсва. „Тук е съсредоточена голяма част от историята на държавата и всъщност сериозният ни проблем е опазването на тези културни артефакти. Това е проблем на цяла Столична община, но не е лесен за решаване. Знаете, че всъщност опазването на културното наследство в момента в голяма степен е оставено на доброто отношение на собствениците, което невинаги присъства. За съжаление, тези проблеми по някакъв момент ще трябва да се решат и по законодателен и административен път. Тепърва ще видим как ще се случи това, разбира се, но мисля, че и аз като евентуален кмет на район следващите години, и колегите от Столична община, трябва доста да поработим в тази насока“, обясни той. Любомир Ковачев коментира още, че друг сериозен проблем е нечистият инвестиционен интерес към Борисовата градина през годините.  \r\nВиктория МЕСРОБОВИЧ-КУВЕНДЖИЕВА", "date": "2019.09.25", "title": "Любомир Ковачев, зам.-кмет на район „Средец“: Сериозен проблем е опазването на множеството сгради- паметници на културата в район „Средец“"}
{"url": "http://www.focus-news.net/news/2019/09/25/2702057/otborni-i-individualni-igri-se-organizirat-za-praznika-na-plodorodieto-v-kyustendil.html", "text": "Отборни и индивидуални игри се организират за Празника на плодородието в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Игрите ще се проведат на 29 септември и са част от тридневния Празник на плодородието. В момента продължава записването за участие в организираните игри. Игрите са разделени на две категории – отборни и индивидуални. За всяка категория са предвидени парични награди. При отборните щафетни игри са включени състезания за предаване на кошница с ябълки и сортиране в касетки, предаване на чувал със зелки и финална стрелба в бидон, както и предаване на количка с тикви и подреждане на тиквите по номера. При индивидуалните игри има клякане с касетка с ябълки, белене на картофи, пренасяне на вино и наливане в дамаджани, както и редене на пирамида от пластмасови чаши. \r\nВенцеслав ИЛЧЕВ", "date": "2019.09.25", "title": "Отборни и индивидуални игри се организират за Празника на плодородието в Кюстендил"}
{"url": "http://www.focus-news.net/news/2019/09/25/2702060/vazmozhni-sa-vremenni-zatrudneniya-na-dvizhenieto-pri-km-128-na-avtomagistrala-trakiya-zaradi-podmyana-na-visokovoltov-kabel.html", "text": "Възможни са временни затруднения на движението и в двете посоки при км 128 на автомагистрала „Тракия“, заради подмяна на високоволтов кабел. Това съобщиха за  Радио „Фокус“ – Пловдив  от Областната дирекция на МВР. С разрешение на Агенция „Пътна инфраструктура”, ремонтната дейност е планирана да бъде извършена в 10.20, 12.50 и 15.00 часа, като се очаква технологичният процес да отнема по 5 минути. Временната организация на движение в посочения участък е указана с пътни знаци. За безопасността и подпомагане на трафика са ангажирани два полицейски екипа.", "date": "2019.09.25", "title": "Възможни са временни затруднения на движението при км 128 на автомагистрала „Тракия“, заради подмяна на високоволтов кабел"}
{"url": "http://www.focus-news.net/news/2019/09/25/2702059/v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-gabrovo.html", "text": "В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление (ОПУ) съветват водачите да карат с повишено внимание в свободната лена. На мястото е създадена временна организация на движение и трафикът се регулира със знаци, поясниха за  Радио „Фокус“ – Велико Търново  от ОПУ. Времето в Габровска област е предимно облачно, а настилките – сухи и нормално проходими. Трафикът в началото на деня е интензивен. Натоварено е по главните и второстепенни пътища, както и в района на прохода Шипка. Там остава в сила забраната за ТИР-ове над 12 тона. Нови въведени ограничения за изминалото денонощие няма. Пропаднал участък затруднява движението между селата Селище и Стоките при  км 11+675. Мястото е обезопасено и сигнализирано, а укрепването ще продължи до 30 септември. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. \r\nЛуиза ТРАНЧЕВА", "date": "2019.09.25", "title": "В едната лента се осъществява движението в участък от пътя между Дряново и Габрово"}
{"url": "http://www.focus-news.net/news/2019/09/25/2702062/vlazhni-sa-patnite-nastilki-vav-vidinska-oblast-sled-prevalyavaniyata-ot-dazhd-prez-noshtta.html", "text": "Влажни са пътните настилки във Видинска област след преваляванията от дъжд през нощта, съобщиха за  Радио „Фокус“ – Видин  от Областното пътно управление. Пътищата в областта са нормално проходими. Натоварен е трафикът по главен път Е-79. В посока  от  ГКПП „Дунав мост 2“ към София пътуват предимно тежкотоварни автомобили. Най много автомобили се движат в участъка Видин – Дунавци. Движението по път III-1413 Грамада – Синаговци е ограничено за автомобили над 12 т поради свлачище. Обходният маршрут е по път I-1 Дунавци – Срацимирово и по път III-141 Срацимирово-Грамада и обратно. Остава в сила забраната за преминаване на автомобили над 12 тона и през прохода Петрохан. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.09.25", "title": "Влажни са пътните настилки във Видинска област след преваляванията от дъжд през нощта"}
{"url": "http://www.focus-news.net/news/2019/09/25/2702056/kathimerini-mitsotakis-i-erdogan-shte-se-sreshtnat-v-nyu-york.html", "text": "Един ден, след като турският президент Реджеп Таийп Ердоган настоя, че армията на страната му ще остане в Кипър, гръцкият премиер Кириакос Мицотакис ще се срещне с него в Ню Йорк, пише електронното издание на вестник  Kathimerini . \r\nТова ще е първата среща между двамата, след като Мицотакис стана премиер. Очаква се тя да се състои в около 15:45 българско време в сряда. \r\nВъв вторник Ердоган отхвърли това, което описа като „злонамерени“ призиви за изтегляне на турската армия от Кипър и отмяна системата на гаранции, която бе създадена на острова при придобиването на независимост и според която Турция, Гърция и Великобритания стават страни-гаранти. \r\nВ речта си пред Общото събрание на ООН Ердоган повтори, че Анкара ще защити сигурността, законните права и интересите на Турция и турците киприоти в Източното Средиземноморие. Той обаче отбеляза, че е отворен за взаимноизгодни предложения. \r\nМеждувременно във вторник, както пише „Катимерини“, турски самолети отново са прелетяли над гръцките острови Кастелоризо и Ро. \r\n \r\nПревод и редакция:", "date": "2019.09.25", "title": "Kathimerini: Мицотакис и Ердоган ще се срещнат в Ню Йорк"}
{"url": "http://www.focus-news.net/news/2019/09/25/2702063/hungary-today-ungariya-harchi-nay-mnogo-za-sport-v-es-balgariya-e-v-danoto-na-spisaka.html", "text": "През 2017 година Унгария е инвестирала най-голям процент от общите разходи на правителството за отдих и спорт сред 28-те страни-членки на Европейския съюз, пише електронното издание  Hungary Today , като се позовава на данни от „Евростат“. \r\nТъй като средната стойност на ЕС възлиза на 0,7% през същата година, Унгария се превърна в победител без сериозна конкуренция, като инвестира 2,5% от общите държавни разходи за отдих и спорт. Тя е следвана от Естония (1,4%) и Люксембург (1,2%). От региона Чехия, Полша и Румъния също изразходват над средното за ЕС, докато Словакия е 26-ата, а Хърватия е на последно място. \r\nОбщите държавни разходи за отдих и спорт остават стабилни като процент от общите разходи от 2004 г. насам. \r\nПо отношение на разходите на глава от населението, Люксембург води с 492 евро на жител, следван от Швеция с 256 евро и Финландия с 206 евро. По този показател Унгария е едва седма, изразходвайки по 150 евро на жител, но продължава да е над средното ниво за ЕС, което е по 100 евро на жител. \r\nВ това отношение Австрия е единствената от региона над средното за ЕС, докато Румъния, Словакия, България и Хърватия са в дъното на списъка. \r\n \r\nПревод и редакция:", "date": "2019.09.25", "title": "Hungary Today: Унгария харчи най-много за спорт в ЕС, България е в дъното на списъка"}
{"url": "http://www.focus-news.net/news/2019/09/25/2702064/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "През 2017 година Унгария е инвестирала най-голям процент от общите разходи на правителството за отдих и спорт сред 28-те страни-членки на Европейския съюз, пише електронното издание  Hungary Today , като се позовава на данни от „Евростат“. \r\nТъй като средната стойност на ЕС възлиза на 0,7% през същата година, Унгария се превърна в победител без сериозна конкуренция, като инвестира 2,5% от общите държавни разходи за отдих и спорт. Тя е следвана от Естония (1,4%) и Люксембург (1,2%). От региона Чехия, Полша и Румъния също изразходват над средното за ЕС, докато Словакия е 26-ата, а Хърватия е на последно място. \r\nОбщите държавни разходи за отдих и спорт остават стабилни като процент от общите разходи от 2004 г. насам. \r\nПо отношение на разходите на глава от населението, Люксембург води с 492 евро на жител, следван от Швеция с 256 евро и Финландия с 206 евро. По този показател Унгария е едва седма, изразходвайки по 150 евро на жител, но продължава да е над средното ниво за ЕС, което е по 100 евро на жител. \r\nВ това отношение Австрия е единствената от региона над средното за ЕС, докато Румъния, Словакия, България и Хърватия са в дъното на списъка. \r\n*** \r\n  Обявяването на преговорите с талибаните за „мъртви“ принуди НАТО да задържи прилагането на плана за намаляване на войските в Афганистан, пише германският национален ежедневник  Die Frankfurter Allgemeine Zeitung . \r\nПрипомня се, че планът предвиждаше съкращаване не само на броя на американските войници в страната, но и на контингентите на други държави, участващи в мисията „Решителна подкрепа“. Най-вероятно всяка от тях щеше да изтегли от Афганистан около 30% от своите сили, включително Германия.  \r\nВ момента Бундесверът участва в обучението на силите за сигурност на афганистанското правителство с до 1300 войници. В бъдеще това число може отново да падне под 1000. \r\nДали плановете за намаляване на войските след прекратяването на преговорите от американския президент Доналд Тръмп напълно ще бъдат изоставени, засега остава неясно.  \r\nСлед месеци на преговори и САЩ, и талибаните бяха уверени, че могат да постигнат споразумение за политическо разрешаване на почти 18-годишния конфликт в Афганистан. \r\nТръмп вече беше обявил, че броят на американските войски в страната трябва да бъде намален в случай на подписване на споразумение. Към настоящия момент в Афганистан има между 13 000 и 14 000 американски войници. До 8 475 от тях участвват в обученията на НАТО. Останалата част пряко подкрепя антитерористичната борба в страната. \r\n*** \r\n  Тъй като Норвегия и Швеция наскоро се присъединиха към ръководената от Франция европейска инициатива за интервенция (EI2) и министрите на отбраната на военната коалиция приеха искането за участие на Италия, европейската мечта на Еманюел Макрон за обща армия напредва тихо, но стабилно, пише базираният в Брюксел портал  EURACTIV  в материал, представен без редакторска намеса. \r\nEI2 беше предложен за първи път от френския държавен глава в речта му в Сорбоната през септември 2017 г., където той призова за насърчаване на стратегическата автономия на Европа в сигурността и отбраната и създаването на „истинска европейска армия“. \r\nВодената от Франция инициатива беше официално сформирана през юни 2018 г., когато министрите на отбраната от Белгия, Дания, Германия, Естония, Франция, Холандия, Португалия, Испания и Обединеното кралство подписаха писмо за намерение в Париж, установяващо сътрудничеството извън съществуващите структури като НАТО или военен орган на ЕС. \r\nФинландия се присъедини към военната коалиция през ноември 2018 г., когато инициативата официално започна да действа. \r\nНа втората среща на коалицията, проведена в Холандия в петък (20 септември), десетте министри на отбраната приветстваха Норвегия и Швеция. \r\nМинистрите подписаха документ, съдържащ условията за участие, методите на работа и обхвата на инициативата и се съгласиха представители на високо равнище на военния персонал на всички участници в EI2 да се срещат два пъти годишно. \r\nСпоред учредителния документ идеята е да се развие способността за бързо разгръщане на съвместни военни операции, цивилни евакуации или помощ при бедствия с крайна цел да се създаде „споделена стратегическа култура“, която да даде възможност на участващите държави-членки да действат заедно за мисии като част от НАТО, ЕС, ООН или други специални коалиции. \r\nПо време на срещата участниците също се споразумяха да не дублират съществуващи структури като ЕС, НАТО, ООН или ОССЕ, като заявиха, че „EI2 само се допълва и е гъвкав, необвързващ форум, в който всички участници са равни“. \r\n„EI2 вече ни позволи да се намесим заедно на Бахамските острови, за да помогнем на жертвите на урагана Дориан и нашите щабове вече са в близки отношения“, каза френският министър на отбраната Флоранс Парли след събирането. \r\n„Тази нова обща стратегическа култура трябва да ни позволи да продължим по-напред в координацията, да можем да извършваме операции по евакуация на граждани или дори операции с висока интензивност“, добави Парли. \r\nВ допълнение, Италия заяви в четвъртък (19 септември), че би желала да се присъедини към коалицията на европейските военни, готови да реагират на кризи близо до границите на континента. \r\nДекларацията на Рим дойде след разговори между Макрон и италианския премиер Джузепе Конте на 18 септември, насочени към обръщане на страницата следпредишното анти-европейско популистко правителство на Италия и възраждане на връзките между Париж и Рим. \r\n„Италия официално съобщи готовността си да се присъедини към Европейската инициатива за интервенция EI2, предоставяйки своя специфичен национален опит в сектора за сигурност в средиземноморския регион“, се казва в съобщение на кабинета на премиера. \r\nДокато инициативата нараства в сила, в EI2 се планира да оперира „лек“ постоянен секретариат, основан на мрежа от офицери за военни връзки, с френското министерство на отбраната, което ефективно оставя Париж да определя темпото на проекта. \r\nПри Макрон Франция полага усилия да продължи европейската отбранителна интеграция и ще има най-развитата армия на ЕС27 след напускането на Великобритания от блока. \r\nПърли каза, че миналата година EI2 „очевидно е инициатива, която позволява на някои държави извън ЕС да се присъединят“, отбелязвайки, че Обединеното кралство „иска да поддържа сътрудничество с Европа извън двустранните връзки“ след Брекзит. \r\nСпоред френското предложение, някои от военните проекти на ЕС, разработени в рамките на постоянното структурирано сътрудничество (PESCO) на блока, могат да бъдат интегрирани в EI2 в бъдеще. \r\n*** \r\n  Настоящата политическа криза във Великобритания „може да бъде разрешена само чрез парламентарни избори“ – но само, след като заплахата от Брекзит без сделка е „свалена от масата“, заяви Джереми Корбин във вторник вечерта, цитиран от европейската редакция на  Politico . \r\nЛидерът на основната опозиционна Лейбъристка партия използва програмната си реч на партийната конференция в Брайтън, за да предупреди премиера Борис Джонсън, че „ще бъде държан отговорен за направеното“, след като Върховният съд реши, че петседмичното спиране на дейността на парламента е незаконно. Той повтори призива си към министър-председателя да подаде оставка. \r\nОгнената реч, която бе  изнесена в деня след безпрецедентното правно решение, позволи на Корбин да напусне конференцията с повдигнат дух след три дни, които бяха доминирани от горчиви партийни разделения и взаимни обвинения около политиката на фракцията спрямо Брекзит. Лидерът на работническото движение заяви, че премиерът „никога няма да изключи нашата демокрация или да заглуши гласовете на хората“. Парламентът ще заседава отново в сряда от 11.30 ч. местно време (13:30 българско). \r\nАктивисти в конферентната зала скандираха „Джонсън вън“, докато Корбин определи администрацията на Джонсън като „родено за управление правителство на правоимащите, които вярват, че правилата, които те определят за всички останали, не се отнасят за тях“. \r\nЗаконодателството, прието от депутатите, преди Борис Джонсън незаконно да закрие парламента, беше „очевидно съществено“, добави лидерът на лейбъристите. \"След случилото се, никой не може да се довери на това правителство и на този премиер да не използва тази криза на собственото си създаване и да закара страната ни над ръба на скалата без сделка след пет седмици“, каза той. \r\nПозовавайки се на стремежа на Джонсън за ранна търговска сделка със САЩ, лидерът на лейбъристите каза на верните си привърженици, че Брекзит без сделка всъщност е „Брекзит за сделка с Тръмп“. Корбин твърди, че президентът на САЩ е „доволен, че в задния си джоб има изпълнителен британски премиер“. \r\nТой също използва речта си, за да оправдае политиката за Брекзит на своята партия, която беше решена по време на ярка и хаотична поредица от гласувания в понеделник. Партийната конференция на лейбъристите беше белязана от собствените им разцепления около Брекзит и Корбин трябваше да отправи заплаха в понеделник от това партията да се определи еднозначно за оставане в ЕС. \r\nСъюзниците му обаче се обединиха около предпочитаната от него политика за предоговаряне на сделка за Брекзит с Европейския съюз и подлагането й на гласуване в страната в рамките на шест месеца след спечелването на властта. „Само гласуването на лейбъристите ще даде публичен вот за Брекзит“, подчерта Корбин.", "date": "2019.09.25", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/09/25/2702068/s-18-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 18 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 50 см, а температурата на водата е 20 градуса.  \r\nПредимно облачно със слаби превалявания от дъжд ще е днес времето над българския участък на Дунав. Ще духа до умерен вятър от изток-североизток. Максималните температури ще са  между 19° и 22°.", "date": "2019.09.25", "title": "С 18 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/09/25/2702067/rayonen-sad-pazardzhik-shte-gleda-delo-za-pritezhanie-na-tyutyun-i-tsigari-bez-banderol.html", "text": "Районен съд – Пазарджик ще гледа дело за притежание на акцизни стоки без бандерол, съобщиха от пресцентъра на  съда . Делото е образувано по внесен обвинителен акт от Районна прокуратура – Пазарджик. Срещу мъж е повдигнато обвинение за това, че на 13 февруари 2019 г. в дома си в Пазарджик е държал акцизни стоки без бандерол – тютюн за пушене с тегло 12.790 кг на стойност 3197.50 лв. и и 153 къса саморъчно направени цигари на стойност 57.37 лв.  \r\nНачалото на съдебното заседание е в 10.30 часа, а съдия-докладчик е Таня Петкова.", "date": "2019.09.25", "title": "Районен съд – Пазарджик ще гледа дело за притежание на тютюн и цигари без бандерол"}
{"url": "http://www.focus-news.net/news/2019/09/25/2702071/okolo-10-tona-slanchogled-sa-unishtozheni-pri-pozhar-v-hale-za-skladirane-na-slanchogledovo-seme-v-zapadnata-promishlena-zona-vav-vidin.html", "text": "На 24 септември, след получен сигнал в 23.11 часа, два екипа на РСПБЗН-Видин гасили пожар в хале за складиране на слънчогледово семе в западната промишлена зона на областния град. Това съобщиха от  ОДМВР-Видин . Унищожени били около 10 тона слънчоглед, дървени греди и скари, около 20 кв м от покривната конструкция и инструменти. Причината – работа с електрожен и ъглошлайф в работилницата на халето.", "date": "2019.09.25", "title": "Около 10 тона слънчоглед са унищожени при пожар в хале за складиране на слънчогледово семе в западната промишлена зона във Видин"}
{"url": "http://www.focus-news.net/news/2019/09/25/2702065/ana-aleksandrova-gerb-horata-iskat-barzo-nakazvane-na-vinovnika-i-zatova-predlagame-vavezhdane-na-diferentsiranata-protsedura-po-sakratenoto-sadebno-sledstvie.html", "text": "Хората искат бързо наказване на виновника и затова предлагаме въвеждане на диференцираната процедура по съкратеното съдебно следствие. Това каза народният представител от ПГна ГЕРБ и председател на Правна комисия Анна Александрова от трибуната на Народното събрание във връзка с трите законопроекта за промени в Наказателно-процедуалния кодекс, предаде репортер на  Агенция \"Фокус\" . \"ПГ на ГЕРБ ще подкрепи пормените, защото ние дължим това на нашето общество\", заяви още Анна Александрова. Според нея обаче тези промени биха представлявали стъпка назад. \"Дискусията за въвеждането на съкратеното съдебно следствие започва още 2006 г.\", каза Анна Александрова и посочи, че в доклад се отбелязва, че делата продължават с години. \"Евентуалното премахване на института при определени видове тежки престъпления ще доведе до забавяне на процеса и ненаказване на дееца\", заяви още Анна Александрова. Според нея отпадането му ще засегне именно близките на засегнатите от текжи престъпления.  \r\nДеница КИТАНОВА", "date": "2019.09.25", "title": "Ана Александрова, ГЕРБ: Хората искат бързо наказване на виновника и затова предлагаме въвеждане на диференцираната процедура по съкратеното съдебно следствие"}
{"url": "http://www.focus-news.net/news/2019/09/25/2702061/pavel-shopov-ataka-trite-zakonoproekta-svarzani-sas-sakratenoto-sadebno-sledstvie-sa-nedostatachni.html", "text": "Трите законопроекта, свързани със съкратеното съдебно следствие са недостатъчни. Това каза народният представител от \"Атака\" Павел Шопов от трибуната на Народното събрание във връзка с трите законопроекта за промени в Наказателно-процедуалния кодекс, предаде репортер на  Агенция \"Фокус\" . \"За мен и трите закона са недостатъчни, за да върнем нещата на мястото им. Да се върнем към времето, в което наказателната репресия има за цел генералната превенция. Не друго и това може да стане само с отпадането на тази привилегия, защото и при трите закона привилегията продължава, но в по-малки размери, но не дотам, докъдето беше до този момент. Рано или късно считам, че отново ще стигнем до старото положение\", допълни още Павел Шопов във връзка със съкратеното съдебно следствие.  \r\nДеница КИТАНОВА", "date": "2019.09.25", "title": "Павел Шопов, \"Атака\": Трите законопроекта, свързани със съкратеното съдебно следствие са недостатъчни"}
{"url": "http://www.focus-news.net/news/2019/09/25/2702072/boyan-rashev-ekspert-po-upravlenie-na-okolnata-sreda-i-resursite-temata-za-klimatichnite-promeni-veche-e-izvan-nauchnata-obshtnost-i-se-e-prevarnala-v-politika.html", "text": "Темата за климатичните промени вече е извън научната общност и се е превърнала в политика. Това каза за сутрешния блок „Добро утро, България“ на  Радио „Фокус“  експертът по управление на околната среда и ресурсите Боян Рашев. Според него политиката и бизнесът използват темата като средство за манипулация. „Въпросът с климатичните проблеми не е толкова сериозен, колкото се опитват да го изкарат много политици. Климатът се променя и винаги се е променял. Човекът вероятно има някакво въздействие върху това поради емисиите на парникови газове. Реално обаче в климатичните променливи няма изменения. Повече урагани и наводнения има само в медиите. Дали ще има такава промяна в бъдеще е въпрос, на който няма сигурен отговор“, обясни той. Боян Рашев каза още, че най-големите замърсители с въглероден диоксид като САЩ, Китай и Русия не се занимават с проблема с климата. Поведението на бедните страни  до преди 10 г. за намаляването на вредните емисии е било пасивно. Сега обаче те заемат активна позиция за борба с тях, защото чакат финансова помощ в тази насока. Европа обаче е в рецесия и не може да си позволи да раздава пари, каза още Рашев.  \r\nЕлеонора ЧОЛАКОВА", "date": "2019.09.25", "title": "Боян Рашев, експерт по управление на околната среда и ресурсите: Темата за климатичните промени вече е извън научната общност и се е превърнала в политика"}
{"url": "http://www.focus-news.net/news/2019/09/25/2702069/bild-germanskite-vlasti-priznaha-ruskite-pasporti-na-zhivushtite-v-iztochna-ukrayna.html", "text": "Германските власти признават паспортите, които Руската федерация издаде на живущите в Източна Украйна, съобщава вестник  BILD . \r\nКакто следва от отговора на Рената Алт от Свободната демократическа партия (СвДП), федералното правителство в Берлин не прави разлика между обикновените руски паспорти и тези, които държавният глава на страната Владимир Путин разпореди да се издадат на жителите на източните части на Украйна. Това се случи през месец април тази година, припомнят от редакцията.  \r\nОттогава германските власти са издали близо 100 000 визи на притежатели на руски паспорти. И не е ясно колко от тях принадлежат на жители на оспорваните между Киев и Москва области на Донецк и Луганск. \r\nBILD разполага с писмен отговор от федералното правителство, от което става ясно, че официален Берлин критикува постановлението на Путин за паспортите и подчертава, че решението нарушава суверенитета на Украйна и противоречи на целите на Минските споразумения. \r\nОчевидно обаче германските власти не са си направили изводи. И ако Естония не признава паспортите на Путин, то в Германия поясняват: „Чакаме общоевропейско решение“.  \r\n„Федералният канцлер и министърът на външните работи в изказванията си подчертава подкрепата за украинското правителство. Но в същото време изглежда, че без проблеми може да залепи виза в руски паспорт, издаден на жител на Източна Украйна. По този начин федералното правителство подкопава всички усилия за деескалация и постигане на мир в Украйна“, коментира Алт. \r\n \r\n Тереза Герова", "date": "2019.09.25", "title": "BILD: Германските власти признаха руските паспорти на живущите в Източна Украйна"}
{"url": "http://www.focus-news.net/news/2019/09/25/2702066/parlamentat-reshi-na-parvo-chetene-sakratenoto-sadebno-sledstvie-da-ne-se-prilaga-v-sluchaite-na-umishleno-prichinyavane-na-smart-i-tezhka-telesna-povreda.html", "text": "Парламентът прие  промени в Наказателно-процесуалния кодекс за  съкратеното съдебно следствие на първо четене, предаде репортер на   Агенция „Фокус“.  . На вниманието на депутатите бяха поставени три законопроекта за промени в Наказателно-процесуалния кодекс с идентично съдържание, които бяха одобрени от пленарна зала. От БСП предлагаха съкратеното съдебно следствие да не се прилага при случаите на умишлено причиняване на смърт и тежка телесна повреда.  От  „Обединени патриоти“ предлагаха същото в отделен законопроект.  От „Воля“ също внесоха законопроект, с който да ограничат обхвата на престъпленията, за които се прилага съкратено съдебно производство.   \r\nДеница КИТАНОВА", "date": "2019.09.25", "title": "Парламентът реши на първо четене съкратеното съдебно следствие да не се прилага в случаите на умишлено причиняване на смърт и тежка телесна повреда"}
{"url": "http://www.focus-news.net/news/2019/09/25/2702076/rtk-kosovo-zapochva-predizbornata-kampaniya-v-kosovo.html", "text": "Кампанията за предсрочните парламентарни избори в Косово на 6 октомври започва официално в сряда, 25 септември, и ще продължи десет дни, информира обществената  „Радио и телевизия Косово“ (RTK) . \r\nВъв вота ще участват 25 партии и коалиции. Имащите право на глас са 1,937,868. Централната избирателна комисия (ЦИК) е решила да отпечата 1,801,800 бюлетини. \r\nБроят на избирателите, които са премахнати от списъците след местните избори през 2017 година заедно с броя на хората, които са се отказали от косовското си гражданство, допстига 46,917 души. \r\n \r\nПревод и редакция:", "date": "2019.09.25", "title": "RTK (Косово): Започва предизборната кампания в Косово"}
{"url": "http://www.focus-news.net/news/2019/09/25/2702073/prof-stefka-stoeva-tsik-za-mestnite-izbori-sa-se-registrirali-66-partii-i-koalitsii.html", "text": "За местните избори са се регистрирали 66 партии и коалиции. Това каза председателят на ЦИК проф. Стефка Стоева по време на тегленето на жребия за поредните номера на партиите и коалициите в местните избори, предаде репортер на  Агенция \"Фокус\" .\"Откривам пучличното заседание на ЦИК. То е наречено така и в нашето решение. Днес сме се събрали тук, за да изпълним изискванията на чл. 57, ал. 1, т.21 от ИК и наше решение 1095 от 13 септември 2019 г. Процедурата е за определяне чрез жребий на номерата в бюлетината на партии и коалиции, които ще участват в предстоящите избори за общински съветници и за кметове на 27 октомври. В жребия участват само тези партии и коалиции, които са регистрирани в ЦИК. Това за тези избори са 66 броя. На 6 партии и коалиции ЦИК постанови отказ от регистрация\", допълни още проф. Стоева. \r\nДеница КИТАНОВА", "date": "2019.09.25", "title": "Проф. Стефка Стоева, ЦИК: За местните избори са се регистрирали 66 партии и коалиции"}
{"url": "http://www.focus-news.net/news/2019/09/25/2702074/kmetat-na-zubin-potok-s-ili-bez-tabela-tova-e-sarbiya.html", "text": "Кметът на Зубин Поток Сърджан Вулович реагира на действията на властите в Косово, които премахнаха табела на вдоха на общината с надпис „Добре дошли в Република Сърбия“. Вулович призова членовете на сръбската общност да не се поддават на провокации, отбелязвайки: „С или без табели, това е Сърбия\", цитира думите му електронното издание на прищинския ежедневник  Zeri . \r\nСлед съобщения в медиите, че в Зубин Поток има табела, представяваща общината като част от Сърбия, премиерът на Косово в остака Рамуш Харадинай използва социалната мрежа „Фейсбук“, за да обяви, че тя е премахната. „Уважаеми граждани, табелата пред Зубин Поток, за която съобщиха медиите, беше премахната от правоохранителните органи на Република Косово“, написа министър-председателят на най-младата държава на Балканите.  \r\n \r\n Тереза Герова", "date": "2019.09.25", "title": "Кметът на Зубин Поток: С или без табела, това е Сърбия"}
{"url": "http://www.focus-news.net/news/2019/09/25/2702075/galina-stoyanova-kmet-na-kazanlak-obshtinata-raboti-po-mashtaben-turisticheski-proekt-svarzan-s-trakiyskata-kultura-i-drevniya-grad-sevtopolis.html", "text": "Община Казанлък работи по мащабен туристически проект, свързан с тракийската култура и древния град Севтополис. Това каза за сутрешния блок „Добро утро, България“ на  Радио „Фокус“  кметът на Казанлък Галина Стоянова. Тя обясни, че това ще е атракцион  посветен на света на траките, в който ще бъде експониран и достъпен за разходка древният град Севтополис, който се намира под яз. Копринка.  „Ще се направи така, че Севтополис да блесне  със своята цялост в самата долина около могилите „Шушманец“, „Хелвеция“ и „Грифони“. В този комплекс, освен тракийски култови моменти ще има и възможности за запознаване с тракийската култура. Той ще свързва Казанлък и долината на траките с нова велоалея, която ще даде възможност на туристите да посещават долината и града с колелета“, каза кметът.Галина Стоянова каза още, че предстои откриването на три нови петзвездни хотелски комплекса до края на 2020 г. Единият от тях ще се намира в Казанлъшки минерални бани и ще е най-големият балнеолечебен център на Балканите.  \r\n \r\nЕлеонора ЧОЛАКОВА", "date": "2019.09.25", "title": "Галина Стоянова, кмет на Казанлък: Общината работи по мащабен туристически проект, свързан с тракийската култура и древния град Севтополис"}
{"url": "http://www.focus-news.net/news/2019/09/25/2702077/okrazhnata-prokuratura-v-dobrich-povdigna-po-tezhko-obvinenie-na-dvamata-mladezhi-ulicheni-v-ubiystvoto-na-41-godishen-mazh.html", "text": "Ново, по-тежко обвинение повдигна Окръжната прокуратура в Добрич на задържаните за убийството на 41-годишния Диян Д. младежи. Това съобщиха от пресцентъра на  Апелативна прокуратура – Варна . След преценка на събраните до момента доказателства по делото 19-годишният Шенер Р. и 18-годишният Румен К. са привлечени като обвиняеми за грабеж, придружен с убийство, извършено в съучастие. Наказанието за това престъпление /по член 199, ал. 2, т. 2, във връзка с член 198, ал. 1 от НК/ се наказва с лишаване от свобода от 15 до 20 години, доживотен затвор или доживотен затвор без замяна.   \r\nТялото на 41-годишния Диян, който е бил обявен за издирване от близките си на 12 септември тази година, след като не се прибрал в дома си, бе намерено на 22 септември в землището на село Котленци. Аутопсията показала, че смъртта на мъжа е настъпила вследствие 14 прободни рани. Златните накити, с които Диян ходел обикновено, липсвали. Убитият  пребивавал в Германия и при завръщането си в България ползвал услугите на единия обвиняем да го вози с автомобила си.   \r\nСлед като разследването по случая стига до двамата младежи като съпричастни към тежкото криминално деяние, се установява, че Шенер се е завърнал във Великобритания, където работел. Вчера сутринта той е кацнал на летище Варна и е бил задържан и отведен в Добрич.  \r\nОкръжната прокуратура в Добрич внесе днес искания в Добричкия окръжен съд за вземане на мярка за неотклонение „Задържане под стража“ на двамата обвиняеми.", "date": "2019.09.25", "title": "Окръжната прокуратура в Добрич повдигна по-тежко обвинение на двамата младежи, уличени в убийството на 41-годишен мъж"}
{"url": "http://www.focus-news.net/news/2019/09/25/2702079/vazmozhni-sa-narusheniya-vav-vodopodavaneto-v-selata-markovo-i-kosovo.html", "text": "До 17.00 часа е възможно да е нарушено водоподаването в селата Марково и Косово. Това съобщиха от  ВиК - Шумен . Причината е  необходимостта от извършване на авариен ремонт на помпен агрегат в помпена станция „Марково”.", "date": "2019.09.25", "title": "Възможни са нарушения във водоподаването в селата Марково и Косово"}
{"url": "http://www.focus-news.net/news/2019/09/25/2702078/pp-ataka-e-pod-nomer-4-v-integralnata-byuletina-za-mestnite-izbori.html", "text": "ПП Атака е под номер 4 в интегралната бюлетина за местните избори, предаде репортер на  Агенция \"Фокус\" . Това стана ясно по време на жребия на партиите и коалициите в ЦИК.  \r\nДеница КИТАНОВА", "date": "2019.09.25", "title": "ПП Атака е под номер 4 в интегралната бюлетина за местните избори"}
{"url": "http://www.focus-news.net/news/2019/09/25/2702070/polina-karastoyanova-natsionalniya-bord-po-turizma-40-mln-evro-sa-dalzhimite-sumi-kam-balgarskite-hotelieri-ot-faliralata-kompaniya-tomas-kuk.html", "text": "40 млн. евро са дължимите суми към българските хотелиери от фалиралата компания „Томас Кук“. Това каза в сутрешния блок  „Добро утро, България “   на  Радио „Фокус“   изпълнителният директор на Националния борд по туризма д-р Полина Карастоянова. Според нея неплащанията на сумите ще доведе до по-сериозна криза и щетите може да възлязат на 100 млн. лева. От фалита на туроператора са засегнати близо 60 хотела предимно по Южното Черноморие у нас, който работят с компанията. „Няма данни наши туристи да имат проблем. Дори те да са ползвали почивки, към момента на фалита има добра система от британското правителство, която дава възможност за активирането на гаранционен фонд, с който се позволява заплащане на завръщането. Получено е уверение от посланика на Великобритания у нас и близо 90% от туристите по цял свят, които се намират в някаква дестинация са организирани и има план за връщането им обратно“, обясни още д-р Карастоянова. Тя увери, че у нас е създадена организация между институциите и в случай, че наши сънародници имат нужда от подкрепа ще има мигновена реакция от българската страна. „Министерството на туризма и Министерството на външните работи са ангажирани и следят ситуацията, но трудностите вече са факт. Туроператорът беше определящ за българския туризъм, все още не е известно кой ще заеме неговото място. Това е дългогодишен партньор на България. Филиалът на компанията в Холандия също е обявила фалит. В Германия, Полша и Русия също играе роля за обема на туристи, който пътуват с компанията. Сега са важни действията на България“, каза още експертът. Според д-р Полина Карастоянова другите туроператори ще очакват действията на българското правителство, за да преоценят и да преосмислят квотите си за нашата страна. \r\nЕлеонора ЧОЛАКОВА", "date": "2019.09.25", "title": "Полина Карастоянова, Националния борд по туризма: 40 млн. евро са дължимите суми към българските хотелиери от фалиралата компания „Томас Кук“"}
{"url": "http://www.focus-news.net/news/2019/09/25/2702084/vecher-makedoniya-skopie-otkazva-pasporti-na-makedonski-izselnitsi-v-turtsiya.html", "text": "Властите в Скопие отказват да издават паспорти на македонски изселници в Турция, съобщава електронното издание на близкия до кръговете на ВМРО-ДПМНЕ вестник  „Вечер“ . \r\nОт редакцията отбелязват, че по-голямата част от тях вече имат турско гражданство, но държат на македонския паспорт, за да запазят връзката с корените си. Македонските емигранти в Турция се стремят към получаването на паспорт от родината си от години, но въпреки че отговарят на всички законови изисквания за двойно гражданство, властите в Скопие остават глухи за тях. Изселниците твърдят, че не разбират защо исканията им са отхвърлени.  \r\nЗа да се привлече внимание към проблема, множество емигранти от югозападната ни съседка този уикенд събраха подписи на Балканския фолклорен фестивал в Измир, който ще бъде предаден на македонското посолство в Анкара и препратен на Министерството на външните работи в Скопие.  \r\n„Нашите говорят, че паспорт не може да се получи. Родителите ми живеят в Турция от десетилетия и са лоялни към нея, тя е държава, която е осигурила на потомството им добър живот и образование, но те никога не са забравили родното си място. Напротив, ние говорим македонски у дома, т.е. на стария битолски диалект и винаги, когато се появи възможност, с удоволствие отиваме в Битоля. Сега желанието на баща ми, който е на повече от 70 години, е да дойде поне веднъж в Македония и да види роднините си в Битоля. Разбира се, той може да го направи с турски паспорт, но би бил още по-щастлив да го направи с македонския“, разказва Хюсеин Хараташ пред журналисти на вестника.  \r\nКонституцията на Република Северна Македония предвижда, че получаването на гражданството е регламентирано със закон и не може да бъде отменено. Едно от условията за получаване му е свързан с произхода, т.е. ако кандидатът е роден или има родители, които притежават македонски паспорт.   \r\nНа въпрос от вестника защо процедурата по издаване на паспорти се бави, Министерството на външните работи в Скопие е изпратило писмен отговор, от който обаче – според редакцията, не става ясно защо на македонските емигранти не се издават паспорти.  \r\n„Министерството на външните работи се произнася индивидуално по заявление за гражданство на Република Северна Македония, подадено съгласно чл. 14 (консолидиран текст от 25 юни 2004 г.) от Закона за гражданството и чл. 6 от наредбата за установяване на критериите за конкретен научен, икономически, културен, спортен или друг национален интерес за гражданството (Държавен вестник № 9/2005). По този начин се счита, че има особен национален интерес от придобиването на гражданство на Република Северна Македония в контекста на член 6, ако чужденецът, който е кандидатствал за гражданство, не е емигрант от Република Северна Македония, и ако той отговаря поне едно от следните условия: \r\n- с произход от Република Северна Македония, живеещ извън нейните граници и знае македонски език; \r\n- иам положителна публицистична дейност за историята, политическото и икономическото развитие на Република Северна Македония; \r\n- предприема дейности, които утвърждават Република Северна Македония в света; \r\n- работи активно в асоциациите и общностите на Република Северна Македония в чужбина. \r\nНаличието на конкретен национален интерес, основаващ се на горните критерии, в зависимост от установените компетенции, се оценява от Имиграционната агенция, МВР и Министерството на външните работи \", се казва в писмения отговор на МВнР. \r\nТурция има няколкостотин хиляди емигранти от Македония – между 600 хиляди и един милион, твърди вестникът. \r\n  \r\n Тереза Герова", "date": "2019.09.25", "title": "„Вечер“ (Македония): Скопие отказва паспорти на македонски изселници в Турция"}
{"url": "http://www.focus-news.net/news/2019/09/25/2702081/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.09.25", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/09/25/2702083/apostol-apostolov-e-edinstveniyat-registriral-se-kandidat-za-kmet-na-obshtina-simitli.html", "text": "Апостол Апостолов е единственият регистрирал се кандидат за кмет на Община Симитли. Това съобщиха от пресцентъра на  Общината . В Общинската избирателна комисия (ОИК) не са подавани документи от други лица за кметското място. Така става ясно, че и в следващите 4 години общината ще се управлява от Апостол Апостолов и екипа му. Единствени кандидати за кмет на кметство са и настоящите кметове на Черниче, Полена, Крупник, Полето, Брежани, Долно Осеново – Георги Стефанов, Веселин Топузов, Иванка Чакалска, Иван Манчев, Благой Стефанов, Бисер Сегменов. В изборния ден на 27 октомври ще се решава само съставът на новия общински съвет. Регистрирани за участие са две кандидатски листи,съобщиха от ОИК-Симитли . На партия ГЕРБ и Партия на зелените. \r\nПървоначално участие в Местни избори 2019, с регистрация в Общинската избирателна комисия в Симитли, заявиха 8 партии – ГЕРБ, Партия на зелените, ВМРО, Воля, БДС Радикали, Възраждане, Коалиция Ние гражданите, Коалиция Демократична България – обединени. Участието си в изборите персонализираха само ГЕРБ и Партия на зелените.", "date": "2019.09.25", "title": "Апостол Апостолов е единственият регистрирал се кандидат за кмет на Община Симитли"}
{"url": "http://www.focus-news.net/news/2019/09/25/2702080/delo-za-prichinyavane-na-smart-po-nepredpazlivost-i-byagstvo-ot-mestoprestaplenieto-shte-bade-gledano-v-okrazhen-sad-smolyan.html", "text": "Дело за причиняване на смърт по непредпазливост и бягство от местопрестъплението ще бъде гледано в Окръжен съд – Смолян от 13:00 часа. Това съобщиха от  съда . Окръжна прокуратура – Смолян обвинява С. Б. К., със средно образование,  български гражданин, неосъждан, неженен, в това, че на 22 декември 2016 г., за времето от около 19.00 ч. до около 19.30 ч. при управление на моторно превозно средство – лек автомобил, лична негова собственост, в посока от гр. Чепеларе за с. Богутево, общ. Чепеларе на път SML 3315 II-86-0+900 на около 40 метра преди кръстовището за с. Лилеково е нарушил правилата за движение по пътищата, а именно – Чл. 20, ал. 1 от Закона за движение по пътищата (ЗДвП) – „Водачите са длъжни да контролират непрекъснато пътните превозни средства, които управляват”, Чл. 20, ал. 2, изречение 2-ро от ЗДвП „Водачите са длъжни да намалят скоростта и в случай на необходимост да спрат, когато възникне опасност за движението” и Чл. 116 от ЗДвП “Водачът на пътно превозно средство е длъжен да бъде внимателен и предпазлив към пешеходците, особено към децата, към хората с трайни увреждания, в частност към слепите, които се движат с бял бастун, към слепо-глухите, които се движат с червено-бял бастун и към престарелите хора”, като вследствие на неосъществено от него внимателно и всеобхватно наблюдение на конкретната пътна обстановка и останалите участници в движението не осъществил  непрекъснат контрол върху пътното превозно средство което управлявал, не реагирал своевременно и не спрял при възникнала опасност за движението – паднал пешеходец на пътното платно, като не изпълнил и задължението си да бъде внимателен и предпазлив към пешеходците  и  по  непредпазливост е причинил смъртта на М. Б. К., от с. Б., общ. Ч., който лежал неподвижен, по очи на пътното платно и с крака насочени към автомобила управляван от него, като след инцидента е избягал от местопроизшествието – престъпление   по чл. 343 ал. 3, предл. 6 -то, б. „Б”,  предл. 1-во, във вр. ал. 1  б. „В”, предл. 1 –во, във вр. с чл. 342, ал. 1, предл. 3-то от НК. \r\nНе са налице предпоставките за приложение разпоредбата на чл. 53 от НК. Поради горното  и на основание чл. 247, ал. 1, т. 1 от НПК, Смолянска окръжна прокуратура внася настоящия обвинителен акт в Смолянския окръжен съд  за образуване на съдебно производство.", "date": "2019.09.25", "title": "Дело за причиняване на смърт по непредпазливост и бягство от местопрестъплението ще бъде гледано в Окръжен съд – Смолян"}
{"url": "http://www.focus-news.net/news/2019/09/25/2702085/api-startira-obshtestvena-porachka-za-remonta-na-46-km-ot-pat-iii-4904-osnovna-vrazka-za-severnata-industrialna-zona-na-razgrad.html", "text": "Агенция „Пътна инфраструктура“ (АПИ) стартира обществена поръчка за изпълнител на ремонта на 4.607 км от път ІІІ-4904 (О. п. Разград – Кубрат) - ж. п. гара Разград-(Разград-Дянково). Това съобщиха от пресцентъра на  АПИ . Началото на участъка започва при отклонението за път II-49 Търговище - Разград, а краят е при кръстовището с пътя Разград – Дянково. Третокласният път е с важно значение за транзитните потоци и е основна връзка за Северната промишлена зона на гр. Разград.  \r\nИндикативната стойност на проекта е 2 813 279.17 лв. без ДДС, а средствата са от бюджета на АПИ. Предвижда се рехабилитация и реконструкция на пътната настилка, нова маркировка и попълване на вертикалната сигнализация. Максималният срок за изпълнение на строителните работи е 10 месеца. \r\nКандидатите могат да подават оферти до 17.30 ч. на 24 октомври 2019 г.", "date": "2019.09.25", "title": "АПИ стартира обществена поръчка за ремонта на 4.6 км от път III-4904 - основна връзка за Северната индустриална зона на Разград"}
{"url": "http://www.focus-news.net/news/2019/09/25/2702087/tass-valentina-matvienko-be-izbrana-za-treti-pat-za-predsedatel-na-saveta-na-federatsiyata.html", "text": "Членовете на Съвета на Федерацията на Русия подкрепиха единодушно на тайно гласуване назначаването на представителя от Санкт Петербург Валентина Матвиенко на поста председател на Сената, предава  ТАСС . \r\nТова ще бъде третият й мандат на длъжността. „За“ решението гласуваха всички 153 сенатора, които участваха в пленарното заседание. \r\n \r\nПревод и редакция:", "date": "2019.09.25", "title": "ТАСС: Валентина Матвиенко бе избрана за трети път за председател на Съвета на Федерацията"}
{"url": "http://www.focus-news.net/news/2019/09/25/2702086/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Общото събрание на ООН в Ню Йорк, първата среща между премиерите на Гърция и Северна Македония, инцидент с табела в Северно Косово, както и диалогът между Белград и Прищина са част от основните теми, върху които акцентират водещите балкански печатни издания. \r\n \r\n*** \r\n В първата среща с македонския премиер Зоран Заев след избирането му, гръцкият министър-председател Кириакос Мицотакис заяви, че нямаше да подпише Преспанския договор, ако беше на власт през 2018 година, когато бе сключено споразумението, пише електронното издание на вестник  Kathimerini , като се позовава на неназовани правителствени източници, цитирани от АНА-МПА. \r\nВъпреки това, след като вече е ратифицирано от гръцкия парламент през януари тази година, споразумението сега е част от международното прави и правителството ще го спазва, добави той по време на разговора между премиерите в кулоарите на Общото събрание на ООН в Ню Йорк. \r\nОсвен това Мицотакис е призовал Заев да приложи всички аспекти на сделката за името докрай и конкретно тези, свързани със защитата на търговските марки. \r\nЗаев заяви, че неговото правителство има за цел да избегне забавяния и да завърши всички висящи въпроси, които са свързани с усилията за присъединяване на страната му към Европейския съюз, а освен това изрази надежда, че успешното прилагане на Преспанското споразумение ще улесни гръцките инвестиции в Македония. \r\nМицотакис отговори, че липсата на сделка в миналото никога нее възпрепятствала инвестициите от Гърция. \r\nКато лидер на тогавашната основна опозиция Мицотакис се противопостави на споразумението с аргумента, че създава повече проблеми за Гърция, отколкото решава. \r\n \r\n*** \r\n  Властите в Скопие отказват да издават паспорти на македонски изселници в Турция, съобщава електронното издание на близкия до кръговете на ВМРО-ДПМНЕ вестник  „Вечер“ . \r\nОт редакцията отбелязват, че по-голямата част от тях вече имат турско гражданство, но държат на македонския паспорт, за да запазят връзката с корените си. Македонските емигранти в Турция се стремят към получаването на паспорт от родината си от години, но въпреки че отговарят на всички законови изисквания за двойно гражданство, властите в Скопие остават глухи за тях. Изселниците твърдят, че не разбират защо исканията им са отхвърлени.  \r\nЗа да се привлече внимание към проблема, множество емигранти от югозападната ни съседка този уикенд събраха подписи на Балканския фолклорен фестивал в Измир, който ще бъде предаден на македонското посолство в Анкара и препратен на Министерството на външните работи в Скопие.  \r\n„Нашите говорят, че паспорт не може да се получи. Родителите ми живеят в Турция от десетилетия и са лоялни към нея, тя е държава, която е осигурила на потомството им добър живот и образование, но те никога не са забравили родното си място. Напротив, ние говорим македонски у дома, т.е. на стария битолски диалект и винаги, когато се появи възможност, с удоволствие отиваме в Битоля. Сега желанието на баща ми, който е на повече от 70 години, е да дойде поне веднъж в Македония и да види роднините си в Битоля. Разбира се, той може да го направи с турски паспорт, но би бил още по-щастлив да го направи с македонския“, разказва Хюсеин Хараташ пред журналисти на вестника.  \r\nКонституцията на Република Северна Македония предвижда, че получаването на гражданството е регламентирано със закон и не може да бъде отменено. Едно от условията за получаване му е свързан с произхода, т.е. ако кандидатът е роден или има родители, които притежават македонски паспорт.   \r\nНа въпрос от вестника защо процедурата по издаване на паспорти се бави, Министерството на външните работи в Скопие е изпратило писмен отговор, от който обаче – според редакцията, не става ясно защо на македонските емигранти не се издават паспорти.  \r\n„Министерството на външните работи се произнася индивидуално по заявление за гражданство на Република Северна Македония, подадено съгласно чл. 14 (консолидиран текст от 25 юни 2004 г.) от Закона за гражданството и чл. 6 от наредбата за установяване на критериите за конкретен научен, икономически, културен, спортен или друг национален интерес за гражданството (Държавен вестник № 9/2005). По този начин се счита, че има особен национален интерес от придобиването на гражданство на Република Северна Македония в контекста на член 6, ако чужденецът, който е кандидатствал за гражданство, не е емигрант от Република Северна Македония, и ако той отговаря поне едно от следните условия: \r\n- с произход от Република Северна Македония, живеещ извън нейните граници и знае македонски език; \r\n- иам положителна публицистична дейност за историята, политическото и икономическото развитие на Република Северна Македония; \r\n- предприема дейности, които утвърждават Република Северна Македония в света; \r\n- работи активно в асоциациите и общностите на Република Северна Македония в чужбина. \r\nНаличието на конкретен национален интерес, основаващ се на горните критерии, в зависимост от установените компетенции, се оценява от Имиграционната агенция, МВР и Министерството на външните работи \", се казва в писмения отговор на МВнР. \r\nТурция има няколкостотин хиляди емигранти от Македония – между 600 хиляди и един милион, твърди вестникът. \r\n \r\n*** \r\n  Президентът на Сърбия Александър Вучич заяви, че е доволен от срещата си с германския канцлер Ангела Меркел в Ню Йорк и че няма съмнение, че Европа иска разрешаване на проблемите между Белград и Прищина, като Берлин дори настоява за това, пише  белградският ежедневник „Политика“ . \r\n„Планът и идеята на френския президент Еманюел Макрон и германския канцлер Ангела Меркел е да се направи регионална среща и да се осъществят интензивни разговори между сърбите и албанците“, заяви сръбският лидер след срещата с германския канцлер в кулоарите на 74-тото Общо събрание на ООН. \r\nТой добави, че Ангела Меркел е велик лидер и показва, че обръща голямо внимание на малките страни, но нейният проект е Европа и тя иска стабилност в дългосрочен план и затова „всичките й усилия ще бъдат да запази тази стабилност и ще се стреми да говорим, докато не намерим решение“. \r\nВучич заяви, че германският лидер се е ангажирала да ускори нещата на Балканите. „Германия иска стабилност и ни моли да говорим и да намерим решение“, заяви Вучич. \r\nТой каза, че те също са говорили за определени икономически проекти и че е \"огорчен\" от това, че Volkswagen ще замине за Турция. Меркел отговори, че българският премиер също се оплаква от това. \r\nВучич каза, че това не е краят и че вярва, че Сърбия ще успее да се пребори за нови германски инвестиции. Той отбеляза, че е имал коректен и добър разговор с Меркел. Вучич каза още, че е помолил канцлера да посети Сърбия и че тя е казала, че ще дойде до 2021 г., съобщава Танюг. \r\n \r\n Вучич няма нищо против да разговаря с Тачи \r\nСръбският президент заяви, че не се е виждал с косовския си колега Хашим Тачи в централата на ООН в Ню Йорк, където се провежда Общото събрание, нито би предложил да се срещнат, макар че няма да има проблем да разговаря с него. \r\n„Не съм го виждал. Ако го бях видял, нямаше проблеми да говоря с него и хиляда пъти. Ако ме бяха повикали, щях да се срещна с него. За съжаление, не съм получил такава покана“, заяви сръбският лидер след констатация на репортерите, че Тачи е в централата на ООН, въпреки че Косово не е член на ООН, нито има статут на наблюдател. \r\nВучич подчерта, че Тачи не е член на официалната делегация и че се движи и говори, както се казва, „в кулоарите“ в ООН. \r\n„Тачи е тук като Вук Йеремич, в кулоарите - разхожда се, яде снакс и пуканки и когато може си прави снимки ... Той не е официално тук, това не е официална делегация. Но го приеха, за да могат да се измъкнат“, заяви Вучич. \r\n \r\n Вучич ще разговаря със Заев и Рама за „малък Шенген“ \r\nВучич ще разговаря в Ню Йорк и с премиерите на Македония и Албания Зоран Заев и Еди Рама, с които, както заяви той, ще обсъди идеята за по-нататъшно премахване на различните бариери между териториите на страните и да се пусне свободен поток от стоки, хора и услуги. \r\nСпоразумението трябва да бъде конкретизирано на среща в Нови Сад на 9 и 10 октомври, на която се очакват Заев и Рама, и където основната тема ще бъде конкретизирането на плановете за по-силна интеграция на пазара в региона, т.е. създаването на един вид „малък Шенген“. \r\n„Ще конкретизираме това, за което говорихме снощи. Искаме да се свържем по-тясно политически и икономически и да излизаме като блок пред Европейския съюз и други, а не поединично“, заяви сръбският президент. \r\nТова ще бъде първата стъпка, а целта е да се привлекат и други страни от региона, обясни Вучич, като добави, че би било важно за Белград в свободния поток на стоки и услуги да се „включи“ и Прищина, всичко да бъде на по-високо ниво на икономическа интеграция, отколкото в рамките на ЦЕФТА и към инициативата да се включат също Босна и Херцеговина и Черна гора. \r\nТой е уверен, че всички в региона са разбрали, че поединично са малки и слаби на другите пазари, а чрез създаването на единен пазар биха били несравнимо по-силни пред света и пред ЕС. \r\n„Тези идеи може да не изглеждат много важни днес, но гарантирам, че драстичното увеличение на нивото на нашите инвестиции, което вече е голямо, би помогнало на другите ... такава среда би повдигнала всички нас“, посочи Вучич. \r\nПо неговите думи, Сърбия е отворена за това, което някои наричат „малък Шенген“. \r\n \r\n*** \r\n  Кметът на Зубин Поток Сърджан Вулович реагира на действията на властите в Косово, които премахнаха табела на вдоха на общината с надпис „Добре дошли в Република Сърбия“. Вулович призова членовете на сръбската общност да не се поддават на провокации, отбелязвайки: „С или без табели, това е Сърбия\", цитира думите му електронното издание на прищинския ежедневник  Zeri . \r\nСлед съобщения в медиите, че в Зубин Поток има табела, представяваща общината като част от Сърбия, премиерът на Косово в остака Рамуш Харадинай използва социалната мрежа „Фейсбук“, за да обяви, че тя е премахната. „Уважаеми граждани, табелата пред Зубин Поток, за която съобщиха медиите, беше премахната от правоохранителните органи на Република Косово“, написа министър-председателят на най-младата държава на Балканите. \r\n \r\n***", "date": "2019.09.25", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/09/25/2702088/obshtina-stara-zagora-razpisanieto-na-gradskiya-transport-veche-e-v-google-maps.html", "text": "Разписанието на градския транспорт в Стара Загора е още по-достъпно, след като от няколко дни е част от платформата на Google Maps. Това информират от общинското звено „Градска мобилност“, съобщиха от пресцентъра на  Общината .  \r\nУлеснението за придвижване на старозагорците и гостите на града, които ползват автобусния и тролейбусен превоз, е в предоставената възможност за показване в реално време на спирките на градския транспорт, алтернативни маршрути и други, включени в едно от най-използваните приложения на Google – Maps. Тази интеграция стана възможна  благодарение на изградената система за модернизация и управление на градския транспорт.  \r\nПриложението на Google даваше досега опция за избор на алтернативни маршрути в Стара Загора, които са предназначени за шофьори или пешеходци, но вече е възможно да бъде зададен адрес и да бъде получен най-добър вариант за придвижване и чрез градски транспорт.", "date": "2019.09.25", "title": "Община Стара Загора: Разписанието на градския транспорт вече е в Google Maps"}
{"url": "http://www.focus-news.net/news/2019/09/25/2702089/na-preskonferentsiya-v-umbal-sv-marina-varna-shte-badat-otcheteni-okonchatelnite-rezultati-ot-kampaniyata-za-otsenka-i-diagnostitsirane-na-detsa-s-otkloneniya-v-rastezha-i-growinform.html", "text": "От 11.00 часа утре (26 септември) в пресцентъра на УМБАЛ „Св. Марина“ – Варна ще се проведе пресконференция с проф. д-р Виолета Йотова и нейния екип, по време на която ще бъдат отчетени окончателните резултати от кампанията за оценка и диагностициране на деца с отклонения в растежа и GrowInform (www.growinform.org). Това съобщиха от пресцентъра на  Медицински университет – Варна .", "date": "2019.09.25", "title": "На пресконференция в УМБАЛ „Св. Марина“ – Варна ще бъдат отчетени окончателните резултати от кампанията за оценка и диагностициране на деца с отклонения в растежа и GrowInform"}
{"url": "http://www.focus-news.net/news/2019/09/25/2702090/pp-gerb-e-pod-nomer-43-v-integralnata-byuletina-za-mestniya-vot.html", "text": "ПП ГЕРБ е под номер 43 в интегралната бюлетина в местния вот. Това стана ясно след по време на жребия в ЦИК, предаде репортер на  Агенция „Фокус“ . ПП ГЕРБ бяха първите, които се регистрираха за местния вот в комисията.  \r\nДеница КИТАНОВА", "date": "2019.09.25", "title": "ПП ГЕРБ е под номер 43 в интегралната бюлетина за местния вот"}
{"url": "http://www.focus-news.net/news/2019/09/25/2702082/mitsotakis-kam-zaev-nyamashe-da-podpisha-prespanskiya-dogovor.html", "text": "В първата среща с македонския премиер Зоран Заев след избирането му, гръцкият министър-председател Кириакос Мицотакис заяви, че нямаше да подпише Преспанския договор, ако беше на власт през 2018 година, когато бе сключено споразумението, пише електронното издание на вестник  Kathimerini , като се позовава на неназовани правителствени източници, цитирани от АНА-МПА. \r\nВъпреки това, след като вече е ратифицирано от гръцкия парламент през януари тази година, споразумението сега е част от международното прави и правителството ще го спазва, добави той по време на разговора между премиерите в кулоарите на Общото събрание на ООН в Ню Йорк. \r\nОсвен това Мицотакис е призовал Заев да приложи всички аспекти на сделката за името докрай и конкретно тези, свързани със защитата на търговските марки. \r\nЗаев заяви, че неговото правителство има за цел да избегне забавяния и да завърши всички висящи въпроси, които са свързани с усилията за присъединяване на страната му към Европейския съюз, а освен това изрази надежда, че успешното прилагане на Преспанското споразумение ще улесни гръцките инвестиции в Македония. \r\nМицотакис отговори, че липсата на сделка в миналото никога нее възпрепятствала инвестициите от Гърция. \r\nКато лидер на тогавашната основна опозиция Мицотакис се противопостави на споразумението с аргумента, че създава повече проблеми за Гърция, отколкото решава. \r\n \r\nПревод и редакция:", "date": "2019.09.25", "title": "Мицотакис към Заев: Нямаше да подпиша Преспанския договор"}
{"url": "http://www.focus-news.net/news/2019/09/25/2702092/5-400-lv-sa-otkradnati-ot-doma-na-29-godishna-zhena-ot-lom.html", "text": "На 24 септември 2019 г. около 16,10 ч. на ЕЕН 112 е получен сигнал от 29-годишна жена от Лом, която съобщила, че същия ден между 15.55 ч. до 16.10 ч. неизвестен извършител проникнал по неустановен до момента начин в къщата й в града и извършил кражба на сумата от 5 400 лв. от дамската й чанта, която била в гардероба на спалнята й. Това съобщиха от  ОДМВР-Монтана . По случая е образувано досъдебно производство по чл. 194, ал. 1 от НК в РУ Лом.", "date": "2019.09.25", "title": "5 400 лв. са откраднати от дома на 29-годишна жена от Лом"}
{"url": "http://www.focus-news.net/news/2019/09/25/2702093/deutsche-welle-sayuzat-hdshss-i-gsdp-dadoha-zelena-svetlina-za-skopie-i-tirana-bundestagat-glasuva-v-chetvartak.html", "text": "Партиите от управляващата коалиция в Берлин – Съюзът (ХДС/ХСС) и Германската социалдемократическа партия (ГСДП), постигнаха съгласие да се одобри определянето на дата за започване на преговорите за членството на Северна Македония и Албания в Европейския съюз. Бундестагът ще гласува предложението в четвъртък, съобщава германската медия  Deutsche Welle  в македонската си редакция.  \r\nРешението е взето във вторник на среща между коалиционните партньори в германското правителство. „Това, че партиите от коалицията освободиха пътя за преговорите със Северна Македония и Албания е важен сигнал за европейската интеграция на целия регион. В четвъртък Бундестагът ще даде „зелена светлина“. Двете държави трябва да продължат усилията за реформи. Заедно с нашите европейски партньори ние ще ги подкрепяме в техните стремежи и ако е необходимо, ще изискваме и допълнителни усилия“, коментира депутатът Незахат Барадари от ГСДП. \r\nОсвен партиите от коалицията в Берлин, подкрепа за започване на преговорите за членството на Северна Македония и Албания в ЕС се очаква още и от „Зелени“. \r\n \r\n Тереза Герова", "date": "2019.09.25", "title": "Deutsche Welle: Съюзът (ХДС/ХСС) и ГСДП дадоха „зелена светлина“ за Скопие и Тирана, Бундестагът гласува в четвъртък"}
{"url": "http://www.focus-news.net/news/2019/09/25/2702096/pod-nomer-64-e-sds-v-integralnata-byuletina-za-mestniya-vot.html", "text": "Под номер 64 е СДС в интегралната бюлетина за местния вот, предаде репортер на  Агенция \"Фокус\" . Това стана ясно след жребия в ЦИК.  \r\nДеница КИТАНОВА", "date": "2019.09.25", "title": "Под номер 64 е СДС в интегралната бюлетина за местния вот"}
{"url": "http://www.focus-news.net/news/2019/09/25/2702095/39200-kasa-tsigari-bez-aktsizen-banderol-sa-izzeti-ot-kolata-i-doma-na-37-godishen-mazh-v-dobrich.html", "text": "На 24 септември служители на сектор \"ПИП\" при ОДМВР - Добрич са извършени претърсвания на лек автомобил, собственост на 37-годишен жител на Добрич и на жилището му на ул. \"Спартак\" в града. Това съобщиха от  ОДМВР - Добрич . Иззети са общо 1960 кутии (39200 къса) цигари без акцизен бандерол от марките \"Cooper\" и \"Winston\".  Задържан за 24 часа. Образувано бързо производство, повдигнато обвинение.", "date": "2019.09.25", "title": "39200 къса цигари без акцизен бандерол са иззети от колата и дома на 37-годишен мъж в Добрич"}
{"url": "http://www.focus-news.net/news/2019/09/25/2702098/gerb-registrira-kandidati-za-kmetove-na-15-sela-v-obshtina-pazardzhik-za-mestnite-izbori.html", "text": "Общинска избирателна комисия (ОИК)-Пазарджик регистрира листа с кандидати за кметове на кметства в община Пазарджик в изборите на 27 октомври 2019 г. от ПП ГЕРБ, съобщиха от  ОИК-Пазарджик .  \r\nТова са: \r\n- Алеко Константиново – Данаил Петров Димов; \r\n- Априлци – Ангел Георгиев Ангелов; \r\n- Братаница -Анелия Стоилова  Методиева; \r\n- Гелеменово – Васил Димитров Кисов; \r\n- Говедаре – Деян Иванов Лазаров; \r\n- Звъничево – Костадин Фердинандов Кафеджийски; \r\n- Ивайло – Снежана Славчова Янкова-Шекерова; \r\n- Мало Конаре – Борислав Боянов Павлов; \r\n- Овчеполци – Стоил Николов Тропчев; \r\n- Огняново – Петко Любомиров Димитров; \r\n- Паталеница – Иван Иванов Димитров; \r\n- Росен – Николай Димитров Петков; \r\n- Хаджиево – Данаил Трифонов Манов; \r\n- Црънча – Ангел Георгиев Руков; \r\n- Юнаците – Владимир Найденов Хаджийски. \r\nОбщият брой на населените места в община Пазарджик е 31. В 4 от тях  – Крали Марко, Сбор, Тополи дол и Цар Асен, няма да се провеждат избори за кмет на кметство. Там ще бъдат назначени кметски наместници от кмета на общината.", "date": "2019.09.25", "title": "ГЕРБ регистрира кандидати за кметове на 15 села в община Пазарджик за местните избори"}
{"url": "http://www.focus-news.net/news/2019/09/25/2702099/14-e-nomerat-na-abv-v-integralnata-byuletina-za-mestnite-izbori-na-27-oktomvri.html", "text": "14 е номерът на АБВ в интегралната бюлетина за местните избори на 27 октомври, предаде репортер на  Агенция \"Фокус\" . Това стана ясно след жребий в ЦИК.  \r\nДеница КИТАНОВА", "date": "2019.09.25", "title": "14 е номерът на АБВ в интегралната бюлетина за местните избори на 27 октомври"}
{"url": "http://www.focus-news.net/news/2019/09/25/2702101/za-chetvarta-poredna-godina-na-teritoriyata-na-tsyala-evropa-shte-se-provede-evropeyski-den-bez-zaginali-na-patya.html", "text": "На 26 септември за четвърта поредна година на територията на цяла Европа ще се проведе мащабната операция EDWARD – Европейски ден без загинали на пътя (European Day Without A Road Death). Това съобщиха от пресцентъра на  МВР . Инициативата е на Европейската мрежа на службите на пътна полиция – TISPOL. Тя e част от Европейската седмица на мобилността, като целта е да се ограничат до минимум жертвите на пътнотранспортни инциденти. Мотото, избрано от организаторите тази година, е „Обичам семейството си! Да го пазим на пътя!”.  \r\nПроектът насърчава участниците в пътното движение да мислят на първо място за безопасността, докато шофират, вървят пеш или карат велосипед. Да са наясно с рисковете, на които може да изложат своя и живота на останалите участници в движението, и не на последно място – как всеки може да допринесе за намаляване на рисковите ситуации на пътя.  \r\nНа сайта на Пътна полиция е активна и специална секция, посветена на  . Предвидена е възможност и всеки може да се включи в проекта със  .  \r\nПрез годините в Европейския ден без загинали на пътя, България показва добри резултати. През 2017 г. загина само един човек, а през 2016 и 2018 г. в деня на операцията у нас няма нито един смъртен случай при ПТП.", "date": "2019.09.25", "title": "За четвърта поредна година на територията на цяла Европа ще се проведе Европейски ден без загинали на пътя"}
{"url": "http://www.focus-news.net/news/2019/09/25/2702100/premierat-boyko-borisov-e-udostoen-s-pochetniya-deveti-dan-po-taekuondo.html", "text": "Премиерът Бойко Борисов е удостоен с почетния девети дан по таекуондо, предаде специалният пратеник на  Агенция „Фокус“ . Това се случи по време на посещението му в Световното седалище на бойното изкуство таекуондо „Кукион“, планирано в официалната му програма за визитата му в Република Южна Корея. За целта премиерът трябваше да счупи дъска, с което той се справи успешно.Той облече и традиционната дреха за таекуондо догок. Борисов благодари за високата чест и се обърна към младите хора в Южна Корея: В \"България също имаме много добри съсзтезатели и треньори\", добави още премиерът. Той посочи още, че принципите на таекундото са особено важни, особено за младите хора. \"Когато си по-силен, да бъдеш по-снизходителен към слабите. Да използваш силата за мир, винаги да даваш още един шанс на противника, дисциплината, йерархията, да бъдеш критичен към себе си и снизходителен към другите, но най-вече да не се страхуваш от нищо\". \r\nС девети дан по таекуондо по-рано през тази година е бил удостоен и белгийският крал Филип, а през 2013 година  пояс и диплома за почетен девети дан в бойното изкуство е получил и руският президент Владимир Путин. Със степента в спорта са отличени малко хора, които са основно политически личности. Посещението на Борисов в Световното седалище на бойното изкуство таекуондо започна с излъчването на кратък филм, представящ „Кукиоан“ и с демонстрация на изкуството, като в края на изпълнението от участниците в изпълнението бяха опънати българският и южнокорейският флаг. \r\n Теодора ПАВЛОВА", "date": "2019.09.25", "title": "Премиерът Бойко Борисов е удостоен с почетния девети дан по таекуондо"}
{"url": "http://www.focus-news.net/news/2019/09/25/2702097/sport-lalova-samo-na-200-m-v-doha.html", "text": "Ивет Лалова ще стартира само на 200 м по време на Световното първенство по лека атлетика в Доха, което започва в петък. Това показват и списъците с участниците по дисциплини, които ИААФ вече публикува.Най-бързата българка има нормативи за участие и на 100 м, и на 200 м, но взе решение да съсредоточи усилията си в по-дългия спринт. Това лято тя има най-добър резултат от 22.45 сек на 200 м, с който е осма сред конкурентките си в дисциплината в Доха.Първото бягане на Лалова в катарската столица ще бъде на 30 септември. В късия спринт на 100 м обаче ще видим Инна Ефтимова, която получи покана от ИААФ да стартира на Световното първенство. Нейната надпревара започва на 28 септември.", "date": "2019.09.25", "title": "Спорт: Лалова само на 200 м в Доха"}
{"url": "http://www.focus-news.net/news/2019/09/25/2702091/polina-karastoyanova-natsionalniyat-bord-po-turizma-sled-falita-na-tomas-kuk-shte-badat-zasegnati-vsichki-otrasli-imashti-otnoshenie-kam-turizma.html", "text": "След фалита на „Томас Кук“ ще бъдат засегнати всички отрасли, имащи отношение към туризма. Това каза в сутрешния блок  „Добро утро, България “   на  Радио „Фокус“   изпълнителният директор на Националния борд по туризма д-р Полина Карастоянова. По думите й фалитът е изключително тежък удар за европейската и българската туристическа индустрия и този процес ще се изучава като пример как дигитализацията е погълнала над 100-годишна компания, на която Брекзит не е позволил рефинансиране.  „Нужни са средства с цел допълнително насърчаване на организирания туризъм. На края на една трудна година, в който успяхме да задържим резултатите близо до миналогодишните и да отчетен едва 3,5% спад този удар нанесе щети, който дори сега е трудно да определим“, обясни още д-р Карастоянова. Според нея фалитът на туроператора има три измерения. „Личен аспект, в който почти 6000 туристи, които от различните държави „Томас Кук“ изпрати към България и те би следвало да бъдат разглеждани с особено внимание и да получат подкрепа, защото се чувстват застрашени. Второ – финансово-правен аспект, в който, според договорите, компанията прави плащания към българските хотели с около 60 дни отсрочка. Това показва, че активните месеци все още не са разплатени и няма и да се случи. Трето – мобилизация и подготовка за още по-трудна 2020 година. За тази цел са необходими оперативни непосредствени съвместни действия между бизнеса и Министерството на туризма“, обясни експертът.", "date": "2019.09.25", "title": "Полина Карастоянова, Националният борд по туризма: След фалита на „Томас Кук“ ще бъдат засегнати всички отрасли, имащи отношение към туризма"}
{"url": "http://www.focus-news.net/news/2019/09/25/2702094/vecherne-novosti-sarbiya-vuchich-se-e-sreshtnal-s-riykar-i-palmar-v-nyu-york-sarbiya-i-sasht-intenzifitsirat-politicheskiya-dialog-i-ikonomicheskoto-satrudnichestvo.html", "text": "Президентът на Сърбия Александър Вучич се е срещнал във вторник в Ню Йорк с високопоставените служители на Държавния департамент на САЩ – изпълняващият длъжността помощник-държавен секретар за Европа и Евразия Филип Рийкър и специалният представител на САЩ за Западните Балкани Матю Палмър, пише електронното издание на белградския ежедневник  „Вечерне новости“ . \r\nКакто се казва в съобщението от кабинета на държавния глава, събеседниците са констатирали, че Сърбия и САЩ са интензифицирали политическия диалог и икономическото сътрудничество. \r\nТе са разговаряли за възможностите за отстраняване на препятствията пред възобновяването на диалога Белград-Прищина. Вучич е заявил, че Сърбия е готова да се върне в преговорите след отмяната на косовските мита върху сръбските стоки и е искрено ангажирана с постигането на приемлив и устойчив компромис при решаването на косовския въпрос. \r\n„Този компромис ще трябва да отчита и зачита интересите на тамошните сърби, както и да защитава държавните и националните интереси на Сърбия“, е подчертал президентът. \r\nОсвен това Вучич и американските дипломати са разговаряли за ситуацията в Западните Балкани и са се съгласили, че мирът и стабилността са от съществено значение за политическото и икономическото развитие на региона, както и за европейския път на страните от Западните Балкани, се добавя в изявлението. \r\n \r\nПревод и редакция:", "date": "2019.09.25", "title": "„Вечерне новости“ (Сърбия): Вучич се е срещнал с Рийкър и Палмър в Ню Йорк: Сърбия и САЩ интензифицират политическия диалог и икономическото сътрудничество"}
{"url": "http://www.focus-news.net/news/2019/09/25/2702104/s-poreditsa-ot-interesni-sabitiya-meditsinski-universitet-varna-otvarya-vrati-v-evropeyskata-nosht-na-uchenite.html", "text": "На 27 септември за шеста година Медицински университет – Варна се присъединява към „Европейска нощ на учените”. Това съобщиха от пресцентъра на  университета . Мероприятията се провеждат по едно и също време в около 300 града в цяла Европа. Традиционно събитието се провежда всяка година в последния петък на месец септември и има за  цел университети и научни институти от всичките 28 страни, членки на ЕС, да отворят врати за широката публика. \r\nУниверситетът, съвместно с „Образователен център – Варна“ и „Агрополихим“ ще бъде организатор и домакин на поредица от интересни демонстрации, събития, конкурси и дискусии, като основната тема тази година е: „Наука в мрежовото общество“. \r\nВсички посетители ги очакват много интересни химични опити и демонстрации в университетската аптека, дискусии, викторина с награда, научни изложби, кафе и кино, а най-малките участници ще могат да направят първите си опити в детската научна лаборатория.  \r\nВходът е свободен. \r\nСъбитията ще се проведат на 27 септември на три места: във Факултета по Фармация, в Юнашкия салон във Варна и в Агрополихим в Девня. \r\n \r\n Програма на Европейска нощ на учените 2019 ВАРНА \r\n27.09.2019 \r\nФАКУЛТЕТ ФАРМАЦИЯ, Медицински университет – Варна, Варна, бул. „Цар Освободител“ № 84 \r\n16:00 – 21:30 Фотоизложба на тема „Варна: университети – наука – индустрия“, 9-ти етаж \r\n16:00 – 21:30 Изложба на картини на участниците в конкурса за рисунка „Зелено бъдеще“, 9-ти етаж \r\n17:00 – 17:15 Официално откриване на „Европейска нощ на учените“ – 2019 г., двор на Факултета \r\n17:15 – 17:45 Извършване на демонстрация „Запознаване с лекарствените форми, изготвени в аптеката“, университетска аптека „Мед Уни Фарм“ \r\n17:45 – 18:15 Химични опити и демонстрации, 301 каб., 3-ти етаж \r\n18:30 – 19:00 Научно кафе – „Когато науката и индустрията се срещнат“ – дискусия с доц. Величка Андонова, дф, маг. фарм., 9-ти етаж \r\n19:00 – 19:15 Викторина и томбола с награди, 9-ти етаж \r\n19:15 – 19:30 Награждаване на участниците в конкурса за рисунка „Зелено бъдеще“, 9-ти етаж \r\n19:30 – 20:30 Детска научна лаборатория, 9-ти етаж \r\n20:30 – 21:30 Научно парти, 9-ти етаж \r\nЮНАШКИ САЛОН  \r\n15:00 – 19:30 Фотоизложба на тема „Варна – университети, наука, общество“  \r\n15:00 – 19:30 Изложба на картини на участниците в конкурса за рисунка на тема: „Варна в моите мечти\" \r\n17:30-17:40 Официално откриване на „Европейска нощ на учените“ – 2019 г. \r\n17:40 – 18:20 Научно кино (медицина, химическа индустрия) \r\n18:20 – 19:00 Научно кафе „Когато наука и индустрия се срещнат“  \r\n19:00 – 19:20 Награждаване на победителите в конкурса за детска рисунка и връчване на сертификати за участие \r\nАГРОПОЛИХИМ \r\n14:00 – 15:00 – обиколка на Агрополихим \r\n15:00 – 15:30 – „Когато наука и индустрия се срещнат“ от 1974 и до днес – презентация на тема: «Растеж на знанието в Агрополихим» (научни интереси - Кръгова икономика, Грижа за глобалното хранене – използване на селското стопанство) \r\n15:30 – 16:00 – Научно кафе: „Когато наука и индустрия се срещнат“ \r\n \r\nЕвропейска нощ на учените 2019 се осъществява в рамките на проект K-TRIO 3 („Researchers in knowledge triangle“), финансиран от Европейския съюз по програмата за научни изследвания и иновации „Хоризонт 2020“, Дейности „Мария Склодовска-Кюри“. \r\nПовече информация за събитието може да намерите   или на страницата на събитието в социалните мрежи -  .", "date": "2019.09.25", "title": "С поредица от интересни събития Медицински университет-Варна отваря врати в Европейската нощ на учените"}
{"url": "http://www.focus-news.net/news/2019/09/25/2702102/bsp-za-balgariya-e-pod-nomer-56-v-integralnata-byuletina.html", "text": "\"БСП за България\" е под номер 56 в интегралната бюлетина, предаде репортер на  Агенция \"Фокус\" . Това се случи след жребий на ЦИК.  \r\nДеница КИТАНОВА", "date": "2019.09.25", "title": "\"БСП за България\" е под номер 56 в интегралната бюлетина"}
{"url": "http://www.focus-news.net/news/2019/09/25/2702106/glavniyat-hudozhestven-rakovoditel-na-pfa-dobrudzha-stoyan-gospodinov-e-udostoen-sas-zvanieto-pocheten-grazhdanin-na-dobrich-za-2019-godina.html", "text": "Главният художествен ръководител на Професионален фолклорен ансамбъл (ПФА) „Добруджа“ Стоян Господинов е удостоен със званието Почетен гражданин на Добрич за 2019 година, предаде кореспондентът на  Радио „Фокус” – Варна . Признанието е за неговия изключителен принос и заслуги за съхраняване и развитие на добруджанските и българските традиции, фолклор и духовност, за популяризиране името на град Добрич и на Добруджа у нас и по света. \r\nПо традиция наградата се връчва на Тържественото заседание на Общинския съвет в Деня на Добрич. \r\nЖулиета НИКОЛОВА", "date": "2019.09.25", "title": "Главният художествен ръководител на ПФА „Добруджа“ Стоян Господинов е удостоен със званието Почетен гражданин на Добрич за 2019 година"}
{"url": "http://www.focus-news.net/news/2019/09/25/2702109/petima-sa-registriranite-kandidati-za-kmet-na-strelcha.html", "text": "Петима са регистрираните за предстоящите местни избори на 27 октомври кандидати за кмет на Стрелча, съобщиха от  Общинска избирателна комисия-Стрелча . КП „БСП за България“ издига Иван Радев и кандидатска листа за общински съветници от 21 души. ПП „АБВ“ отново ще подкрепи Стойно Чачов - кандидат за втори мандат. ПП „Земеделски съюз Александър Стамболийски“ издига Иван Николов Божков за кандидат за кмет на Община Стрелча, ПП ГЕРБ - Дечо Спасов, а Инициативен комитет е регистрирал кандидатурата на Георги Павлов. За общински съветник ПП „Атака“ издига кандидатурата на Дело Филипов.", "date": "2019.09.25", "title": "Петима са регистрираните кандидати за кмет на Стрелча"}
{"url": "http://www.focus-news.net/news/2019/09/25/2702103/reuters-balgarskiyat-turizam-e-izpraven-pred-seriozno-predizvikatelstvo-ot-sriva-na-tomas-kuk.html", "text": "Сривът на „Томас Кук“ представлява сериозно предизвикателство за българския туризъм - десетките черноморски хотели са изправени пред загуби в размер на десетки милиони долари, докато се водят преговори за следващия летен сезон, заяви министърът на туризма Николина Ангелкова, предава  Reuters . \r\nБританската туристическа компания изпраща годишно 350 000-450 000 туристи в България, около 10% от всички чуждестранни почиващи в черноморските курорти на страната, които са популярни поради сравнително ниските си цени и широкия спектър от дейности, които предлагат. \r\nСлужителите на индустрията оценяват щетите за българския туристически сектор на около 100 милиона лева с оглед дължимата от „Томас Кук“ сума за над 50 хотела по бреговете на България в размер на 36 милиона евро. \r\n„Ситуацията е изключително тежка и тя би се отразила не само на летния сезон, който сега приключва, но и на този през 2020 г. със сигурност, защото преговорите вече са в ход“, каза министърът на туризма Николина Ангелкова. \r\nАнгелкова заяви, че съществува сериозен риск собствениците на хотели да не получат заплащане за почиващите, изпратени от „Томас Кук“ през юли и август, защото Великобритания гарантира плащания само на туристите, които в момента са в България. \r\nТя отказа да посочи точната стойност на загубите, с които се сблъскват собствениците на хотели, заявявайки, че те ще бъдат „за доста милиони левове“. Близо 900 от 2500 британски туристи в България са изпратени у дома от понеделник насам, съобщиха служители. Общият брой туристи от всички филиали на „Томас Кук“ в България е близо 6000. \r\n \r\n Тереза Герова", "date": "2019.09.25", "title": "Reuters: Българският туризъм е изправен пред сериозно предизвикателство от срива на „Томас Кук“"}
{"url": "http://www.focus-news.net/news/2019/09/25/2702110/obshtinskiyat-savet-prisadi-pochetniya-znak-na-obshtina-grad-dobrich-za-2019-g-na-ivan-todorov-predsedatel-na-hobisklub.html", "text": "Общинският съвет присъди Почетния знак на Община град Добрич за 2019 г. на Иван Тодоров, председател на ХобиСклуб“, предаде кореспондентът на  Радио „Фокус” – Варна . Иван Тодоров е основател, председател и летописец на организацията за хора с увреждания „ХобиСклуб“ в град Добрич, новатор в областта на транспортното машиностроене, активен общественик и дарител. Признанието е за неговата неуморна дейност в сферата на социалната политика, практика, партньорство, за приноса му за постигане на толерантност, равнопоставеност, интеграция в обществото на хората с увреждания и по повод на неговата 75-та годишнина. \r\n \r\nЖулиета НИКОЛОВА", "date": "2019.09.25", "title": "Общинският съвет присъди Почетния знак на Община град Добрич за 2019 г. на Иван Тодоров, председател на ХобиСклуб“"}
{"url": "http://www.focus-news.net/news/2019/09/25/2702113/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Наближаващата 30-та годишнина от Обединението на Германия, плановете на НАТО за съкращаване на броя на военнослужещите в Афганистан, както и решението на Берлин да признае руските паспорти на жителите на Източна Украйна са част от основните теми, върху които акцентират водещите печатни издания в Германия.  . \r\n \r\n \r\n*** \r\n Германските власти признават паспортите, които Руската федерация издаде на живущите в Източна Украйна, съобщава вестник  BILD . \r\nКакто следва от отговора на Рената Алт от Свободната демократическа партия (СвДП), федералното правителство в Берлин не прави разлика между обикновените руски паспорти и тези, които държавният глава на страната Владимир Путин разпореди да се издадат на жителите на източните части на Украйна. Това се случи през месец април тази година, припомнят от редакцията.  \r\nОттогава германските власти са издали близо 100 000 визи на притежатели на руски паспорти. И не е ясно колко от тях принадлежат на жители на оспорваните между Киев и Москва области на Донецк и Луганск. \r\nBILD разполага с писмен отговор от федералното правителство, от което става ясно, че официален Берлин критикува постановлението на Путин за паспортите и подчертава, че решението нарушава суверенитета на Украйна и противоречи на целите на Минските споразумения. \r\nОчевидно обаче германските власти не са си направили изводи. И ако Естония не признава паспортите на Путин, то в Германия поясняват: „Чакаме общоевропейско решение“.  \r\n„Федералният канцлер и министърът на външните работи в изказванията си подчертава подкрепата за украинското правителство. Но в същото време изглежда, че без проблеми може да залепи виза в руски паспорт, издаден на жител на Източна Украйна. По този начин федералното правителство подкопава всички усилия за деескалация и постигане на мир в Украйна“, коментира Алт. \r\n \r\n*** \r\n  Броени дни преди отбелязването на 30-тата годишнина от Обединението на Германия, ново проучване показва, че по-голямата част от гражданите на петте нови провинции възприемат все по-полижително събитието, докато на Запад хората са далеч по-скептично настроени, отбелязва изданието  Der Spiegel .. \r\nОказва се, че източногерманците са по-оптимистични по отношение на процеса на обединение на Германия, отколкото на западногерманците: 70 процента смятат, че са спечелили от обединението, докато на Запад те представляват само тънко мнозинство от 53 процента. Това е заключението на представително проучване на Kantar Public, поръчано от фондация Körber, което Der Spiegel публикува в специалния си брой по случай 30-годишнината от падането на Берлинската стена. \r\nВъпреки това състоянието на вътрешногерманското единство се възприема критично от много хора, въпреки че 71 процента от източногерманците и 66 процента от западногерманците казват, че надеждите им за обединение са били изпълнени. Но в същото време 69 процента от живущите в западните провинции и 74 процента от тези в източните все още виждат много големи разлики между двете части на страната, разделени в годините на Студената война. \r\nТридесет години след падането на Желязната завеса и петнадесет години след разширяването на Изток на ЕС, по-голямата част от германците са с чувство на принадлежност към Запада. 77 Но дори и при този въпрос съществуват ясни разлики между Изтока и Запада. Само седем процента от хората в старите федерални провинции смятат, че принадлежат към Източна Европа, в Източна Германия те са поне 32 процента. \r\n„Резултатите са ясно предизвикателство пред политиката, бизнеса и гражданското общество да търсят диалог с източните си съседи и да потвърдят отново нашите общи интереси \", предупреждава Томас Полсен от Управителсния съвет на фондацията. \r\nЗападногерманците оценяват положението на демокрацията в страни като Унгария или Полша много по-критично от източногерманците. 65 процента от хората в старите федерални провинции подкрепят санкциите срещу тези две държави, защото те нарушават основните ценности на ЕС. На Изток броят им е наполовината (51 процента). \r\n \r\n*** \r\n  Обявяването на преговорите с талибаните за „мъртви“ принуди НАТО да задържи прилагането на плана за намаляване на войските в Афганистан, пише германският национален ежедневник  Die Frankfurter Allgemeine Zeitung . \r\nПрипомня се, че планът предвиждаше съкращаване не само на броя на американските войници в страната, но и на контингентите на други държави, участващи в мисията „Решителна подкрепа“. Най-вероятно всяка от тях щеше да изтегли от Афганистан около 30% от своите сили, включително Германия.  \r\nВ момента Бундесверът участва в обучението на силите за сигурност на афганистанското правителство с до 1300 войници. В бъдеще това число може отново да падне под 1000. \r\nДали плановете за намаляване на войските след прекратяването на преговорите от американския президент Доналд Тръмп напълно ще бъдат изоставени, засега остава неясно.  \r\nСлед месеци на преговори и САЩ, и талибаните бяха уверени, че могат да постигнат споразумение за политическо разрешаване на почти 18-годишния конфликт в Афганистан. \r\nТръмп вече беше обявил, че броят на американските войски в страната трябва да бъде намален в случай на подписване на споразумение. Към настоящия момент в Афганистан има между 13 000 и 14 000 американски войници. До 8 475 от тях участвват в обученията на НАТО. Останалата част пряко подкрепя антитерористичната борба в страната. \r\n \r\n***", "date": "2019.09.25", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/09/25/2702111/premierat-boyko-borisov-smyatam-che-otnosheniyata-ni-s-yuzhna-koreya-shte-se-razvivat-na-po-visoko-nivo.html", "text": "Смятам, че отношенията ни с Южна Корея ще се развиват на по-високо ниво. Това каза от Южна Корея министър-председателят Бойко Борисов пред журналисти във връзка с резултатите от посещението му в Центъра за научно-изследователска и развойна дейност на компанията „Hyundai Motor Group“ в град Хуасонг, предаде специалният пратеник на  Агенция „Фокус“ . Борисов добави, че намеренията от южнокорейска страна са да продължим да имаме успех. „Навсякъде по света са чули за продължаващите ни преговори с „Фолксваген“, посочи Борисов. „България е прекрасна дестинация, с много добро качество и възможности. Както „Фолксваген“, така и всички големи компании, освен изпълнителната им власт имат Борд на директорите, в който стоят много сериозни хора и никак не е добре да проявяваш лошо възпитание като някои политици в България да се изтъкваш в такива моменти“, каза още премиерът. От думите му стана ясно, че страната ни се надява и на инвестиции за суперкомпютри, акумулатори и батерии. Премиерът заяви още, че е изненадан колко добре са били запознати с България южнокрейците. „Интересът им е голям“, посочи още Борисов.  \r\nТеодора ПАВЛОВА", "date": "2019.09.25", "title": "Премиерът Бойко Борисов: Смятам, че отношенията ни с Южна Корея ще се развиват на по-високо ниво"}
{"url": "http://www.focus-news.net/news/2019/09/25/2702108/der-spiegel-tri-desetiletiya-sled-obedinenieto-iztochnogermantsite-go-vazpriemat-vse-po-polizhitelno-pokazva-prouchvane.html", "text": "Броени дни преди отбелязването на 30-тата годишнина от Обединението на Германия, ново проучване показва, че по-голямата част от гражданите на петте нови провинции възприемат все по-полижително събитието, докато на Запад хората са далеч по-скептично настроени, отбелязва изданието  Der Spiegel .. \r\nОказва се, че източногерманците са по-оптимистични по отношение на процеса на обединение на Германия, отколкото на западногерманците: 70 процента смятат, че са спечелили от обединението, докато на Запад те представляват само тънко мнозинство от 53 процента. Това е заключението на представително проучване на Kantar Public, поръчано от фондация Körber, което Der Spiegel публикува в специалния си брой по случай 30-годишнината от падането на Берлинската стена. \r\nВъпреки това състоянието на вътрешногерманското единство се възприема критично от много хора, въпреки че 71 процента от източногерманците и 66 процента от западногерманците казват, че надеждите им за обединение са били изпълнени. Но в същото време 69 процента от живущите в западните провинции и 74 процента от тези в източните все още виждат много големи разлики между двете части на страната, разделени в годините на Студената война. \r\nТридесет години след падането на Желязната завеса и петнадесет години след разширяването на Изток на ЕС, по-голямата част от германците са с чувство на принадлежност към Запада. 77 Но дори и при този въпрос съществуват ясни разлики между Изтока и Запада. Само седем процента от хората в старите федерални провинции смятат, че принадлежат към Източна Европа, в Източна Германия те са поне 32 процента. \r\n„Резултатите са ясно предизвикателство пред политиката, бизнеса и гражданското общество да търсят диалог с източните си съседи и да потвърдят отново нашите общи интереси \", предупреждава Томас Полсен от Управителсния съвет на фондацията. \r\nЗападногерманците оценяват положението на демокрацията в страни като Унгария или Полша много по-критично от източногерманците. 65 процента от хората в старите федерални провинции подкрепят санкциите срещу тези две държави, защото те нарушават основните ценности на ЕС. На Изток броят им е наполовината (51 процента). \r\n \r\n Тереза Герова", "date": "2019.09.25", "title": "Der Spiegel: Три десетилетия след Обединението – източногерманците го възприемат все по-полижително, показва проучване"}
{"url": "http://www.focus-news.net/news/2019/09/25/2702112/kommersanty-vladimir-putin-izprati-poslanie-do-svetovnite-lideri-s-priziv-da-se-vavede-moratorium-varhu-razpolaganeto-na-rsmo-v-evropa.html", "text": "Според информация на вестник  „Коммерсанть“ , президентът на Русия Владимир Путин миналата седмица е изпратил в столиците на няколко десетки страни, включително членките на НАТО, послание с предложение да се въведе мораториум върху разполагането на ракети със среден и малък обсег (РСМО) в Европа и други региони. По-рано Москва е предлага на НАТО да се съгласи на това, но Алиансът не е проявил интерес. \r\nЗапознат със съдържанието на документа събеседник на изданието от една от страните, където е пристигнало посланието, поясни: НАТО не разглежда предложението на Кремъл на сериозно, защото счита, че Русия вече е разположила такива ракети на своя територия. Но от писмото на Путин се разбира, че Москва е готова да докаже своята правота с помощта на верификационни мерки. \r\nЗа това, че на 19 септември Путин е изпратил на лидерите на редица страни и обединения послание по темата за РСМО е разказал при условие да остане анонимен пристигнал на Общото събрание на ООН дипломат от страна-членка на НАТО. По неговите думи, такива писма са получили всички страни от Северноатлантическия алианс. \r\nВпрочем, разследване на „Коммерсанть“ показва, че Кремъл е изпратил такива писма до редица държави, които не влизат в НАТО, като например Китай. Послание с аналогично съдържание са получили ръководителят на външната политика на Европейския съюз Федерика Могерини и генералният секретар на НАТО Йенс Столтенберг. \r\nОсновната тема на писмото е ситуацията около разваления на 2 август съветско-американски Договор от 1987 година за ликвидация на ракетите със среден и малък обсег (ДРСМО). В своето послание (вестникът се е запознал със съдържанието на документа) Владимир Путин пише конкретно: „Русия вече обяви решението си да не разполага РСМО в Европа или други региони, докато от това се въздържат американците. Призовахме САЩ и техните съюзници да поемат аналогичен ангажимент, но досега не се забелязва насрещна заинтересованост. Призоваваме ви да подкрепите нашите усилия, обявявайки се в полза на обявяване в рамките на НАТО на мораториум за разполагане на РСМО с наземно базиране, аналогичен на този, който обяви Русия“. \r\nИзданието припомня, че на 2 февруари САЩ излязоха от ДРСМО, като обясниха това с две причини. Първи, според твърдението на Вашингтон, Москва в продължение на няколко години е нарушавала задължението „да не произвежда и изпробва крилати ракети с наземно базиране с обсег от 500 до 5500 км, както и да не разполага и да не произвежда пускови установки за такива ракети“. Американската страна счита за ракета нарушител разработката на Конструкторско бюро „Новатор“ 9М729. \r\nИ второ, както каза тогавашният съветник по националната сигурност на президента на САЩ Джон Болтън в интервю за „Коммерсанть“ през октомври 2018 г., Вашингтон е убеден, че е дошъл моментът в споразуменията за контрол на оръжията да се включи и Китай. В Пекин обаче дори не бяха готови да обсъждат тази тема. На 2 август ДРСМО прекрати действието си. \r\nПричината, поради която Северноатлантическият алианс не е отговорил на предложението на Москва да обяви мораториум върху разполагането на такива ракети в бъдеще бе обяснено така от източник на вестника в МВнР на една от страните от Блока: „Руските власти ни предлагат да въведем мораториум върху разполагането на РСМО, докато в същото време те самите вече са разположили такова въоръжение в своята европейска част. Това е нонсенс“. По-рано американските медии съобщаваха (например, Wall Street Journal на 31 януари тази година), че Русия е оборудвала с нови крилати ракети вече четири дивизиона от своите ракетни бригади, но не представиха доказателства за това. \r\nМеждувременно от посланието на Владимир Путин следва: Москва е готова да докаже своята правота на практика. \r\n„Бих искал да отбележа,  че прилагането на тази схема ще изисква допълнителни верификационни мерки, особено в условията, когато на територията на Европа вече са разположени пускови установки за ракети със среден обсег. Готови сме да обсъдим съответните технически аспекти“, се казва в неговото писмо. \r\nВестникът припомня, че след подписването на ДРСМО до 2000-те години Русия и САЩ провеждаха кръстосани проверки, за да се уверят, че забранените ракети се унищожават, а нови не се произвеждат и не се разполагат. Но оттогава не са провеждани инспекции в рамките на договора, макар че периодично се свикваха заседания на специалната Консултативна комисия. \r\nОт посланието на Владимир Путин следва, че дори и без ДРСМО, Русия е готова да преговаря със страните от НАТО за някои верификационни мерки. \r\n„Коммерсанть“ отбелязва, че още преди една година, когато стана ясно, че ДРСМО скоро ще се разпадне, Москва предложи на Вашингтон да приеме съвместно заявление на най-високо равнище за недопускане на ядрена война и укрепване на стратегическата стабилност. Проектодокументът бе предаден на американската страна още през октомври 2018 година. В него се казваше, че в „ядрена война не може да има победители и такава никога не трябва да има“. Подобни заявления са приемани по време на Студената война от Леонид Брежнев. Все още няма отговор от САЩ на инициативата на Русия. САЩ и техните съюзници все още не са отговорили на новото послание от руския президент. \r\n \r\nПревод и редакция:", "date": "2019.09.25", "title": "„Коммерсанть“: Владимир Путин изпрати послание до световните лидери с призив да се въведе мораториум върху разполагането на РСМО в Европа"}
{"url": "http://www.focus-news.net/news/2019/09/25/2702114/anna-aleksandrova-gerb-zapazvaneto-na-diferentsiranata-protsedura-sakratenoto-sadebno-sledstvie-tseli-oblekchavane-na-sadebnata-sistema.html", "text": "Запазването на диференцираната процедура съкратеното съдебно следствие цели облекчаване на съдебната система. Това каза председателят на Правна комисия и депутат от ГЕРБ Анна Александрова в становище на вносител по Наказателния кодекс на първо четене, предаде репортер на  Агенция „Фокус“ . \r\n„Предложението, което направихме аз и колегите от ПГ на ГЕРБ в Наказателния кодекс касае институтът на съкратеното съдебно следствие да се запази, но и да отговори на обществените очаквания на хората за увеличаване на наказанието при умишлено на причиняване на смърт, тежка телесна повреда, блудство или изнасилване. Институтът е въведен през 2006 г. чрез съкращаване на процеса на доказване в съдебна фаза. То може да премине под формата на две различни процедури, като само едната от тях предвижда редукция на наказанието“, допълни Анна Александрова. По думите й идеята за въвеждането идва след като се налага да бъдат прекратени над 275 хил. дела през 2007 г.“Всички извършители са пуснати на свобода. С направеното предложение целим да запазим диференцираната процедура по чл. 371, ал 2 от НПК, която улеснява доказването на обвинителната теза, тъй като се избягват рисковете, произтичащи от евентуална промяна на свидетелски показания или от невъзможност да бъде проведен разпит на свидетеля пред съда“, обясни Александрова. Тя посочи,че промените на ГЕРБ са в две посоки. „Към този момент редукцията по закон при признаване на факти и обстоятелства по обвинителния акт е намаляване на така определеното наказание с една трета от него. Ние предлагаме тя да е с една пета. Освен това казваме – това нее императивно. Това решение трябва да го вземе съдът при определяне на наказанието“, изтъкна още председателят на Правна комисия и вносител на законопроекта.  \r\n„Второто ни предложение е в ал. 2, където се уреждат двете най-тежки наказания – доживотен затвор без замяна и доживотен затвор, предлагаме аналогично правно решение“, допълни още Анна Александрова.  \r\nДеница КИТАНОВА", "date": "2019.09.25", "title": "Анна Александрова, ГЕРБ: Запазването на диференцираната процедура съкратеното съдебно следствие цели облекчаване на съдебната система"}
{"url": "http://www.focus-news.net/news/2019/09/25/2702105/sky-news-boris-dzhonsan-prekasna-poseshtenieto-si-v-nyu-york-za-obshtoto-sabranie-na-oon.html", "text": "Министър-председателят на Обединеното кралство Борис Джонсън прекъсна посещението си в Ню Йорк за Общото събрание на ООН, за да се върне в Лондон, където Камарата на общините се събира на първо заседание, след като Върховният съд определи като „незаконна“ пророгацията на парламента, предава телевизионният канал  Sky News . \r\nМедията подчертава, че Джонсън се завръща в родината си на фона на призиви за оставката му заради решението му да прекрати временно работата на парламента в Лондон.  \r\nСлед като Върховният съд на Обединеното кралство постанови, че решението на премиера Борис Джонсън за пророгация на законодателния орган е незаконно, председателят на Камарата на общините Джон Бъркоу настоя, че парламентът трябва да се „свика без забавяне“. \r\nВ изявление той подчерта: „Приветствам решението на Върховния съд, съгласно което пророгацията на парламента е незаконна. Съдиите отхвърлиха твърдението на правителството, че закриването на парламента за пет седмици е просто стандартна практика, за да се даде възможност за ново изказване на кралицата.Като стигнаха до заключението си, те потвърдиха правото и задължението на парламента да се събере в този решаващ момент... Като въплъщение на нашата парламентарна демокрация, Камарата на общините трябва да се свика незабавно. За тази цел сега спешно ще се консултирам с партийните лидери\". \r\n \r\n Тереза Герова", "date": "2019.09.25", "title": "Sky News: Борис Джонсън прекъсна посещението си в Ню Йорк за Общото събрание на ООН"}
{"url": "http://www.focus-news.net/news/2019/09/25/2702118/sport-otborat-na-diego-maradona-v-arzhentina-ostana-na-danoto-na-klasiraneto.html", "text": "Диего Марадона понесе още един тежък удар като треньор в Аржентина. Закъсалият Химнасия Ла Плата загуби и втория си мач под рководството на легендата – 1:2 като гост на Тайерес Кордоба. Дон Диего получи топло посрещане от феновете на съперника, но не успя да помогне на собствения си тим да избегне ново поражение. Тайерес се наложи след спорна дузпа, реализирана от Дайро Морено в 78-ата минута. Тимът от Кордоба се движи в челото на таблицата, докато момчетата на Марадона са твърдо последни. Назначението на Диего засега не дава ефект. Химнасия пусна котва на дъното с 1 точка от 7 кръга. След мача легендата не спести остри думи към рефера.", "date": "2019.09.25", "title": "Спорт: Отборът на Диего Марадона в Аржентина остана на дъното на класирането"}
{"url": "http://www.focus-news.net/news/2019/09/25/2702116/premierat-boyko-borisov-tryabva-da-razvivame-otnosheniyata-si-s-yuzhna-koreya-v-sferata-na-turizma.html", "text": "Трябва да развиваме отношенията си с Южна Корея в сферата на туризма. Това каза пред журналисти в Сеул министър-председателят Бойко Борисов, предаде специалният пратеник на  Агенция „Фокус“ . Премиерът посочи, че страната ни е привлекателна за Южна Корея не само в сферата на машиностроенето, но също и в посока на СПА туризма. „Специално в сферата на туризма има сериозна средна класа, която в момента ходи в Хърватия, това са около 1 милион туристи. В тази сфера трябва да се намери директна транспортна линия, но в този момент няма да излезе сметката“, посочи премиерът. „Така или иначе трябваше да се представим и да покажем, че имаме интерес за подобряване на стокооборотите. Те растат. Аз мисля, че това е изпълнено и към днешна дата“, каза още Борисов.  \r\nТеодора ПАВЛОВА", "date": "2019.09.25", "title": "Премиерът Бойко Борисов: Трябва да развиваме отношенията си с Южна Корея в сферата на туризма"}
{"url": "http://www.focus-news.net/news/2019/09/25/2702115/tass-dashternite-kompanii-na-thomas-cook-v-germaniya-i-polsha-obyaviha-falit.html", "text": "Полската туристическа компания Nekcermann Polska, която влиза в британската туристическа група Thomas Cook, обяви фалит. Това съобщиха властите на Мазовецкото воеводство, предава  ТАСС . \r\n„В близките дни управлението на компанията ще подаде заявление за банкрут на Neckermann Polska в Районния съд на Варшава“, отбелязаха от там. \r\nВ момента на екскурзии чрез тази фирма в различни страни са 3600 туристи. \r\nГерманското подразделение на туроператора Thomas Cook GmbH също обяви, че е неплатежоспособно. Съответстващото обръщение е изпратено в съда в сряда, отбелязва се в заявлението на фирмата. \r\n \r\nПревод и редакция:", "date": "2019.09.25", "title": "ТАСС: Дъщерните компании на Thomas Cook в Германия и Полша обявиха фалит"}
{"url": "http://www.focus-news.net/news/2019/09/25/2702119/nv-tsar-simeon-ii-beshe-pocheten-gost-na-kontsert-v-italianskoto-posolstvo-po-povod-140-godini-ot-ustanovyavaneto-na-diplomaticheski-otnosheniya-mezhdu-balgariya-i-italiya.html", "text": "Посланикът на Италия Н.Пр. г-н Стефано Балди и съпругата му поканиха в резиденцията на посолството ученици от майсторския клас на Райна Кабаиванска, които представиха арии от опери. Това съобщиха от  пресофиса на  Н. В. Цар Симеон II . Младите оперни певци от България, Бразилия, Италия и Южна Корея изпълниха произведения на Джузепе Верди и Джакомо Пучини. Н. В. Цар Симеон II, който се запознава с Райна Кабаиванска преди много години в Париж, когато присъства на представление на операта „Мадам Бътерфлай“, я поздрави отново за усилията да подпомага със стипендии от фонда на нейно име обучението на млади таланти. Повече от 200 певци от различни държави са преминали обучение в майсторските класове на Райна Кабаиванска в Нов български университет от 2001 г. досега, а над 70 от тях са получили стипендии от фонда.", "date": "2019.09.25", "title": "Н.В. Цар Симеон II беше почетен гост на концерт в италианското посолство по повод 140 години от установяването на дипломатически отношения между България и Италия"}
{"url": "http://www.focus-news.net/news/2019/09/25/2702117/krum-zarkov-bsp-priemaneto-na-promenite-na-gerb-v-npk-bi-bilo-greshka-zashtoto-e-nesavmestim-sas-zakona-koyto-priehme-edinodushno-predi-malko.html", "text": "Приемането на промените на ГЕРБ в НПК би било грешка, защото е несъвместим със закона, който приехме единодушно преди малко. Това каза заместник-председателят на ПГ на „БСП за България“ Крум Зарков по време на дебатите по Наказателния кодекс на първо четене, предаде репортер на  Агенция „Фокус“ . Според него няма как преди миг да подкрепиш отпадането на съкратеното съдебно следствие и сега да ги впишеш в чл. 58а. „Промените, които раглеждаме касаят основно чл. 58 а от НК, за който имахме възможност да изтъкнем някои теоретични проблеми, които стоят пред правната доктрина, а и пред нас като законодателен орган. Страхувам се, че предложението на вносителите с нищо не ще допринесе за решаването на тези проблеми, но ще създаде нови, този път от практически характер. Към момента неособено удачната редакция на този текст ще бъде допълнително усложнена със създаването в рамките на един и същи член на различни режими за определяне на наказанията. За всички престъпления, без четирите изрично изборени, ще действа досегашната постановка. Съдът ще е длъжен да намаляван наказанието с една трета. За споменатите четири съдът ще има право на преценка за намаляването им с една пета. За престъпленията, наказвани с доживотен затвор и с доживотен затвор без право на замяна, предложените изменения до голяма степен обезсмислят съществуването на чл. 58 а, въобще“, допълни Зарков.  \r\nДеница КИТАНОВА", "date": "2019.09.25", "title": "Крум Зарков, БСП: Приемането на промените на ГЕРБ в НПК би било грешка, защото е несъвместим със закона, който приехме единодушно преди малко"}
{"url": "http://www.focus-news.net/news/2019/09/25/2702121/pressing-tv-makedoniya-v-solun-sa-arestuvani-12-dushi-za-targoviya-s-bebeta-balgarki-si-prodavat-detsata-za-25-hilyadi-evro.html", "text": "Полицията в северния гръцки пристанищен град Солун е арестувала 12 души за търговия с бебета, съобщава македонската телевизия   Pressing TV . Сред тях има адвокати, лекати и нотариуси. Разследването е показало, че в схемата участват десетки българки, които продавали новородените си деца за суми, достигащи до 25 хиляди евро. \r\nПодчертава се, че случаят не е първи по рода си. Разследването по него е продължило няколко месеца, а освен арестуваните, властите са наблюдавали и около 60 други лица.  \r\nВластите са установили, че българки са пристигали Гърция в последните месеци на бременността си, където раждали в частни клиники, тъй като там е по-лесно фалшифицирането на документи. Освен бебета, продавани на бездетни семейства, българките предлагали на „клиентите“ и замразени яйцеклетки.  \r\n \r\n Тереза Герова", "date": "2019.09.25", "title": "Pressing TV (Македония): В Солун са арестувани 12 души за търговия с бебета, българки си продават децата за 25 хиляди евро"}
{"url": "http://www.focus-news.net/news/2019/09/25/2702122/posetitelskiyat-tsentar-perperikon-shte-bade-vodosnabden-po-proekta-antichni-rodopi-i-egeya-kulturen-koridor-za-podpomagane-razvitieto-na-regiona.html", "text": "Ще бъде изградено водоснабдяване на Посетителски център „Перперикон” по проекта „Антични Родопи и Егея - културен коридор за подпомагане развитието на региона” с договор за безвъзмездна финансова помощ по програма INTERREG V-A „Гърция0България“. Това съобщиха от отдела за проекти с обществено значение за развитие на туризма в Източните Родопи в Община Кърджали, предаде кореспондент на  Радио „Фокус“ . До края на работния ден се приемат документи за участие в публичното състезание, което се обявява за изпълнител на изграждане на външно водоснабдяване на обекта, който се намира на около 2.4 км от село Мургово, в северозападна посока, в близост до Археологически комплекс „Перперикон”.  \r\nЗахранването с вода ще стане от съществуващата водопроводна мрежа на село Мургово, като вече е издадено разрешително от „ВиК” ООД – Кърджали. Инж. Атанас Славчев поясни, че водоснабдяването на Посетителския център „Перперикон” ще се осъществи по два начина – чрез гравитачен водопровод до определена кота и след това ще продължи с помпено-хидрофорна станция и напорен водопровод до края на съществуващия паркинг в подножието на Археологическия комплекс „Перперикон“, където ще се свърже с площадковия водопровод на сградата. От него ще се захрани противопожарен водоем с обем 54 м3 до паркинга. Ще бъдат извършени монтаж на обшивка от поцинкована ламарина, монтажни работи на гравитачен водопровод, напорен водопровод, външен водопровод. Отделните части са - противопожарен водоем с вместимост  54 м3, помпено-хидрофорна станция, вентилационна стоманена тръба ф150 с шапка.  \r\nФинансирането на проекта е осигурено по договор за безвъзмездна финансова помощ, като прогнозната стойност е 250 000 лв. Строително-монтажните работи ще бъдат наблюдавани от археолог от Историческия музей в Кърджали. \r\nДарина ДЕЕНИЧИНА", "date": "2019.09.25", "title": "Посетителският център „Перперикон” ще бъде водоснабден по проекта „Антични Родопи и Егея - културен коридор за подпомагане развитието на региона”"}
{"url": "http://www.focus-news.net/news/2019/09/25/2702126/plamen-nunev-i-dimitar-lazarov-vzeha-uchastie-v-sreshta-na-grupata-za-savmesten-parlamentaren-kontrol-na-evropol-v-bryuksel.html", "text": "Председателят на Комисията по вътрешна сигурност и обществен ред в Народното събрание Пламен Нунев и председателят на парламентарната Комисия за контрол над службите за сигурност Димитър Лазаров участваха в петата среща на Групата за съвместен парламентарен контрол на Европол, която се проведе в Европейския парламент в Брюксел. Това съобщиха от пресцентъра на  ПП ГЕРБ . \r\nВ двудневното заседание се включиха и Катрин де Бол – изпълнителен директор на Европол, Андрей Линта – председател на Управителния съвет на Европол, както и министърът на вътрешните работи на Финландия Мария Охисало. Част от българската делегация бе и народният представител Филип Попов.", "date": "2019.09.25", "title": "Пламен Нунев и Димитър Лазаров взеха участие в среща на Групата за съвместен парламентарен контрол на Европол в Брюксел"}
{"url": "http://www.focus-news.net/news/2019/09/25/2702129/sedem-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на седем села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК– Пловдив. Без вода са абонатите от населените места Брестник, Калояново, Златосел, Върбен, Отец Кирилово и Пролом, а с частично нарушено водоподаване са жителите на село Марково. \r\nС нарушено водоподаване са също жителите на кварталите „Христо Ботев“ и „Гонда вода“ в град Асеновград, също абонатите в района на улиците „Кукуш“, „Стефан Ботев“, „Лев Толстой“ в Пловдив, както и живущите в района на блок №52 в кв. „Тракия“ на областния град. \r\nТони МИХАЙЛОВ", "date": "2019.09.25", "title": "Седем села в Пловдивска област са с нарушено водоподаване заради аварии"}
{"url": "http://www.focus-news.net/news/2019/09/25/2702127/299-bezrabotni-sa-postapili-na-rabota-prez-avgust-v-oblast-kardzhali.html", "text": "До края на месец август в област Кърджали на работа са постъпили 299 безработни. Това съобщи на брифинг Метин Хафъзсалим, директор на Бюро по труда-Кърджали към Дирекция „Регионална служба по заетостта”-Хасково, предаде кореспондент на  Радио „Фокус“ . От тях на първичен пазар на труда са устроени общо 275 лица, по програми и мерки за заетост са постъпили на работа 16 лица и по схеми на Оперативна програма „Развитие на човешките ресурси“ – 8 лица. 89 от общо постъпилите на работа са с работническа специалност, 45 са от групата на специалистите и 165 са без квалификация. С висше образование са 29 души, със средно - 170, а с основно и по-ниско - 100 лица. През август в бюрата по труда от област Кърджали са били заявени 313 свободни работни места, на първичен пазар на труда - 277, за субсидирана заетост – 36. \r\nРавнището на безработица за областта през август е 8.7% при 5.3% средно за страната. Равнището на безработица се запазва без промяна спрямо предходния месец, а спрямо август 2018 г. е по-ниско с 0.3%. \r\nКъм 31 август 2019 г. броят на регистрираните безработни в бюрата по труда от област Кърджали е 5 303, като спрямо предходния месец е отчетено увеличение с 24 души, а в сравнение с август 2018 г. регистрираните безработни са с 179 по-малко (5 482 души за август 2018 г.). \r\nС най-ниско равнище на безработица в областта са общините Кърджали – 5.0%, и Момчилград – 8.1%, а с най-високо – общините Джебел – 18.8%, и Ардино – 17.2%.  \r\nКърджали се нарежда на 18-та позиция по показател равнище на безработица сред 28-те области в страната. \r\nДарина ДЕЕНИЧИНА", "date": "2019.09.25", "title": "299 безработни са постъпили на работа през август в област Кърджали"}
{"url": "http://www.focus-news.net/news/2019/09/25/2702131/momchil-nikolov-obshtina-smolyan-nyama-problemi-s-dostavkite-na-goriva-za-otoplenie-na-uchilishtata-detskite-gradini-i-sotsialnite-zavedeniya-v-obshtinata.html", "text": "Няма проблеми с доставките на горива за отопление на училищата, детските градини и социалните заведения в община Смолян. Това каза за  Радио „Фокус“ – Смолян  Момчил Николов – секретар на Общината. Той поясни, че училищата са на делегирани бюджети и сами организират цялата процедура по доставка на горива, като няма информация да има училище, което има проблеми в тази посока. „Детските градини заявяват необходимостта от гориво в Общината и до няколко дни им се доставят горивата, които използват. Част от детските градини в община Смолян се отопляват на пелети, останалите са на нафта и тези по селата са на дърва за огрев“, обясни Николов. Той уточни, че социалните заведения в община Смолян също са на делегирани бюджети и сами организират процеса на доставка. В бюджетите на домовете, центровете за настаняване от семеен тип и дневните центрове имат предвидени суми за отопление. „Досега в община Смолян не е имало проблем с доставките на горива за училища, детски градини и социални заведения и за предстоящата зима няма да има.“, каза още Николов. \r\nНели ГЕРГЬОВСКА", "date": "2019.09.25", "title": "Момчил Николов, Община Смолян: Няма проблеми с доставките на горива за отопление на училищата, детските градини и социалните заведения в общината"}
{"url": "http://www.focus-news.net/news/2019/09/25/2702123/reuters-greta-tunberg-poluchi-alternativnata-nobelova-nagrada.html", "text": "Шведската еко-активистка Грета Тунберг бе определена в сряда като един от четиримата носители на наградата „Правилен начин на живот 2019“ (2019 Right Livelihood Award), известна още като шведската алтернативна Нобелова награда, съобщава  Reuters . \r\n16-годишната тийнейджърка получи наградата за „вдъхновяване и разпространяване на политическите искания за спешни действия в областта на климата, отразяващи научните факти“, се казва в съобщение на организацията, която дава наградата. \r\nВ понеделник Тунберг се нахвърли на световните лидери за това, че не успяват да се справят с измененията на климата в рамките на реч в началото на климатичната среща на върха в централата на ООН в Ню Йорк. \r\nТя започна самотни ежеседмични протести пред шведския парламент преди година. Вдъхновени от нея, милиони млади хора се изсипаха по улиците по света миналия петък, за да изискат от правителствата, присъстващи на срещата на върха, да предприемат спешни действия. \r\nТунберг споделя наградата с бразилския индиански вожд Дави Копенава от народа Яномами, защитничката на женските права от Китай Гуо Джианмей и защитника на човешките права от Западна Сахара Аминату Хайдар. \r\n„С наградата „Правилен начин на живот 2019“ ние почитаме четирима практически визионери, чието ръководство даде стимул на милиони хора да защитават неотменните си права и да се стремят към жизнено бъдеще за всички на планетата Земя“, се казва в изявлението на фондацията. \r\nЧетиримата лауреати ще получат парична награда от 1 милион шведски крони (103 000 долара) всеки. \r\n \r\nПревод и редакция:", "date": "2019.09.25", "title": "Reuters: Грета Тунберг получи „алтернативната Нобелова награда“"}
{"url": "http://www.focus-news.net/news/2019/09/25/2702120/krasimir-tsipov-gerb-obshtestvoto-ochakva-ot-nas-da-vzemem-vazhno-zakonodatelno-reshenie-s-koeto-izvarshitelite-na-tezhki-prestapleniya-da-poluchavat-zasluzheno-nakazanie.html", "text": "Обществото очаква от нас да вземем важно законодателно решение, с което извършителите на тежки престъпления да получават заслужено наказание. Това каза народният представител от ПГ на ГЕРБ Красимир Ципов по време на дебатите по Наказателния кодекс на първо четене, предаде репортер на  Агенция „Фокус“ . Според него прекомерното ограничаване на съкратеното съдебното следствие ще ни върне години назад, когато са се прекратявали такива дела поради изтекла давност и дейците не са получавали своето заслужени възмездие. “Изключително е важна темата, която дискутираме и не само заради обществения отзвук, и не само заради желанието на близките на жертвите и пострадалите от тези тежки престъпления. Днес трябва да вземем важни решения. С какво се различава подходът на вносителя на току-що приетите законопроекти и законопроекта за промени в НК, който разглеждаме сега. Обществото очаква от нас да вземем важно законодателно решение в посока извършителите на подобни тежки престъпления да получат заслужено наказание. Това наказание, уважаеми народни представители, трябва да изпълни по същество очакванията на тези хора, които са пострадали, които са близки на пострадали от такива тежки престъпления. Подходът, който се предлага със законопроекта за промени в Наказателния кодекс е именно такъв. Той трябва да отговори на тези очаквания. Деецът на такова тежко престъпление да получи своето заслужено наказание. Този институт на съкратеното съдебно следствие, когато се появи, едни от мотивите за промените му тогава през 2009 г. бяха свързани с това, че се получаваха присъди под определения минимум“, допълни Ципов.  \r\nДеница КИТАНОВА", "date": "2019.09.25", "title": "Красимир Ципов, ГЕРБ: Обществото очаква от нас да вземем важно законодателно решение, с което извършителите на тежки престъпления да получават заслужено наказание"}
{"url": "http://www.focus-news.net/news/2019/09/25/2702125/ministar-danail-kirilov-s-predlozheniyata-si-v-nakazatelniya-kodeks-gerb-ne-tragnahme-da-se-sastezavame-s-populizma-i-da-razkarvame-zhertvi-na-prestapleniya-tuk-i-tam.html", "text": "С предложенията си в Наказателния кодекс ГЕРБ не тръгнахме да се състезаваме с популизма и да разкарваме жертви на престъпления тук и там. Това каза министърът на правосъдието Данаил Кирилов по време на дебатите по Наказателния кодекс на първо четене, предаде репортер на  Агенция „Фокус“ . \"Уважаеми народни представители, не исках да влизам във взаимоотношение въпрос-отговор, но г-н Зарков беше твърде настоятелен в тази посока и целенасочено се стреми да повтори дебата от Правна комисия, който като един предварителен дебат на първо четене, ми се струва, че да, беше ориентировъчен, беше емоционален, но не смятам, че е бил конструктивен и в полза на правото. Ако търсим ефективно правно решение, трябва да премахнем политическото състезание и политическата страст. Няма смисъл от това. Затова ние от ГЕРБ не тръгнахме да се състезаваме с популизма. Не тръгнахме да разкарваме жертви на престъпления, тук и там, за да се просълзяват народни представителки или да бъркаме в сърцето на потресените хора. Тръгнахме да търсим правно решение. При положение, че има три еднакви законпроекта. Също помислете парламентарно-процесуално как ще ги обедините. Те са еднакви и как ще изглежда общия доклад за тези три законопроекта. ние опитахме, защото този дебат не се води от днес. Той се води от повече от 10 години. Опитахме да дадем правната алтернатива. Няма да кажа правно-техническото решение, но ще кажа правната алтернатива в наказателно-правния контекст. Вие добре знае, но го премълчавате в изказванията си двукратно, но е важно и хората да го разберат. Решението, което сте предложили и което да, беше прието преди три или 13 минути, което беше подкрепено, то касае процесуалната норма в НПК. Ние дадохме няма да казвам алтернативното, но другото правно решение. Това, което касае материално-правната разпоредба и относима към определяне на наказанието. Съдът извършва сложна дейност, той съобразява множество обстоятелства, които е установил в рамките на процеса и в рамките на доказването пред него. Съдът преценява и определя наказанието. Тук всъщност, ако трябва да сравняваме двата законопроекта, големият дебат би следвало да бъде в този момент, в който ви го спести колегата Зарков, е продължаваме ли да се доверяваме на съда в работата му по определяне на наказанието\", изтъкна още министърът. По думите му този дебат тече и по друг случай с кръвна жертва на техен другар. Министърът отчете, че обществото се пита дали този състав е прав и дали правилно постъпва.\"Всичко това са важни въпроси и не бихме могли да ги решим, ако ги елементаризираме. Затова искат задълбочен дебат\", добави още Кирилов. \r\nДеница КИТАНОВА", "date": "2019.09.25", "title": "Министър Данаил Кирилов: С предложенията си в Наказателния кодекс ГЕРБ не тръгнахме да се състезаваме с популизма и да разкарваме жертви на престъпления тук и там"}
{"url": "http://www.focus-news.net/news/2019/09/25/2702128/korneliya-ninova-bsp-gerb-se-darzhat-politicheski-litsemerno-vkarvat-ni-v-praven-absurd-i-demonstrirat-moralna-nishteta.html", "text": "ГЕРБ се държат политически лицемерно, вкарват ни в правен абсурд и демонстрират морална нищета. Това каза лидерът на БСП Корнелия Нинова по време на дебатите по Наказателния кодекс на първо четене, предаде репортер на  Агенция „Фокус“ .„Благодаря на всички ви от всички парламентарни групи, които подкрепихте законопроекта на „БСП за България“. Показахме единомислие по един твърде важен и сложен въпрос. Призовавам ви по същия начин единодушно и без партийни украски да отхвърлим предложения законопроект от Министерски съвет или г-н министър, правя второ предложение – оттеглете законопроекта. Аргументите ми за това, което предлагам. Нека да видим с какви мотиви е внесен законпроекта на МС официално писмено и изговорени устно. Първо беше казано при внасяне на този законпроект, че го правите като алтернатива на законопроекта на БСП. По тази тема няма алтернатива. За зверски изнасилено и убито дете, единствената алтернатива е възмездие. Прав сте, г-н министър, нека да не внасяме в това политически и партийни пристрастия. Да гледаме обективно на ситуацията. Не разбирам защо всяко различно мнение схващате като политическа омраза. Не, просто имаме различно мнение и сега ще го чуете. Вторият аргумент, с който внасяте вашия законпроект, да не отпада съкратеното производство е, че ще бъде много скъп на бюджета и на съдебната система, защото по общия ред делото изисква експертизи, разходи и т.н. Какъв е изборът тук – пари или справедливост. Ние избираме второто. Вие мислите за парите. Дори и в тези случаи. Третият ви аргумент – бързина на процеса. Щели да се забавят делата, да изтече давностният срок и да бъдат прекратени без присъда. Само че бързината на процеса не зависи от съдиите. Зависи от тази зала. Зависи от това какви закони ще напишем. В какви срокове ще ги накараме да работят. Какви ще са давностните срокове. Не прехвърляйте отговорността на съда, тя е на законодателя“, допълни още Нинова. Тя заяви, че БСП има вяра на съда, но те работят по законите, които в тази зала са приели. „БСП е последователна в позицията си по този въпрос. Г-н Корнезов в 41-ото НС внася такова предложение за отпадане на съкратено произвоство, Янаки Стоилов в следващо. Сега и ние го правим и нямаме никакви скрупули. Последователни и твърди сме – при тежки престъпления, при изнасилвания и убийства да няма съкратено производство и да не се намаляват присъди. Казвате да се съобразим с мненията на експертите. Добре, главна прокуратура отхвърли вашия закон, съдии, експерти се изказаха срещу него“, изтъкна още тя.  \r\n„Представям на вашето внимание национална подписка, която съдържа 15 882 подписа преди 1 седмица, вече са над 20 хил. Обръщам се към министър Кирилов и вие скъпи близки, на пострадали, да дойде тук и от трибуната да ви се извини. Не може да каже, че някой ви разкарва напред назад, за да просълзявате народни представителки. Обида към тези хора е да твърдите, че някой ги разкарва насила. Идете там, идете в Сотиря да видите за какво става дума и тогава ще ви питам дали вие няма да се разплачете“, добави още Нинова. Според нея е създаден прецедент, с който се премахва съкратеното производство и закон, с който се премахва. „Някой юрист да излезе и да ни обясни какъв казус е това. Това е правен абсурд“, допълни Нинова.  \r\nДеница КИТАНОВА", "date": "2019.09.25", "title": "Корнелия Нинова, БСП: ГЕРБ се държат политически лицемерно, вкарват ни в правен абсурд и демонстрират морална нищета"}
{"url": "http://www.focus-news.net/news/2019/09/25/2702134/sport-balgariya-premina-administrativno-v-diviziya-b-na-ligata-na-natsiite.html", "text": "Европейската футболна централа (УЕФА) взе още едно важно и касаещо България решение. Става въпрос за турнира Лигата на нациите, който ще претърпи известни промени през 2020/21 година. Жребият за следващата кампания в надпреварата ще бъде на 3-и март 2020-а година в холандската столица Амстердам. Промяната е в отделните урни. В първите три дивизии (А, В и С) ще има 16 селекции, а не както досега – 12. В последната – D, ще бъдат едва седем, а не както видяхме в първото издание на турнира 12. България пък ще бъде в дивизия Б, макар че родните трикольори не успяха да си гарантират участие при по-добрите. Същевременно Германия запазва своето място в дивизия А, макар че отпадна от нея и по право трябваше да играе във второто ниво.", "date": "2019.09.25", "title": "Спорт: България премина административно в дивизия „Б“ на Лигата на нациите"}
{"url": "http://www.focus-news.net/news/2019/09/25/2702107/porednite-nomera-na-partiite-i-koalitsiite-v-integralnata-byuletina-za-mestnite-izbori.html", "text": "Агенция „Фокус“  публикува поредните номера на партиите и коалициите, регистрирани в ЦИК в бюлетините за гласуване в изборите за общински съветници и за кметове, насрочени  на 27 октомври 2019 г. Те бяха изтеглени на жребий в ЦИК.   \r\nпартия БЪЛГАРСКИ ЗЕМЕДЕЛСКИ НАРОДЕН СЪЮЗ\t- 33- 1 \r\nПП БЪЛГАРСКА НОВА ДЕМОКРАЦИЯ\t- 2 \r\nПП БЪЛГАРСКИ ДЕМОК ПП СОЦИАЛДЕМОКРАТИЧЕСКА ПАРТИЯ (СДП) – 3 \r\nпартия „АТАКА“-4\t \r\nРАТИЧЕН ЦЕНТЪР – БДЦ - 5\t \r\nПП Глас Народен - 6 \r\nПП Политическо Движение Социалдемократи - 7 \r\nпартия „НАЦИОНАЛЕН ФРОНТ ЗА СПАСЕНИЕ НА БЪЛГАРИЯ“ - 8 \r\nПП ДВИЖЕНИЕ ГЕРГЬОВДЕН\t- 9 \r\nПП „СВОБОДА” – 10 \r\nПП ПРЯКА ДЕМОКРАЦИЯ-11 \r\nпартия „ПОДЕМ“- 12 \r\nКП „КАУЗА ПЛОВДИВ“-13 \r\nПП АБВ (Алтернатива за българско възраждане)\t- 14 \r\nПП  НАЦИОНАЛНО ДВИЖЕНИЕ ЗА ПРАВА И СВОБОДИ – 15 \r\nПП  ДВИЖЕНИЕ ИНИЦИАТИВА ЗА БОТЕВГРАДСКА ОБЩИНА- 16 \r\nПП „ МОРЕ“\t- 17 \r\nпартия „БЪЛГАРСКО НАЦИОНАЛНО ОБЕДИНЕНИЕ“- 18 \r\nКП СЪЮЗ ЗА ПЛОВДИВ-19 \r\nпартия ПП ДВИЖЕНИЕ „НАПРЕД БЪЛГАРИЯ“\t- 20 \r\nпартия „СЪЮЗ НА СВОБОДНИТЕ ДЕМОКРАТИ“-21 \r\nпартия „НОВА АЛТЕРНАТИВА“- 22 \r\nпартия „ДВИЖЕНИЕ БЪЛГАРИЯ НА ГРАЖДАНИТЕ“\t- 23 \r\nпартия „НОВОТО ВРЕМЕ“- 24 \r\nпартия „СОЦИАЛИСТИЧЕСКА ПАРТИЯ БЪЛГАРСКИ ПЪТ“- 25 \r\nКП „АЛТЕРНАТИВАТА НА ГРАЖДАНИТЕ“-26 \r\nКП „Ние, Гражданите“-27 \r\nпартия „ДВИЖЕНИЕ 21“- 28 \r\nПП ОБЕДИНЕН БЛОК НА ТРУДА БЪЛГАРСКИ ЛЕЙБЪРИСТИ-29 \r\nполитическа партия ЕДИННА НАРОДНА ПАРТИЯ\t- 30 \r\nпартия „БЪЛГАРСКИ СЪЮЗ ЗА ДИРЕКТНА ДЕМОКРАЦИЯ“       31  \r\nпартия СРЕДНА ЕВРОПЕЙСКА КЛАСА\t- 32 \r\nПП ЗЕМЕДЕЛСКИ НАРОДЕН СЪЮЗ- 33 \r\nпартия „ВМРО – БЪЛГАРСКО НАЦИОНАЛНО ДВИЖЕНИЕ“-34 \r\nпартия „БЪЛГАРСКА СОЦИАЛДЕМОКРАТИЧЕСКА ПАРТИЯ“\t- 35 \r\nПП ЕВРОРОМА\t-36 \r\nпартия „БЪЛГАРИ ЗА АЛТЕРНАТИВА НА СТРАХА, ТОТАЛИТАРИЗМА И АПАТИЯТА“ („БАСТА“)- 37 \r\nПП БЪЛГАРСКИ ДЕМОКРАТИЧЕСКИ ФОРУМ\t- 38 \r\nПП НАРОДНА ПАРТИЯ СВОБОДА И ДОСТОЙНСТВО- 39 \r\nпартия „НАЦИОНАЛНА РЕПУБЛИКАНСКА ПАРТИЯ“\t- 40 \r\nпартия „ДВИЖЕНИЕ НАШИЯТ ГРАД“    - 41\t \r\nПП  партия на ЗЕЛЕНИТЕ-42 \r\nПП „ ГЕРБ“-43 \r\nпартия Българска демократична общност\t- 44 \r\nпартия „ХРИСТИЯНРЕФОРМИСТКА ПАРТИЯ“\t -45 \r\nПП ОБЕДИНЕНИ ЗЕМЕДЕЛЦИ\t- 46 \r\nпартия „ХРИСТИЯНДЕМОКРАТИЧЕСКА ПАРТИЯ НА БЪЛГАРИЯ“-47 \r\nПП ВЪЗРАЖДАНЕ-48 \r\nПП „ЗЕМЕДЕЛСКИ СЪЮЗ АЛЕКСАНДЪР СТАМБОЛИЙСКИ“\t- 49 \r\nПолитическа партия „МИР“\t- 50 \r\nПП ВОЛЯ – 51 \r\nПП ДОСТ – 52 \r\nпартия „НИКОЛА ПЕТКОВ“\t53 \r\nПП  НАЦИОНАЛНА ПОЛИТИЧЕСКА ПАРТИЯ БЪЛГАРЕ (НППБ)\t- 54 \r\nПП Движение за права и свободи – ДПС- 55 \r\nКП „БСП ЗА БЪЛГАРИЯ“-56 \r\nпартия „Национално движение за стабилност и възход“ (НДСВ ) -57\t \r\nКП Движение ЗАЕДНО за промяна- 58 \r\nпартия „РЕД, ЗАКОННОСТ И СПРАВЕДЛИВОСТ“ -59 \r\nПП ОБЕДИНЕНА СОЦИАЛДЕМОКРАЦИЯ - 60\t \r\nПП БЪЛГАРСКИ СОЦИАЛДЕМОКРАТИ\t- 61 \r\nпартия Български демократичен съюз „РАДИКАЛИ“- 62 \r\nпартия РАДИКАЛДЕМОКРАТИЧЕСКА ПАРТИЯ В БЪЛГАРИЯ\t- 63 \r\nПП  СЪЮЗ НА ДЕМОКРАТИЧНИТЕ СИЛИ- 64 \r\nПП ДВИЖЕНИЕ ЗА РАДИКАЛНА ПРОМЯНА БЪЛГАРСКАТА ПРОЛЕТ\t- 65 \r\nКП „ДЕМОКРАТИЧНА БЪЛГАРИЯ - ОБЕДИНЕНИЕ“ (ДА България, ДСБ, Зелено движение)- 66 \r\n \r\nДеница КИТАНОВА", "date": "2019.09.25", "title": "Поредните номера на партиите и коалициите в интегралната бюлетина за местните избори"}
{"url": "http://www.focus-news.net/news/2019/09/25/2702132/s-97-glasa-za-62-protiv-deputatite-zapaziha-sakratenoto-sadebno-sledstvie-na-parvo-chetene.html", "text": "С 97 гласа „за“, 62 „против“ депутатите запазиха съкратеното съдебно следствие на първо четене, предаде репортер на  Агенция „Фокус“ .Това се случи след като депутатите приеха промени в Наказателния кодекс, внесени от ПГ на ГЕРБ. Със законпроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда.  Депутатите приеха при жестоки посегателства срещу личността съдът да има възможност и право на преценка дали да използва института на съкратено съдебно следствие при определяне на наказанието.  \r\nДеница КИТАНОВА", "date": "2019.09.25", "title": "С 97 гласа „за“, 62 „против“ депутатите запазиха съкратеното съдебно следствие на първо четене"}
{"url": "http://www.focus-news.net/news/2019/09/25/2702133/prof-krasimir-gigov-generalen-direktor-na-bchk-ako-se-namesim-v-parvite-nyakolko-minuti-pri-sardechen-arest-v-90-ot-sluchaite-mozhe-da-spasim-zhivot.html", "text": "Ако се намесим в първите няколко минути при сърдечен арест, в 90% от случаите, може да спасим човешки живот. Това каза генералният директор на БЧК проф. Красимир Гигов по време на кръгла маса на тема: “Повишаване на информираността на обществото за сърдечния арест и възможности за прилагането на своевременна дефибрилация от немедицински лица с помощта на автоматичен външен дефибрилатор”, предаде репортер на  Агенция \"Фокус\" . \"В Европа около 400 хиляди, а в България - 10 хиляди души годишно умират от това\", посочи той.  \r\nД-р Антония Първанова обясни, че в страни като Канада такива дефибрилатори са поставени на обществени места и благодарение на кампании, населението преминава през обучение как да ги ползва. Тя допълни, че в Унгария се използват места като барове, кръчми и т.н. в малките населени места, в които се провежда обучение.  \r\nВъв форума взеха участие и председателят на парламентарната Комисия по здравеопазване д-р Даниела Дариткова, д-р Антония Първанова, директорът на дирекция „Медицински дейности“ в МЗ д-р Ивиан Бенишев, главен инспектор Димитър Мичев и инспектор Мария Ботева от ГД „Национална полиция“ – МВР, директорът на ЦСМП – София д-р Георги Гелев, главният секретар на БЛС д-р Стоян Борисов, представители на Националната система 112, на водещи лечебни заведения (ВМА, УМБАЛСМ „Н. И. Пирогов“, УМБАЛ „Св. Екатерина“), НЗОК и др. От фондация \"Първите три минути\" направиха презентация по темата. По време на Кръглата маса беше демонстрирана употребата на АВД. \r\nЗорница КОСТАДИНОВА", "date": "2019.09.25", "title": "Проф. Красимир Гигов, генерален директор на БЧК: Ако се намесим в първите няколко минути при сърдечен арест, в 90% от случаите, може да спасим живот"}
{"url": "http://www.focus-news.net/news/2019/09/25/2702135/obyavena-e-protsedura-za-nabirane-na-kandidati-za-priemni-roditeli-v-kyustendil.html", "text": "Обявена е процедура за набиране на кандидати за приемни родители. Това съобщиха за  Радио „Фокус” – Кюстендил  от Община Кюстендил. Общината  е включена в Проект „Приеми ме 2015“, развиващ социалната услуга „Приемна грижа“ в страната. Услугата дава възможност на много деца в риск или настанени в специализирани институции да се отглеждат в семейна среда. Отглеждането и възпитанието на дете в приемно семейство гарантира правото му да расте в семейна среда и да се развива пълноценно. Когато детето е в риск, услугата „Приемна грижа” осигурява определен период от време сигурна и безопасна семейна среда за детето, което допринася за неговото правилно физическо, психическо и емоционално развитие. Приемната грижа осигурява подкрепа на биологичните родители в кризисни ситуации и допринася за процеса на деинституционализация в България, което е основен приоритет в политиката по закрила на децата. Областният екип по приемна грижа набира кандидати за приемни семейства от община Кюстендил.  На кандидатите се предоставя устна информация, относно реда и условията за кандидатстване, процедурата по подбора и утвърждаване на кандидатите, както и същността и целта на настаняване на дете в приемно семейство. Кандидатите за приемни семейства на територията на община Кюстендил могат да се свържат със социалните работници от Областния екип по приемна грижа в сградата на общинската поликлиника. \r\nВенцеслав ИЛЧЕВ", "date": "2019.09.25", "title": "Обявена е процедура за набиране на кандидати за приемни родители в Кюстендил"}
{"url": "http://www.focus-news.net/news/2019/09/25/2702136/133-narusheniya-samo-v-sektorite-hotelierstvo-i-restorantyorstvo-sa-ustanoveni-vav-velikotarnovska-oblast-prez-avgust.html", "text": "379 нарушения са констатирали експерти от Дирекция „Инспекция по труда“ – Велико Търново през август. Проверените предприятия са 126, като дейността им е във всички отрасли на икономиката. Това съобщи пред журналисти директорът на Инспекцията инж. Невена Стефанова, предаде репортер на  Радио „Фокус“ – Велико Търново . Дванадесет от контролите са извършени след подаване на сигнали от граждани.  Най-голям дял от констатираните нарушения е свързан с неосигуряване на здравословните и безопасни условия на труд – 117. На второ място са случаите, при които работодателите не са обезопасили работното оборудване и технологичните процеси – 30 и на последно място нарушения по хигиената на труда – 9.  По трудовите правоотношение установените нарушения са 221 броя. „В резултат на извършените проверки и с цел отстраняване на констатираните нарушения са дадени задължителни за изпълнение предписания общо на брой 372. Съставените актове са общо 13 на брой, в това число и за неизпълнени предписания и за работа без писмен трудов договор“, допълни инж. Стефанова. През месец август 2019 са извършени 19 проверки свързани със законосъобразното наемане на работници за извършване на сезонна селскостопанска работа. \r\nСамо за секторите „Хотелиерство“ и „Ресторантьорство“ са констатирани 133 нарушения, установени при 49 проверки. Те са свързани най-често с неспазване на работното време и работа без трудов договор. \r\nНеизплатените трудови възнаграждения през август възлизат на 4 310 лв. за цялата област. \r\nЛуиза ТРАНЧЕВА", "date": "2019.09.25", "title": "133 нарушения само в секторите „Хотелиерство“ и „Ресторантьорство“ са установени във Великотърновска област през август"}
{"url": "http://www.focus-news.net/news/2019/09/25/2702130/afp-kitay-othvarli-nevernite-zabelezhki-na-tramp-za-honkong-i-targoviyata.html", "text": "Пекин отговори на американския президент Доналд Тръмп в сряда, след като той нападна Пекин заради ситуацията в Хонконг и нечестните търговски практики, предава  AFP . \r\nГоворителят на Министерството на външните работи на Китай Ген Шуан разкритикува „неверните забележки от американската страна в неговата реч. \r\n \r\nПревод и редакция:", "date": "2019.09.25", "title": "AFP: Китай отхвърли „неверните“ забележки на Тръмп за Хонконг и търговията"}
{"url": "http://www.focus-news.net/news/2019/09/25/2702138/ministar-danail-kirilov-prokuraturata-ima-praven-interes-da-iska-vazobnovyavane-na-proizvodstvoto-na-dzhok-polfriyman.html", "text": "Прокуратурата има правен интерес да иска възобновяване на производството на Джок Полфрийман. Това каза министърът на правосъдието Данаил Кирилов пред журналисти във връзка с Джок Полфрийман, предаде репортер на  Агенция \"Фокус\" . \"Смятам, че прокуратурата има парвен интерес да иска възобновяване на това производство, макар да съм убеден, че този вид дела се решават двуинстанционно и касационното им обжалване е недопустимо. Тук се иска възобновяване, а не касационно обжалване. Този въпрос, този дебат явно сочи на необходимостта да коментираме измененията на НПК относно статута на тези актове, които днес чух с изненада разсъждение на практикуващи съдии\", допълни още Кирилов. Той посочи, че е редно законодателят изрично да определи вида на акта и да допусне по-висок инстанционен контрол. На въпрос каква е възможността на държавата, ако Джок Полфрийман напусне страната преди произнасянето на ВКС, Кирилов отговори: \"Стриктно трябва да зачитаме правото\".Според него не трябва да се поставя въпроса държавата срещу съдебните актове. \"Да, обществото има право да коментира това производство. То е приключило, налице е волята на съда, обективирана е в документ, така че темата може да стои на дебат. Знам, че ще има коментари в тази връзка и в заседанието на ВСС\", допълни още Кирилов.  \r\nДеница КИТАНОВА", "date": "2019.09.25", "title": "Министър Данаил Кирилов: Прокуратурата има правен интерес да иска възобновяване на производството на Джок Полфрийман"}
{"url": "http://www.focus-news.net/news/2019/09/25/2702143/ivaylo-kalfin-za-iztegleniya-ot-tsik-nomer-14-za-abv-v-integralnata-byuletina-tova-beshe-i-nomerat-na-byuletinata-ni-kogato-partiyata-ni-izlachi-parlamentarna-grupa.html", "text": "Жребият в ЦИК отреди бюлетина под номер 14, с която ПП АБВ ще вземе участие в предстоящия местен вот. Това съобщиха от пресцентъра на  ПП АБВ . „Номер 14 е хубаво число за нашата политическа сила. Това беше и номерът на бюлетината ни, когато партията ни излъчи парламентарна група и показахме ясно, че тогава, когато „Алтернатива за българско възраждане“ присъства в един избираем и важен за управлението на страната орган, то показва резултати, базирани на висок професионализъм, прозрачност и разумно управление“ , заяви след тегленето в Централната избирателна комисия водачът на листата на партията за общински съветници в София Ивайло Калфин.", "date": "2019.09.25", "title": "Ивайло Калфин за изтегления от ЦИК номер 14 за АБВ в интегралната бюлетина: Това беше и номерът на бюлетината ни, когато партията ни излъчи парламентарна група"}
{"url": "http://www.focus-news.net/news/2019/09/25/2702142/hristo-prodanov-za-iztegleniya-ot-tsik-nomer-56-za-bsp-za-balgariya-v-integralnata-byuletina-5-6-oblastni-grada-e-dobra-predpostavka-za-nashiya-nomer.html", "text": "5-6 областни града е добра предпоставка за нашия номер. Не е важен номерът, важна е политиката, която правим и следваме. Така зам.-председателят на ПГ на \"БСП за България\" Христо Проданов коментира изтегления от ЦИК номер 56, с който левицата ще се яви на местните избори, съобщиха от пресцентъра на  БСП . \r\nПо думите на Калоян Паргов изтегленото число е кралско и означава последователност. „Така че вървим последователно към победа в минимум 5-6 областни града”, каза председателят на ГС на БСП-София Калоян Паргов.", "date": "2019.09.25", "title": "Христо Проданов за изтегления от ЦИК номер 56 за \"БСП за България\" в интегралната бюлетина: 5-6 областни града е добра предпоставка за нашия номер"}
{"url": "http://www.focus-news.net/news/2019/09/25/2702137/nad-80-kandidati-se-vpuskat-v-izbornata-nadprevara-za-obshtinski-kmetove-v-oblast-plovdiv.html", "text": "Над 80 кандидати се впускат в изборната надпревара за общински кметове в област Пловдив, сочи справка в сайта на  Централната избирателна комисия  (ЦИК). В пет от общо 18-те общини в областта все още не са изнесени имената на кандидат-кметовете. С тях се очаква броят на кандидатите да нарасне до около 90. \r\nС кандидатски листи за участие в изборите за общински съветници и за кметове на 27 октомври 2019 година са се регистрирали общо 64 партии и 8 коалиции. \r\nВ повечето общини за кметския стол ще се състезават минимум по около 5 кандидати. В една от общините – община Съединение до последния момент е бил регистриран само един кандидат – досегашният кмет, в две от общините по двама кандидати. Това са община Садово и община Раковски. С по четирима кандидати остават община Карлово, Калояново и Брезово, за община Сопот се борят 5-ма кандидати. За общините Първомай и Куклен излизат по 6 кандидати, за общините Марица и Хисаря – по 7. Най-много кандидат-кметове има в Пловдив – 14 и община Асеновград – 9. \r\nВсе още няма яснота колко са кандидатите в общините Родопи, Кричим, Перущица и Лъки. Очаква се до края на деня това да се знае. \r\nЗасега в община Съединение кандидатът на ГЕРБ няма опонент. Това е досегашният кмет. \r\nВ община Садово битката ще е между кандидатите на ГЕРБ и БСП –досегашният кмет. В община Карлово и община Марица ГЕРБ се явява в местна коалиция. В Карлово коалицията е със СДС, а кандидатът им е досегашният кмет. В община Марица коалицията на ГЕРБ е с Обединени земеделци, а кандидатът е също досегашният кмет. \r\nБСП издига свои кандидати в почти всички общини, като все още не се знае ще имат ли кандидат в община Съединение, Родопи, Кричим, Перущица и Лъки. \r\nДПС изобщо не излъчва свой представител в надпреварата за кмет в 9 от общините в областта. \r\n \r\n Тук може да видите пълният списък на кандидат-кметовете за отделните общини, по данни от ЦИК: \r\n \r\nАСЕНОВГРАД \r\n \r\nДамян Борисов Борисов \r\n„ДЕМОКРАТИЧНА БЪЛГАРИЯ – ОБЕДИНЕНИЕ“ (ДА България, ДСБ, Зелено движение) \r\n \r\nТанер Фикри Алимолла \r\nПП ДОСТ \r\n \r\nФерди Емел Кадир \r\nДвижение за права и свободи – ДПС \r\n \r\nАсен Колев Асенов \r\nПП Обединена социалдемокрация \r\n \r\nХРИСТО ГРУДЕВ ГРУДЕВ \r\nПП ГЕРБ \r\n \r\nПаскал Ангелов Терзиев \r\nМК „СДС-БСДП“ \r\n \r\nХристо Димитров Бозов \r\nВОЛЯ (АБВ) \r\n \r\nМилко Христов Милков \r\n„НФСБ /ВМРО-БНД/“  \r\n \r\nЕМИЛ ВИКТОРОВ КАРАИВАНОВ \r\nБСП ЗА БЪЛГАРИЯ \r\n \r\nБРЕЗОВО \r\nАргир Стоянов Вълчев \r\nМестна коалиция ПП „СДС“ /ПП „ВМРО“, ПП „БЗНС“ \r\n \r\nКАЛИН ТАНЕВ КАЛАПАНКОВ \r\nБСП ЗА БЪЛГАРИЯ \r\n \r\nФилип Иванов Георгиев \r\nВОЛЯ \r\n \r\nХристо Николов Енков \r\nПП ГЕРБ \r\n \r\nКАЛОЯНОВО \r\n \r\nГеорги Любенов Георгиев \r\nМестна коалиция СДС (ПП „БДЦ“) \r\n \r\nКръстю Иванов Кодошев \r\nБСП ЗА БЪЛГАРИЯ \r\n \r\nИВАЙЛО ХРИСТОВ КРЪСТЕВ \r\nПП ГЕРБ \r\n \r\nПЛАМЕН ДАНЧЕВ НИКОЛОВ \r\nНАЦИОНАЛЕН ФРОНТ ЗА СПАСЕНИЕ НА БЪЛГАРИЯ \r\n \r\nКАРЛОВО \r\n \r\nЕМИЛ СТАНЕВ КАБАИВАНОВ \r\nМЕСТНА КОАЛИЦИЯ ПП СДС (ПП ГЕРБ) \r\n \r\nДимитър Атанасов Шивиков \r\nПП ВМРО – БЪЛГАРСКО НАЦИОНАЛНО ДВИЖЕНИЕ \r\n \r\nМанол Василев Манолов \r\nБСП ЗА БЪЛГАРИЯ \r\n \r\nКеазим Велиев Козарев \r\nПП ДОСТ \r\n \r\nКРИЧИМ – няма списък \r\n \r\nКУКЛЕН \r\n \r\nЗДРАВКО ИЛИЕВ КУМАНОВ \r\nПП ВМРО – БЪЛГАРСКО НАЦИОНАЛНО ДВИЖЕНИЕ \r\n \r\nЙОРДАН ВАСИЛЕВ ПОПОВ \r\nБСП ЗА БЪЛГАРИЯ \r\n \r\nНАИЛ НАИМ РУСТЕМ \r\nПП ДОСТ \r\n \r\nТЕФИКА РАХИМ РЕДЖЕБОВА \r\nДвижение за права и свободи – ДПС \r\n \r\nМАРИЯ ГЕОРГИЕВА БЕЛЧЕВА \r\nПП ГЕРБ \r\n \r\nЕЛЕНА ФИЛИПОВА ФИЛЕВА \r\nКоалиция „ЗС „Александър Стамболийски“ (ПП „НФСБ“, ПП „СДС“, ПП „АБВ“, ПП „ЗС „Александър Стамболийски“)“ \r\n \r\n \r\nЛЪКИ – няма списък \r\n \r\nМАРИЦА \r\n \r\nИван Петков Семерджиев \r\nБЪЛГАРСКИ СЪЮЗ ЗА ДИРЕКТНА ДЕМОКРАЦИЯ (БСДД) \r\n \r\nГеорги Андонов Какалов \r\nПП ВМРО – БЪЛГАРСКО НАЦИОНАЛНО ДВИЖЕНИЕ \r\n \r\nАНАСТАС РАНГЕЛОВ ДИМИТРОВ \r\nНАЦИОНАЛЕН ФРОНТ ЗА СПАСЕНИЕ НА БЪЛГАРИЯ \r\n \r\nВиолета Стефанова Христодулова \r\nБСП ЗА БЪЛГАРИЯ \r\n \r\nГалина Владимирова Тошева \r\n„ДЕМОКРАТИЧНА БЪЛГАРИЯ – ОБЕДИНЕНИЕ“ (ДА България, ДСБ, Зелено движение) \r\n \r\nВАСИЛ ТАНЕВ ВАСИЛЕВ \r\nЗЕМЕДЕЛСКИ НАРОДЕН СЪЮЗ \r\n \r\nДимитър Иванов Иванов \r\nМестна коалиция ГЕРБ (Обединени земеделци) \r\n \r\n \r\nПЕРУЩИЦА – няма списък \r\n \r\nОБЩИНА ПЛОВДИВ \r\nГеорги Кръстев Гюлеметов \r\nВЪЗРАЖДАНЕ \r\n \r\nИлия Ангелов Зюмбилев \r\nПП БЗНС \r\n \r\nНикола Атанасов Цветков \r\nВОЛЯ \r\n \r\nДимитър Ангелов Спилков \r\nХРИСТИЯНРЕФОРМИСТКА ПАРТИЯ (ХРП) \r\n \r\nЗдравко Димитров Димитров \r\nПП ГЕРБ \r\n \r\nНиколай Атанасов Радев \r\nБСП ЗА БЪЛГАРИЯ \r\n \r\nНиколай Петков Бухалов \r\nКОАЛИЦИЯ „КАУЗА ПЛОВДИВ“ \r\n \r\nДани Стефанова Каназирева \r\nСЪЮЗ ЗА ПЛОВДИВ \r\n \r\nАтанас Богомилов Костов \r\n„ДЕМОКРАТИЧНА БЪЛГАРИЯ – ОБЕДИНЕНИЕ“ (ДА България, ДСБ, Зелено движение) \r\n \r\nЛЮБОМИРА ГАНЧЕВА ГАНЧЕВА \r\nПП АБВ (Алтернатива за българско възраждане) \r\n \r\nМилен Арсенов Иванов \r\nДвижение за права и свободи – ДПС \r\n \r\nМехмед Хюсеин Дерменджи \r\nПП Обединена социалдемокрация \r\n \r\nГеорги Иванов Колев \r\nЗемеделски съюз „Ал. Стамболийски“ \r\n \r\nСлавчо Стоев Атанасов \r\nМестна коалиция „НФСБ (ВМРО-БНД)“ \r\n \r\nОБЩИНА ПЪРВОМАЙ \r\n \r\nАнгел Атанасов Папазов \r\nСОЦИАЛДЕМОКРАТИЧЕСКА ПАРТИЯ (СДП) \r\n \r\nМурат Ахмед Али \r\nДвижение за права и свободи – ДПС \r\n \r\nМитко Христов Хубинов \r\nЗемеделски съюз „Ал. Стамболийски“ \r\n \r\nХристо Стоилов Вълчев \r\nПОЛИТИЧЕСКА ПАРТИЯ „СЪЮЗ НА ДЕМОКРАТИЧНИТЕ СИЛИ“ \r\n \r\nАсен Бориславов Кичуков \r\nПП ГЕРБ \r\n \r\nНиколай Георгиев Митков \r\nБСП ЗА БЪЛГАРИЯ \r\n \r\nОБЩИНА РАКОВСКИ \r\n \r\nКостадин Дечев Иванов \r\nАБВ(НДСВ) \r\n \r\nСтефан Самуилов Марушкин \r\nБСП ЗА БЪЛГАРИЯ \r\n \r\n ОБЩИНА РОДОПИ \r\n \r\nОБЩИНА САДОВО \r\n \r\nДимитър Бориславов Здравков \r\nБСП ЗА БЪЛГАРИЯ \r\n \r\nГЕОРГИ КИРИЛОВ БУКОВ \r\nПП ГЕРБ \r\n \r\nОБЩИНА СОПОТ \r\n \r\nДЕЯН ФИЛЧЕВ ДОЙНОВ \r\n„ВОЛЯ (ЗЕМЕДЕЛСКИ СЪЮЗ “АЛЕКСАНДЪР СТАМБОЛИЙСКИ“)“ \r\n \r\nВеселин Петров Личев \r\nПП ВМРО – БЪЛГАРСКО НАЦИОНАЛНО ДВИЖЕНИЕ \r\n \r\nСтанислав Илиев Стоенчев \r\nБСП ЗА БЪЛГАРИЯ \r\n \r\nХристо Ангелов Цолев \r\nВЪЗРАЖДАНЕ \r\n \r\nГеорги Александров Григоров \r\nПП ГЕРБ \r\n \r\nОБЩИНА СТАМБОЛИЙСКИ – няма списък \r\n \r\nОБЩИНА СЪЕДИНЕНИЕ \r\n \r\nАтанас Генов Балкански \r\nПП ГЕРБ \r\n \r\nОБЩИНА ХИСАРЯ \r\n \r\nНАЙДЕН ПАВЛОВ ПАВЛОВ \r\nМестна коалиция „СДС (СДС, АБВ)“ \r\n \r\nГАТЬО ТОДОРОВ СУЛТАНОВ \r\nСОЦИАЛИСТИЧЕСКА ПАРТИЯ „Български път“ \r\n \r\nДИМИТЪР ИВАНОВ КАЦАРСКИ \r\nПП ВМРО – БЪЛГАРСКО НАЦИОНАЛНО ДВИЖЕНИЕ \r\n \r\nИВА ИВАНОВА ВЪЛЧЕВА \r\nБСП ЗА БЪЛГАРИЯ \r\n \r\nПенка Димитрова Дойкова \r\nпартия на ЗЕЛЕНИТЕ \r\n \r\nИван Димитров Иванов \r\nВОЛЯ \r\n \r\nПенка Йотова Ганева \r\nПП ГЕРБ.", "date": "2019.09.25", "title": "Над 80 кандидати се впускат в изборната надпревара за общински кметове в област Пловдив"}
{"url": "http://www.focus-news.net/news/2019/09/25/2702145/rtk-live-kosovo-kontingent-na-kss-uchastva-v-mezhdunarodni-voenni-ucheniya-v-germaniya.html", "text": "Контингент на Косовските сили за сигурност (КСС) участва в тридневни международни учения в Германия, предава държавната  RTK Live . \r\nУточнява се, че те се водят на територията на американската база в Хоенфелс. В маневрите участват 5 400 военнослужещи от различни страни, включително България, Босна и Херцеговина, Хърватия, Грузия, Армения, Азербайджан, Италия, Литва, Северна Македония, Полша, Турция и Украйна. \r\n \r\n . \r\n \r\n Тереза Герова", "date": "2019.09.25", "title": "RTK Live (Косово): Контингент на КСС участва в международни военни учения в Германия"}
{"url": "http://www.focus-news.net/news/2019/09/25/2702146/deputatite-prieha-promeni-v-zakona-za-energetikata-tselyashti-demonopolizatsiya-na-pazara.html", "text": "Депутатите приеха промени в Закона за енергетиката, целящи демонополизация на пазара, предаде репортер на  Агенция „Фокус“ . Измененията бяха приети на второ четене. Те са внесени от Валентин Николов и група народни представители от ГЕРБ. Те целят създаване на условия за демонополизация на пазара и установяване на ликвиден борсов пазар на природен газ, като се включат мерки за преодоляване на ниската ликвидност в настоящия момент. Те ще дадат възможност на търговците да сключат сделки на едно място и така да осигурят ползи за всичкщи участници на пазара. Предложените законови промени целят още създаване на конкуретна среда за добивните предприятия, търговцитеи  потребителите на природен газ.  \r\nДеница КИТАНОВА", "date": "2019.09.25", "title": "Депутатите приеха промени в Закона за енергетиката, целящи демонополизация на пазара"}
{"url": "http://www.focus-news.net/news/2019/09/25/2702144/ria-novosti-putin-i-maduro-provezhdat-pregovori-v-moskva.html", "text": "В Кремъл започна срещата между президентите на Русия и Венецуела Владимир Путин и Николас Мадуро, който пристигна на визита в страната по-рано, предава кореспондент на  РИА Новости . \r\nКакто се очаква, държавните глави ще обсъдят двустранните отношения, регионални проблеми, както и ситуацията във Венецуела, включително директната намеса на трети страни. \r\nПреди това прессекретарят на руския президент Дмитрий Песков заяви, че след срещата очи в очи са планирани преговори във формат работен обяд. \r\nЗаедно с Мадуро в руската столица пристигна и министърът на нефта на Боливарианската република, който е и директор на държавната петролна компания PDVSA Мануел Кеведо. По думите на източник на агенцията, той може да посети наскоро открития в Москва офис на латиноамериканската нефтена компания. \r\nМосква и Каракас имат силни дипломатически отношения, като през 1996 година страните подписват Договор за приятелство и сътрудничество. Русия се застъпва за мирно разрешаване на разногласията във Венецуела и е категорично против външна намеса. \r\n \r\nПревод и редакция:", "date": "2019.09.25", "title": "РИА Новости: Путин и Мадуро провеждат преговори в Москва"}
{"url": "http://www.focus-news.net/news/2019/09/25/2702141/na-84-godishna-vazrast-pochina-lyubomir-levchev.html", "text": "На 84-годишна възраст е починал Любомир Левчев, научи  Агенция \"Фокус\" .  \r\nЛюбомир Спиридонов Левчев е български поет и писател, народен деятел на изкуството и културата. Баща е на поета Владимир Левчев и на художничката Марта Левчева. \r\n \r\nРоден е на 29 април 1935 г. в Троян. Завършва гимназия в София и висше образование в Софийския университет „Климент Охридски“, специалност „Библиография и библиотекознание“ към Философско-историческия факултет.  \r\nПървата му книга „Звездите са мои“ е издадена през 1957 г., а общо 58 негови книги са преведени в 36 страни. Автор на три романа и на сценарии за филмите „Мълчаливите пътеки“, „Гибелта на Александър Велики“ и „Сладко и горчиво“. \r\n \r\n Агенция „Фокус“   поднася своите съболезнования на близките му!", "date": "2019.09.25", "title": "На 84-годишна възраст почина Любомир Левчев"}
{"url": "http://www.focus-news.net/news/2019/09/25/2702147/kontraadmiral-kiril-mihaylov-vms-za-vizitata-na-belgiyskiya-si-kolega-uim-robereht-poseshtenieto-beshe-interesno-za-nas-ot-gledna-tochka-na-planove-za-pridobivane-na-minni-lovtsi.html", "text": "Посещението беше интересно за нас от гледна точка на бъдещите планове на Военноморските сили (ВМС) за придобиване на нови минни ловци и възможностите, които имат ВМС на Белгия да ги поддържат. Това каза командващият на Военноморските сили на Република България контраадмирал Кирил Михайлов, който посрещна в Щаба на Флота във Варна командира на Военноморския компонент на Въоръжените сили на Кралство Белгия контраадмирал Уим Роберехт. Става въпрос за кораби втора употреба от същия клас като минен ловец \"Цибър\", с който разполагат Военноморските сили на страната ни, предаде репортер на  Радио \"Фокус\" - Варна . \"Ние наистина очакваме в бъдеще задълбочаване на сътрудничеството между ВМС на Белгия и на България. Особено в сферата на поддръжката на този тип кораби, а също и в подготовката на екипажите за експлоатацията им\", обясни контраадмирал Михайлов.  \r\nПо думите му, белгийската страна проявява интерес към проекта, който България води - \"Модулен елемент за бързо развръщане за подводни интервенции\". Става въпрос за така наречения DIVEPACK, като те разглеждат този проект като една сериозна възможност за развитие в бъдеще. \"Това е нещо, което ти ще решат по-нататък, но ние смятаме, че това също е една възможна алтернатива за бъдещо развитие на двустранните отношения\", коментира началникът на българските ВМС. Той благодари на госта си за досегашната поддръжка, която белгийските ВМС оказват, както с осигуряването на различни части и елементи за експлоатацията и поддръжката на фрегатите и минния ловец, които България закупи от Белгия, а също и за участието им в учението \"Бриз\".  \r\n\"Днес стана ясно, че това е взаимоизгодно сътрудничество и ние ще разчитаме на участието на групата от Белгия и през следващата година\", добави контраадмирал Михайлов. От своя страна контраадмирал Уим Роберехт посочи, че Военноморските сили на двете страни са установили връзка, когато България е решила да закупи кораби от Белгия. Той допълни, че ВМС на Белгия са заинтересовани от проекта DIVEPACK и се ангажира да отнесе въпроса до отговорните органи в страната си. \r\nДиана СТОЕВА", "date": "2019.09.25", "title": "Контраадмирал Кирил Михайлов, ВМС, за визитата на белгийския си колега Уим Роберехт: Посещението беше интересно за нас от гледна точка на планове за придобиване на минни ловци"}
{"url": "http://www.focus-news.net/news/2019/09/25/2702140/ministar-danail-kirilov-korneliya-ninova-ne-e-razbrala-kakvo-debatirame-vizhdat-se-posleditsite-ot-sakrateniyat-debat-a-ne-ot-sakratenoto-proizvodstvo.html", "text": "Корнелия Нинова не е разбрала какво дебатираме - виждат се последиците от съкратеният дебат, а не от съкратеното производство. Това каза министърът на правосъдието Данаил Кирилов пред журналисти, предаде репортер на Агенция \"Фокус\". На въпрос как ще бъде решен въпросът на второ четене за съкратеното съдебно следствие, Кирилов заяви, че това ще се реши чрез дебат. \"Не смятам да коментирам обвинениятан а Корнелия Нинова. Тя дори не е разбрала за какво дебатираме. Виждам, че внимателно си водеше бележки. Ние не сме на комсомолско заседание. Този дебат трябва да е сериозен. Вижда се какви са последиците от съкратения дебат, а не от съкратеното производство\", допълни още Кирилов. На въпрос защо е излязъл от зала, докато говори лидерът на БСП, Кирилов обясни, че е свободен човек и има право да присъства или не на заседанието.\"Същината на нашето предложение е, че искаме да допълним отговорността на съда точно с тази преценка. С преценката дали в конкретния случай следва да се приложат положителните за обвиняемия последици от едно съкратено съдебно следствие\", допълни още министърът.  \r\n \r\nДеница КИТАНОВА", "date": "2019.09.25", "title": "Министър Данаил Кирилов: Корнелия Нинова не е разбрала какво дебатираме - виждат се последиците от съкратеният дебат, а не от съкратеното производство"}
{"url": "http://www.focus-news.net/news/2019/09/25/2702150/georgi-gyokovbsp-tryabva-da-se-dadat-po-golemi-danachni-preferentsii-na-raboteshtite-roditeli-s-detsa-nenavarshili-18-godishna-vazrast.html", "text": "Трябва да се дадат по-големи данъчни преференции на работещите родители с деца, ненавършили 18-годишна възраст. Това каза народният представител от ПГ на „БСП за България“ Георги Гьоков по време на дебатите по Закона за данъците върху доходите за физическите лица, предаде репортер на  Агенция „Фокус“ . „Аз разгледах внимателно стенограмата от редовното заседание на Комисията по бюджет и финансина 18 септември 2019 г., на което е разгледан този законопроект за допълнение на Закона за данъците върху доходите на физическите лица на второ гласуване. Беше интересно с какви мотиви е отхвърлено предложението направено между първо и второ гласуване от Драгомир Стойнев и група народни представители от „БСП за България“. Мотиви няма. Председателят само спомена за някакъв доклад от някаква работна група“, каза още Гьоков. „Целта на промените в Закона за данъците върху доходите за физическите лица, които внесохме са в посока да се дадат по-големи данъчни преференции на работещи родители с деца, ненавършили 18-годишна възраст. Това е мярка, изцяло насочена срещу демографската криза. Когато заговорим за стимулиране на раждаемостта чрез помощи и най-вече със социални помощи, срещаме сериозни критики както от управляващите, така и част от българското общество“, допълни още Гьоков.  \r\nДеница КИТАНОВА", "date": "2019.09.25", "title": "Георги Гьоков,БСП: Трябва да се дадат по-големи данъчни преференции на работещите родители с деца, ненавършили 18-годишна възраст"}
{"url": "http://www.focus-news.net/news/2019/09/25/2702149/pregled-na-mezhdunarodnite-novini-do-13-chasa-agentsiya-fokus.html", "text": "В Кремъл започна срещата между президентите на Русия и Венецуела Владимир Путин и Николас Мадуро, който пристигна на визита в страната по-рано, предава кореспондент на  РИА Новости . \r\nКакто се очаква, държавните глави ще обсъдят двустранните отношения, регионални проблеми, както и ситуацията във Венецуела, включително директната намеса на трети страни. \r\nПреди това прессекретарят на руския президент Дмитрий Песков заяви, че след срещата очи в очи са планирани преговори във формат работен обяд. \r\nЗаедно с Мадуро в руската столица пристигна и министърът на нефта на Боливарианската република, който е и директор на държавната петролна компания PDVSA Мануел Кеведо. По думите на източник на агенцията, той може да посети наскоро открития в Москва офис на латиноамериканската нефтена компания. \r\nМосква и Каракас имат силни дипломатически отношения, като през 1996 година страните подписват Договор за приятелство и сътрудничество. Русия се застъпва за мирно разрешаване на разногласията във Венецуела и е категорично против външна намеса. \r\n*** \r\n  Шведската еко-активистка Грета Тунберг бе определена в сряда като един от четиримата носители на наградата „Правилен начин на живот 2019“ (2019 Right Livelihood Award), известна още като шведската алтернативна Нобелова награда, съобщава  Reuters . \r\n16-годишната тийнейджърка получи наградата за „вдъхновяване и разпространяване на политическите искания за спешни действия в областта на климата, отразяващи научните факти“, се казва в съобщение на организацията, която дава наградата. \r\nВ понеделник Тунберг се нахвърли на световните лидери за това, че не успяват да се справят с измененията на климата в рамките на реч в началото на климатичната среща на върха в централата на ООН в Ню Йорк. \r\nТя започна самотни ежеседмични протести пред шведския парламент преди година. Вдъхновени от нея, милиони млади хора се изсипаха по улиците по света миналия петък, за да изискат от правителствата, присъстващи на срещата на върха, да предприемат спешни действия. \r\nТунберг споделя наградата с бразилския индиански вожд Дави Копенава от народа Яномами, защитничката на женските права от Китай Гуо Джианмей и защитника на човешките права от Западна Сахара Аминату Хайдар. \r\n„С наградата „Правилен начин на живот 2019“ ние почитаме четирима практически визионери, чието ръководство даде стимул на милиони хора да защитават неотменните си права и да се стремят към жизнено бъдеще за всички на планетата Земя“, се казва в изявлението на фондацията. \r\nЧетиримата лауреати ще получат парична награда от 1 милион шведски крони (103 000 долара) всеки. \r\n*** \r\n  Според информация на вестник  „Коммерсанть“ , президентът на Русия Владимир Путин миналата седмица е изпратил в столиците на няколко десетки страни, включително членките на НАТО, послание с предложение да се въведе мораториум върху разполагането на ракети със среден и малък обсег (РСМО) в Европа и други региони. По-рано Москва е предлага на НАТО да се съгласи на това, но Алиансът не е проявил интерес. \r\nЗапознат със съдържанието на документа събеседник на изданието от една от страните, където е пристигнало посланието, поясни: НАТО не разглежда предложението на Кремъл на сериозно, защото счита, че Русия вече е разположила такива ракети на своя територия. Но от писмото на Путин се разбира, че Москва е готова да докаже своята правота с помощта на верификационни мерки. \r\nЗа това, че на 19 септември Путин е изпратил на лидерите на редица страни и обединения послание по темата за РСМО е разказал при условие да остане анонимен пристигнал на Общото събрание на ООН дипломат от страна-членка на НАТО. По неговите думи, такива писма са получили всички страни от Северноатлантическия алианс. \r\nВпрочем, разследване на „Коммерсанть“ показва, че Кремъл е изпратил такива писма до редица държави, които не влизат в НАТО, като например Китай. Послание с аналогично съдържание са получили ръководителят на външната политика на Европейския съюз Федерика Могерини и генералният секретар на НАТО Йенс Столтенберг. \r\nОсновната тема на писмото е ситуацията около разваления на 2 август съветско-американски Договор от 1987 година за ликвидация на ракетите със среден и малък обсег (ДРСМО). В своето послание (вестникът се е запознал със съдържанието на документа) Владимир Путин пише конкретно: „Русия вече обяви решението си да не разполага РСМО в Европа или други региони, докато от това се въздържат американците. Призовахме САЩ и техните съюзници да поемат аналогичен ангажимент, но досега не се забелязва насрещна заинтересованост. Призоваваме ви да подкрепите нашите усилия, обявявайки се в полза на обявяване в рамките на НАТО на мораториум за разполагане на РСМО с наземно базиране, аналогичен на този, който обяви Русия“. \r\n*** \r\n  Партиите от управляващата коалиция в Берлин – Съюзът (ХДС/ХСС) и Германската социалдемократическа партия (ГСДП), постигнаха съгласие да се одобри определянето на дата за започване на преговорите за членството на Северна Македония и Албания в Европейския съюз. Бундестагът ще гласува предложението в четвъртък, съобщава германската медия  Deutsche Welle  в македонската си редакция.  \r\nРешението е взето във вторник на среща между коалиционните партньори в германското правителство. „Това, че партиите от коалицията освободиха пътя за преговорите със Северна Македония и Албания е важен сигнал за европейската интеграция на целия регион. В четвъртък Бундестагът ще даде „зелена светлина“. Двете държави трябва да продължат усилията за реформи. Заедно с нашите европейски партньори ние ще ги подкрепяме в техните стремежи и ако е необходимо, ще изискваме и допълнителни усилия“, коментира депутатът Незахат Барадари от ГСДП. \r\nОсвен партиите от коалицията в Берлин, подкрепа за започване на преговорите за членството на Северна Македония и Албания в ЕС се очаква още и от „Зелени“. \r\n*** \r\n  Властите в Скопие отказват да издават паспорти на македонски изселници в Турция, съобщава електронното издание на близкия до кръговете на ВМРО-ДПМНЕ вестник  „Вечер“ . \r\nОт редакцията отбелязват, че по-голямата част от тях вече имат турско гражданство, но държат на македонския паспорт, за да запазят връзката с корените си. Македонските емигранти в Турция се стремят към получаването на паспорт от родината си от години, но въпреки че отговарят на всички законови изисквания за двойно гражданство, властите в Скопие остават глухи за тях. Изселниците твърдят, че не разбират защо исканията им са отхвърлени.  \r\nЗа да се привлече внимание към проблема, множество емигранти от югозападната ни съседка този уикенд събраха подписи на Балканския фолклорен фестивал в Измир, който ще бъде предаден на македонското посолство в Анкара и препратен на Министерството на външните работи в Скопие.  \r\n„Нашите говорят, че паспорт не може да се получи. Родителите ми живеят в Турция от десетилетия и са лоялни към нея, тя е държава, която е осигурила на потомството им добър живот и образование, но те никога не са забравили родното си място. Напротив, ние говорим македонски у дома, т.е. на стария битолски диалект и винаги, когато се появи възможност, с удоволствие отиваме в Битоля. Сега желанието на баща ми, който е на повече от 70 години, е да дойде поне веднъж в Македония и да види роднините си в Битоля. Разбира се, той може да го направи с турски паспорт, но би бил още по-щастлив да го направи с македонския“, разказва Хюсеин Хараташ пред журналисти на вестника.  \r\nКонституцията на Република Северна Македония предвижда, че получаването на гражданството е регламентирано със закон и не може да бъде отменено. Едно от условията за получаване му е свързан с произхода, т.е. ако кандидатът е роден или има родители, които притежават македонски паспорт.   \r\nНа въпрос от вестника защо процедурата по издаване на паспорти се бави, Министерството на външните работи в Скопие е изпратило писмен отговор, от който обаче – според редакцията, не става ясно защо на македонските емигранти не се издават паспорти.  \r\n„Министерството на външните работи се произнася индивидуално по заявление за гражданство на Република Северна Македония, подадено съгласно чл. 14 (консолидиран текст от 25 юни 2004 г.) от Закона за гражданството и чл. 6 от наредбата за установяване на критериите за конкретен научен, икономически, културен, спортен или друг национален интерес за гражданството (Държавен вестник № 9/2005). По този начин се счита, че има особен национален интерес от придобиването на гражданство на Република Северна Македония в контекста на член 6, ако чужденецът, който е кандидатствал за гражданство, не е емигрант от Република Северна Македония, и ако той отговаря поне едно от следните условия: \r\n- с произход от Република Северна Македония, живеещ извън нейните граници и знае македонски език; \r\n- иам положителна публицистична дейност за историята, политическото и икономическото развитие на Република Северна Македония; \r\n- предприема дейности, които утвърждават Република Северна Македония в света; \r\n- работи активно в асоциациите и общностите на Република Северна Македония в чужбина. \r\nНаличието на конкретен национален интерес, основаващ се на горните критерии, в зависимост от установените компетенции, се оценява от Имиграционната агенция, МВР и Министерството на външните работи \", се казва в писмения отговор на МВнР. \r\nТурция има няколкостотин хиляди емигранти от Македония – между 600 хиляди и един милион, твърди вестникът. \r\n*** \r\n Кампанията за предсрочните парламентарни избори в Косово на 6 октомври започва официално в сряда, 25 септември, и ще продължи десет дни, информира обществената  „Радио и телевизия Косово“ (RTK) . \r\nВъв вота ще участват 25 партии и коалиции. Имащите право на глас са 1,937,868. Централната избирателна комисия (ЦИК) е решила да отпечата 1,801,800 бюлетини. \r\nБроят на избирателите, които са премахнати от списъците след местните избори през 2017 година заедно с броя на хората, които са се отказали от косовското си гражданство, допстига 46,917 души. \r\n*** \r\n Германските власти признават паспортите, които Руската федерация издаде на живущите в Източна Украйна, съобщава вестник  BILD . \r\nКакто следва от отговора на Рената Алт от Свободната демократическа партия (СвДП), федералното правителство в Берлин не прави разлика между обикновените руски паспорти и тези, които държавният глава на страната Владимир Путин разпореди да се издадат на жителите на източните части на Украйна. Това се случи през месец април тази година, припомнят от редакцията.  \r\nОттогава германските власти са издали близо 100 000 визи на притежатели на руски паспорти. И не е ясно колко от тях принадлежат на жители на оспорваните между Киев и Москва области на Донецк и Луганск. \r\nBILD разполага с писмен отговор от федералното правителство, от което става ясно, че официален Берлин критикува постановлението на Путин за паспортите и подчертава, че решението нарушава суверенитета на Украйна и противоречи на целите на Минските споразумения. \r\nОчевидно обаче германските власти не са си направили изводи. И ако Естония не признава паспортите на Путин, то в Германия поясняват: „Чакаме общоевропейско решение“.  \r\n„Федералният канцлер и министърът на външните работи в изказванията си подчертава подкрепата за украинското правителство. Но в същото време изглежда, че без проблеми може да залепи виза в руски паспорт, издаден на жител на Източна Украйна. По този начин федералното правителство подкопава всички усилия за деескалация и постигане на мир в Украйна“, коментира Алт. \r\n*** \r\n  През 2017 година Унгария е инвестирала най-голям процент от общите разходи на правителството за отдих и спорт сред 28-те страни-членки на Европейския съюз, пише електронното издание  Hungary Today , като се позовава на данни от „Евростат“. \r\nТъй като средната стойност на ЕС възлиза на 0,7% през същата година, Унгария се превърна в победител без сериозна конкуренция, като инвестира 2,5% от общите държавни разходи за отдих и спорт. Тя е следвана от Естония (1,4%) и Люксембург (1,2%). От региона Чехия, Полша и Румъния също изразходват над средното за ЕС, докато Словакия е 26-ата, а Хърватия е на последно място. \r\nОбщите държавни разходи за отдих и спорт остават стабилни като процент от общите разходи от 2004 г. насам. \r\nПо отношение на разходите на глава от населението, Люксембург води с 492 евро на жител, следван от Швеция с 256 евро и Финландия с 206 евро. По този показател Унгария е едва седма, изразходвайки по 150 евро на жител, но продължава да е над средното ниво за ЕС, което е по 100 евро на жител. \r\nВ това отношение Австрия е единствената от региона над средното за ЕС, докато Румъния, Словакия, България и Хърватия са в дъното на списъка. \r\n*** \r\n  Един ден, след като турският президент Реджеп Таийп Ердоган настоя, че армията на страната му ще остане в Кипър, гръцкият премиер Кириакос Мицотакис ще се срещне с него в Ню Йорк, пише електронното издание на вестник  Kathimerini . \r\nТова ще е първата среща между двамата, след като Мицотакис стана премиер. Очаква се тя да се състои в около 15:45 българско време в сряда. \r\nВъв вторник Ердоган отхвърли това, което описа като „злонамерени“ призиви за изтегляне на турската армия от Кипър и отмяна системата на гаранции, която бе създадена на острова при придобиването на независимост и според която Турция, Гърция и Великобритания стават страни-гаранти. \r\nВ речта си пред Общото събрание на ООН Ердоган повтори, че Анкара ще защити сигурността, законните права и интересите на Турция и турците киприоти в Източното Средиземноморие. Той обаче отбеляза, че е отворен за взаимноизгодни предложения. \r\nМеждувременно във вторник, както пише „Катимерини“, турски самолети отново са прелетяли над гръцките острови Кастелоризо и Ро. \r\n*** \r\n  На приемът в чест на ръководителите на делегациите, организиран от името на американския лидер Доналд Тръмп, се е състояла кратка среща между руския външен министър Сергей Лавров и президента на Украйна Владимир Зеленски, съобщи пред  РИА Новости  диломатически източник от мястото на събитието. \r\nИзточникът от руската делегация разкри пред агенцията, че „разговорът е бил делови“. \r\nЛавров оглавява руската делегация на Общото събрание на ООН. Неговото изказване ще бъде на 27 септември. Преди това той се е срещнал със саудитския си колега Ибрахим ал Асаф. Те са обсъдили двустранните отношения с акцент върху визитата на Владимир Путин в Рияд. \r\nОсвен това първият дипломат на Москва е участвал в среща на „астанинската тройка“: Русия, Турция и Иран – на министерско ниво. \r\nОсвен това, по думите на събеседника на агенцията, в сряда Лавров ще проведе първата си среща с новия министър на външните работи на Япония Тосимицу Мотеги. \r\n*** \r\n  Парламентът на Обединеното кралство възобновява работата си, след като Върховният съд на страната обяви решението на премиера Борис Джонсън за пророгация като незаконно, предава  AFP . \r\n„Възложих на органите на Камарата на общините да предприемат необходимите стъпки, за да гарантират, че тя ще заседава утре и че това ще се случи в 11:30 часа (местно време)“, обяви във вторник председателят на Камарата на общинините Джон Бъркоу пред репортери пред сградата на парламента в Лондон. \r\nСлед като Върховният съд на Обединеното кралство постанови, че решението на премиера Борис Джонсън за пророгация на законодателния орган е незаконно, Бъркоу настоя, че парламентът трябва да се „свика без забавяне“. \r\nВ изявление той подчерта: „Приветствам решението на Върховния съд, съгласно което пророгацията на парламента е незаконна. Съдиите отхвърлиха твърдението на правителството, че закриването на парламента за пет седмици е просто стандартна практика, за да се даде възможност за ново изказване на кралицата.Като стигнаха до заключението си, те потвърдиха правото и задължението на парламента да се събере в този решаващ момент... Като въплъщение на нашата парламентарна демокрация, Камарата на общините трябва да се свика незабавно. За тази цел сега спешно ще се консултирам с партийните лидери\". \r\n*** \r\n  Британският премиер Борис Джонсън във вторник заяви, че ако се реализират желанията на някои британски политици, Брекзит ще бъде безкраен процес, като мъчението на Прометей от гръцката митология, предава  Reuters . \r\nСпоред легендата, главният бог на древните гърци Зевс наказал Прометей за това, че откраднал огъня от боговете и го дал на хората.  Гръмовержецът го изпратил на планински връх, където орел изяждал неговия черен дроб, който пораствал пак, само, за да се нахрани хищната птица отново и отново. \r\n„Това продължило вечно, нещо като усещането от Брекзит в Обединеното кралство, ако се реализира това, което искат някои законодатели“, заяви Джонсън на ежегодната среща на световните лидери в ООН. \r\nПовече от три години, след като Великобритания гласува на референдум за излизане от Европейския съюз, страната продължава да търси начин да реализира волята на гражданите на фона на яростната съпротива срещу излизането от Съюза в парламента. Джонсън уверява, че Обединеното кралство при всички положения ще напусне ЕС на последната крайна дата – 31 октомври. \r\n*** \r\n  Украинското правителство даде своето разрешение да се публикува пълната стенограма от юлския телефонен разговор между президентите на САЩ и Украйна Доналд Тръмп и Владимир Зеленски. Американският лидер съобщи това във вторник в „Туъитър“, предава  ТАСС . \r\n„Държавният секретар Помпео е получил разрешение от правителството на Украйна да публикува стенограма от телефонни ми разговор с техния президент. Те дори нямат идея какво не е наред с него. Истинска афера „лов за вещици“ от страна на демократите!“ – написа президентът. \r\nПо-рано Тръмп разреши да се публикува пълната стенограма от телефонния разговор със Зеленски. \r\nКакто твърди The Wall Street Journal на 20 септември, позовавайки се на свои източници, по време на телефонния разговор американският лидер „около осем пъти“ е заявил, че украинският лидер трябва да съдейства на адвоката на Тръмп Руди Джулиани, който се застъпва за образуване на дело в Украйна срещу бившия вицепрезидент на САЩ Джо Байдън и неговия син Хънтър. Изданието отбелязва, че Джулиани е признал за срещите си през юни и август с украински официални лица, с които е обсъждал този въпрос. Според адвоката, Байдън, докато е бил вицепрезидент на САЩ, е възможно да е оказвал натиск над Киев да прекрати разследването срещу свързаната с неговия син украинска газова компания Burisima. Властите в Киев заявиха, че не са уличавали нито Байдън, нито неговия син в каквито и да е престъпления. \r\n*** \r\n  Настоящата политическа криза във Великобритания „може да бъде разрешена само чрез парламентарни избори“ – но само, след като заплахата от Брекзит без сделка е „свалена от масата“, заяви Джереми Корбин във вторник вечерта, цитиран от европейската редакция на  Politico . \r\nЛидерът на основната опозиционна Лейбъристка партия използва програмната си реч на партийната конференция в Брайтън, за да предупреди премиера Борис Джонсън, че „ще бъде държан отговорен за направеното“, след като Върховният съд реши, че петседмичното спиране на дейността на парламента е незаконно. Той повтори призива си към министър-председателя да подаде оставка. \r\nОгнената реч, която бе  изнесена в деня след безпрецедентното правно решение, позволи на Корбин да напусне конференцията с повдигнат дух след три дни, които бяха доминирани от горчиви партийни разделения и взаимни обвинения около политиката на фракцията спрямо Брекзит. Лидерът на работническото движение заяви, че премиерът „никога няма да изключи нашата демокрация или да заглуши гласовете на хората“. Парламентът ще заседава отново в сряда от 11.30 ч. местно време (13:30 българско). \r\nАктивисти в конферентната зала скандираха „Джонсън вън“, докато Корбин определи администрацията на Джонсън като „родено за управление правителство на правоимащите, които вярват, че правилата, които те определят за всички останали, не се отнасят за тях“. \r\nЗаконодателството, прието от депутатите, преди Борис Джонсън незаконно да закрие парламента, беше „очевидно съществено“, добави лидерът на лейбъристите. \"След случилото се, никой не може да се довери на това правителство и на този премиер да не използва тази криза на собственото си създаване и да закара страната ни над ръба на скалата без сделка след пет седмици“, каза той. \r\nПозовавайки се на стремежа на Джонсън за ранна търговска сделка със САЩ, лидерът на лейбъристите каза на верните си привърженици, че Брекзит без сделка всъщност е „Брекзит за сделка с Тръмп“. Корбин твърди, че президентът на САЩ е „доволен, че в задния си джоб има изпълнителен британски премиер“. \r\nТой също използва речта си, за да оправдае политиката за Брекзит на своята партия, която беше решена по време на ярка и хаотична поредица от гласувания в понеделник. Партийната конференция на лейбъристите беше белязана от собствените им разцепления около Брекзит и Корбин трябваше да отправи заплаха в понеделник от това партията да се определи еднозначно за оставане в ЕС. \r\nСъюзниците му обаче се обединиха около предпочитаната от него политика за предоговаряне на сделка за Брекзит с Европейския съюз и подлагането й на гласуване в страната в рамките на шест месеца след спечелването на властта. „Само гласуването на лейбъристите ще даде публичен вот за Брекзит“, подчерта Корбин. \r\n*** \r\n  Демократите в Камарата на представителите на САЩ във вторник започнаха официална процедура по импийчмънт на президента Доналд Тръмп, като го обвиниха, че се опитва с чуждестранна помощ да навреди на съперника си от Демократическата партия Джо Байдън преди президентските избори през ноември 2020 година, предава  Reuters . \r\nРазследването ще предизвика остра борба между партиите в Конгреса и по време на кампанията за изборите през следващите месеци, а освен това ще активизира най-отдадените привърженици на републиканците и демократите и ще засенчи надпреварата за номинацията на демократите за това кой да се изправи срещу Тръмп през ноември догодина, отбелязва британската агенция. \r\nЛидерът на демократите в Камарата на представителите обяви разследването след среща при закрити врата със законодатели от партията й, като заяви, че действията на Тръмп подкопават националната сигурност и са в нарушение на Конституцията на САЩ. \r\n„Президентът трябва да носи отговорност. Никой не е над закона“, подчерта Нанси Пелойзи, която от месеци се съпротивляваше да се започне процедура за импийчмънт на държавния глава. \r\nТръмп веднага отговори в „Туитър“, като заяви, че процедурата е „боклук и лов на вещици“. \r\nПромяната на мнението на Пелойзи дойде след съобщенията, че държавният глава е натискал украинския си колега Владимир Зеленски да разследва лидера в надпреварата за президентската номинация на демократите Джо Байдън и неговия син Хънтър, който е работил с газова компания в Украйна. Разговорът се е провел на 25 юли. \r\nВъв вторник Тръмп обеща да публикува стенограма от разговора със Зеленски. Той призна, че е обсъждал Байдън, но отрече да е задържал близо 400 милиона долара помощ от САЩ за Украйна като лост, за да накара Зеленски да започне разследване, което да навреди на Байдън. \r\nПелойзи заяви, че в момента шест комисии в Кнгреса разследват Тръмп и ще продължат дейността си като част от процедурата. Тези съвети ще работят съвместно и след това ще решат дали Съдебната комисия на Камарата трябва да изготви членове за импийчмънт, заявиха източници от Конгреса. \r\n„Действията на президентството на Тръмп разкриха непочтителен факт за предателството на президента на неговата клетва, предателството на националната ни сигурност и предателството на интегритета на нашите избори“, каза лидерът на демократите. \r\nСъюзниците на Тръмп в Конгреса обвиниха Пелойзи, че си игра на политика с решението. Лидерът на републиканците в Сената Мич Макконъл го определи като „прибързана оценка“ и посочи, че трябва да се изчака, докато не бъдат разкрити детайли от телефонния разговор. \r\n„Това просто потвърждава, че приоритетът на Демократите в Камарата не е да правят живота на американците по-добър, а тяхната близо три-годишна фиксация върху импийчмънта“, заяви политикът в съобщение. \r\nРазследването за  импийчмънт в крайна сметка може да доведе до отстраняването на Тръмп от длъжност, въпреки че това би било почти непосилна задача за демократите. Дори ако контролираната от демократите Камара на представителите гласува за отстраняване на президента, мнозинството на републиканците в Сената ще трябва да направи следващата стъпка за импийчмънта. За осъждането на Тръмп в процеса е необходимо мнозинство от две трети в Сената. \r\nТова ще бъде първото разследване за импийчмънт в Конгреса след проучването през 1998 г. на президента Бил Клинтън за лъжесвидетелстване и възпрепятстване на правосъдието във връзка с аферата му с стажантката в Белия дом Моника Люински. \r\nКамарата гласува за отстраняване на Клинтън през декември 1998 г., но президентът от Демократическата партия  бе оправдан два месеца по-късно от Сената и остана на поста си. Единственият друг президент, който е подложен на процедура по импийчмънт, Андрю Джонсън през 1868 г., също е оправдан от Сената.", "date": "2019.09.25", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/09/25/2702139/pavel-klimkin-sega-vsichki-razbirat-na-kakvo-e-sposobna-ukrayna-tya-e-parvata-strana-v-istoriyata-na-sasht-koyato-e-dovela-do-zapochvaneto-na-protsedura-po-impiychmant-na-prezidenta.html", "text": "След започването на процедурата по импийчмънт на президента на САЩ Доналд Тръмп вече всички разбират на какво е способна Украйна, написа на 25 септември в „Туитър“ бившият украински министър на външните работи Павел Климкин, пише украинското издание  „Гордон“ . \r\n„Каквото и да се случи по-нататък, Украйна ще остане в историята на САЩ като страната, която е довела до началото на процедура по импийчмънт на американския президент. Не много весела перспектива. Но сега всички разбират на какво сме способни“, заяви Климкин. \r\nThe Washington Post и The New York Times писаха, че американски служител от разузнаването е подал официална жалба, адресирана до ръководството, която се позовава на определено обещание, дадено от Тръмп по време на телефонен разговор с чуждестранен лидер. Източници на WP смятаха, че става въпрос за призива на Тръмп към президента на Украйна Владимир Зеленски през юли. Американският президент заяви, че жалбата на инфоматора е измислица, зад която седят политици от Демократическата партия. Тръмп заяви, че по време на телефонния си разговор с президента на Украйна не е казано нищо незаконно. \r\nМинистърът на външните работи на Украйна Вадим Пристайко отбеляза, че разговорът между Зеленски и Тръмп „беше дълъг, приятелски настроен и засегна много въпроси“. В същото време министърът е убеден, че не е имало натиск върху Зеленски от страна на Тръмп. \r\nReuters отбелязва, че по време на разговора американският президент е поискал от украинския си колега да започне разследване срещу сина на бившия вицепрезидент на САЩ Джо Байдън - Хънтър, който е работил за украинската компания Burisma. Байдън-старши е кандидат на президентските избори в САЩ през 2020 г. от Демократическата партия. \r\nТръмп не отрече да е споменавал името на Байдън в разговора със Зеленски. \r\nСпоред CNN Тръмп е поискал да се задържи предоставянето на военна помощ на Украйна около седмица преди телефонен разговор със Зеленски. \r\nНа 24 септември председателят на Камарата на представителите на САЩ Нанси Пелоси обяви началото на процедура по разследване, чиято цел е да се определи дали има основания за импийчмънт срещу Тръмп. „Президентът призна, че е призовал украинския президент да предприеме действия, които ще му донесат политическа полза\", заяви тя. Пелоси също смята, че действията на Тръмп подкопават националната сигурност и защитата на информаторите на разузнаването. \r\nРъководителят на Белия дом се съгласи да публикува пълен, непроменен препис от разговора си с украинския лидер. Тръмп каза, че украинското правителство също се е съгласило да публикува стенограмата. \r\n \r\nПревод и редакция:", "date": "2019.09.25", "title": "Павел Климкин: Сега всички разбират на какво е способна Украйна; тя е първата страна в историята на САЩ, която е довела до започването на процедура по импийчмънт на президента"}
{"url": "http://www.focus-news.net/news/2019/09/25/2702151/obshtina-veliko-tarnovo-ot-yanuari-zapochva-priem-na-zayavleniya-po-pilotnata-shema-za-podmyana-na-starite-pechki-na-domakinstvata.html", "text": "От януари 2020 година започва приемът на заявления по пилотната схема за подмяната на старите печки на домакинствата във Велико Търново с нови отоплителни уреди, щадящи околната среда. Това стана ясно по време на информационна дискусия, която Общината организира заедно с граждани, представители на институции и на газоразпределителното дружество „Овергаз“, съобщиха от пресцентъра на  Общината . По време на кръглата маса подборно бе представен първият по  рода си интегриран проект с мерки за подобряване на чистотата на въздуха в шест града – София, Велико Търново, Бургас, Монтана, Русе и Стара Загора, защитен по програма Life+ на Европейската комисия.  \r\nПланираните дейности за Старата столица бяха представени от Зорница Кънчева-Миладинова, ръководител на проекта за Велико Търново, консултанти и експерти от общинска администрация.  \r\nЕдна от основните мерки е подмяна на общо 548 старите печки на дърва и въглища с отоплителни уреди, работещи с алтернативни източници. 70 домакинства ще бъдат обхванати в пилотната фаза, чийто прием на заявления започва през януари, а още 478 домакинства – в основния етап. Очакваният резултат е годишно намаление на фините прахови частици с 8,5 тона. Смяната на печките ще е безплатна за хората.  \r\nПо време на срещата бяха очертани и районите, определени след социологическо проучване и на базата на концентрацията на къщи със стари и замърсяващи отоплителни уреди. Първата зона обхваща широкия център на града, кв. „Варуша“ и Стария град, а вторият район е в кв. „Асенов“.  \r\nВ хода на дискусията бяха отправени редица въпроси и предложения, едно от което е да бъде търсен приоритетен подход при сградите – паметници на културата. \r\nПроектът на Схемата с всички приложени документи за обществените консултации е публикуван на сайта на общината, в раздел „Околна среда“ на адрес https://www.veliko-tarnovo.bg/bg/opazvane-na-okolnata-sreda/proekt-blgarskite-obshini-rabotyat-zaedno-za-podobryavane-kachestvo-vazduh-life/. \r\nПроектът „Българските общини работят заедно за подобряване качеството на атмосферния въздух“ ще бъде реализиран в периода от 2019 до 2024 година.", "date": "2019.09.25", "title": "Община Велико Търново: От януари започва прием на заявления по пилотната схема за подмяна на старите печки на домакинствата"}
{"url": "http://www.focus-news.net/news/2019/09/25/2702152/evgeniya-angelova-gerb-v-predlozhenieto-na-bsp-za-danachni-preferentsii-za-roditelite-na-detsa-sa-v-pati-zavisheni-i-nyama-gorna-granitsa.html", "text": "В предложението на БСП за данъчни преференции за родителите на деца е в пъти завишено и няма горна граница. Това каза народният представител от ПГ на ГЕРБ Евгения Ангелова по време на дебатите по Закона за данъците върху доходите за физическите лица, предаде репортер на  Агенция „Фокус“ . „Няма да влизам в директен спор или дебат. Просто искам да отбележа някои факти. Към момента законът предвижда такъв тип облекчение – при спадане на 200 лв. на едно ненавършило пълнолетие дете, 400 лв. за две и 600 лв. за три или повече деца. Тук предолжението на колегите е в пъти завишено. И нещо повече – няма горна граница, както има в сега действащия закон. Знам, че вие всички сте наясно, че всяка промяна в законодателството би следвало да се разглежда като част от действащите данъчни политики и също като част от действащата социална политика. Поради тази причина искам да припомня, че налаганата от дълго време политика за пряко данъчно облагане е политика на ниски ставки на преките данъци, на физически и корпоративни, широка данъчна основа и малко наброй данъчни преференции. България има една от най-ниските ставка данък доход на физическите лица“, допълни още Ангелова.  \r\nДеница КИТАНОВА", "date": "2019.09.25", "title": "Евгения Ангелова, ГЕРБ: В предложението на БСП за данъчни преференции за родителите на деца са в пъти завишени и няма горна граница"}
{"url": "http://www.focus-news.net/news/2019/09/25/2702153/na-chetiri-mesta-v-balgariya-ima-obshtestveni-avtomatichni-vanshni-defibrilatori.html", "text": "На четири места в България има обществени автоматични външни дефибрилатори. Това стана ясно по време на Кръгла маса на тема: „Повишаване на информираността на обществото за сърдечния арест и възможности за прилагането на своевременна дефибрилация от немедицински лица с помощта на автоматичен външен дефибрилатор”, организирана от БЧК, предаде репортер на  Агенция „Фокус“ . Единият от дефибрилаторите се намира във Физическия факултет на Софийския университет, а три са на разположение на Планинска спасителна служба (ПСС). „Годишно средно оказваме помощ на около 2500 туристи в планините. При нас работят над 500 спасители, които са обучени за работа с такива дефибрилатори. Няколко пъти ни се е налагало на практика да ги използваме“, отбеляза директорът на ПСС към Българския червен кръст (БЧК) Емил Нешев. Главен инспектор Мария Ботева от ГД „Национална полиция при МВР коментира, че „Пътна полиция“ е ориентирана към това да оказва долекарска помощ и обучението за използване на такива дефибрилатори би било много полезно. По думите ѝ, ако тя е минала такова, не би се поколебала да помогне на човек със сърдечен арест. \r\nПоводът за провеждането на събитието е необходимостта от създаването на програми за поставяне на автоматични външни дефибрилатори (АВД) на обществени места и обучение на населението, вкл. младежи, за действия при сърдечен арест. Наличието на единна рамка и становище от страна на институциите и неправителствения сектор в тази сфера биха били и в унисон с Декларацията на Европейския парламент от 14 юни 2012 г., чийто вносител е д-р Антония Първанова, и в която се призовават страните-членки на Европейския съюз за насърчаване на обучението и за използването на автоматичен външен дефибрилатор и от немедицински лица с цел значимото увеличаване на шанса за оцеляване на пострадал с внезапен сърдечен арест.  \r\nЗорница КОСТАДИНОВА", "date": "2019.09.25", "title": "На четири места в България има обществени автоматични външни дефибрилатори"}
{"url": "http://www.focus-news.net/news/2019/09/25/2702158/afp-nivata-na-moretata-se-pokachvat-25-pati-po-barzo-otkolkoto-prez-xx-vek.html", "text": "От 2005 г. насам нивата на моретата се покачват 2,5 пъти по-бързо, отколкото през XX век, главно заради темповете на топене на ледниците. Това предупредиха от ООН, предава  AFP . \r\nВероятно до 2100 г. нивата ще се покачат с четири пъти, ако въглеродните емисии не бъдат ограничени, алармираха от международната организация.  \r\nОграничаването на глобалното затопляне до два градуса по Целзий - целта на Парижкия договор за климата от 2015 г. - би могло да стабилизира темповете на увеличение на температурите, уверихат от Междуправителствения панел по изменението на климата (IPCC). \r\n \r\n Тереза Герова", "date": "2019.09.25", "title": "AFP: Нивата на моретата се покачват 2,5 пъти по-бързо, отколкото през XX век"}
{"url": "http://www.focus-news.net/news/2019/09/25/2702148/vazstanoveno-e-dvizhenieto-po-pat-ii-55-prez-prohoda-na-republikata-v-uchastaka-ot-vaglevtsi-voneshta-voda.html", "text": "Възстановено е движението по път II-55 през Прохода на Републиката в участъка от Въглевци - Вонеща вода. Това съобщиха от пресцентъра на  Агенция \"Пътна инфраструктура\" .", "date": "2019.09.25", "title": "Възстановено е движението по път II-55 през Прохода на Републиката в участъка от Въглевци - Вонеща вода"}
{"url": "http://www.focus-news.net/news/2019/09/25/2702159/d-r-daniela-daritkova-komisiya-po-zdraveopazvane-shte-tarsim-variant-za-promeni-v-normativnata-uredba-v-posoka-na-avtomatichnite-vanshni-defibrilatori.html", "text": "Заявявам ангажимент да търсим вариантите, които се необходими за промяната на Нормативната уредба в посока на това тези устройства да бъдат достъпни и по този начин да може да се спасява човешки живот. На разположение съм за промени в Нормативната уредба. Това каза председателят на парламентарната Комисия по здравеопазване д-р Даниела Дариткова по време на Кръгла маса на тема: “Повишаване на информираността на обществото за сърдечния арест и възможности за прилагането на своевременна дефибрилация от немедицински лица с помощта на автоматичен външен дефибрилатор”, предаде репортер на  Агенция „Фокус“ . „Искам да заявя подкрепата си за тази инициатива. Благодарна съм на БЧК за това, че организира тази Кръгла маса и смятам, че това партньорство трябва да намери реализация“, заяви тя. Дариткова изказа благодарност към БЧК и за обучението им, което ще допринесе за спасяването на повече човешки животи. „Цифрите сочат, че в България имаме проблем с този вид смъртност, която може да бъде преодоляна. Вярвам, че с общите ни усилия можем да влезем в позитивната европейска статистика“, допълни тя.  \r\nЗорница КОСТАДИНОВА", "date": "2019.09.25", "title": "Д-р Даниела Дариткова, Комисия по здравеопазване: Ще търсим вариант за промени в Нормативната уредба в посока на автоматичните външни дефибрилатори"}
{"url": "http://www.focus-news.net/news/2019/09/25/2702160/sport-balgariya-otstapi-s-oshte-dve-mesta-v-svetovnata-ranglista-na-fifa-veche-sme-62-ri.html", "text": "Националният отбор на България отстъпи с още две места в ранглистата на ФИФА за септември. Възпитаниците на Красимир Балъков, които през месеца допуснаха две поражения - с 0:4 от Англия в европейска квалификация и с 1:3 от Ирландия в контрола, вече заемат 62-ата позиция. Лидер остава Белгия, следвана от световния шампион Франция, която изпревари Бразилия.Англия е четвърта. От другите съперници на България в евроквалификациите най-напред е Чехия на 44-ото място, а след това е Черна гора, която е 59-та.Косово пък бележи рекорден прогрес в историята си на 119-ата позиция.", "date": "2019.09.25", "title": "Спорт: България отстъпи с още две места в световната ранглиста на ФИФА, вече сме 62-ри"}
{"url": "http://www.focus-news.net/news/2019/09/25/2702157/v-stara-zagora-nagradiha-stoletnitsi-veterani-ot-vtorata-svetovna-voyna.html", "text": "С почетен знак на вицепрезидента на Република България бяха наградени двама старозагорски ветерани от Втората световна война. На тържествена церемония в общинската зала „П. Р. Славейков“ вицепрезидентът Илияна Йотова връчи отличията на 105-годишния Диньо Райков Георгиев и на 100-годишния Недю Баев Лазаров. Това съобщиха от от пресцентъра на  Община Стара Загора . \r\nЧестването бе организирано от Областния съвет на Съюза на ветераните от войните на България. \r\n„Това е една от най-емоционалните и най-вълнуващите срещи за мен с хора отдали целия си живот в името на България. Срещам се с герои. Вие сте нашият пример, Вие доказвате, че думи като морал, достойнство, родолюбие са изконни човешки ценности“, каза вицепрезидентът. \r\n„Искам да Ви поздравя от името на кмета на Община Стара Загора Живко Тодоров и да Ви благодаря. Преживели сте тежки времена, борили сте се с трудностите, доживели сте до този момент, за да служите за урок на младите. Пожелавам Ви да преодолявате болежките и да Ви има, ние Ви се радваме“, поръча Иванка Сотирова, зам.-кмет на Община Стара Загора. \r\nЗа дългогодишната си дейност и по повод неговата 75-годишнина с плакет, грамота и символ на Съюза на ветераните от войните на България бе удостоен полковникът от резерва Стефан Пенев, председател на Областния съвет на Съюза на офицерите и сержантите от запаса и резерва.    \r\nСъщото отличие получи и полк. Валентин Мишев, началник на Военното  окръжие в Стара Загора за съдействието и помощта оказвана на Съюза. \r\nНиколина Танева, секретар на Съюза на ветераните поздрави столетниците и разказа емоционално за героичните мъже получили първия урок по родолюбие в окопите сред бомбите и куршумите.  Общо 51 са живите ветерани от Втората световна война в Старозагорско, от тях 11 живеят в Стара Загора, а останалите в 21 села от областта.  \r\nПолк. от резерва Стефан Пенев благодари на кмета Живко Тодоров и на Община Стара Загора за помощта, която оказват в дейността на Съюза на офицерите и сержантите от запаса и резерва. Той съобщи, че преди два месеца със съдействието на Живко Тодоров им е предоставена база за ползване в центъра на Стара Загора, а Общината редовно им осигурява зали и транспорт за организирани от тях събития.", "date": "2019.09.25", "title": "В Стара Загора наградиха столетници – ветерани от Втората световна война"}
{"url": "http://www.focus-news.net/news/2019/09/25/2702155/petar-kirov-izpalnitelna-agentsiya-morska-administratsiya-prez-2023-godina-mozhem-da-imame-nova-deystvashta-avtomatizirana-edinna-sistema-za-tarsene-i-spasyavane-po-more.html", "text": "През 2023 година можем да имаме нова действаща автоматизирана единна система за търсене и спасяване по море. В България не е изградена такава система за управление на бедствия и аварии. Има само такива за наблюдение и координация на морския трафик. Новата система ще използва и капацитета на \"Синя граница\" на Гранична полиция, както и Система \"Екран\" на Военноморските сили. Това каза във Варна главният секретар на Изпълнителна агенция \"Морска администрация\" Петър Киров, предаде репортер на  Радио \"Фокус\" - Варна . В сградата на \"Морска администрация\" в града беше представен проект за предпроектно проучване. Той се финансира по Оперативна програма \"Транспорт и транспортна инфраструктура\". Общата му стойност е малко над 1 млн. лева. Неговата цел е да извърши предпроектно проучване за изграждането на една цялостна интегрирана, с висока степен на автоматизация, информационна система, която да управлява, както операциите по търсене и спасяване, така и операции за реакция при бедствия и аварии в българските морски пространства.  \r\nСпоред Петър Киров идеята на системата е да подпомага вземането на решения от операторите на Морския координационен и спасителен център, както при авиационни произшествия, така и при морски. Днес във Варна се представят междинните етапи от предпроектното проучване пред представители на Гранична  полиция, ВМС, ДП \"Пристанищна инфраструктура\", Агенцията по рибарство и аквакултури. Обсъждат се възможностите за взаимодействие, необходимостите от доработване на бъдещото техническо задание, като модули и функционалности. \"Проектът безспорно стъпва на това, което е изграждано и развивано през годините в \"Морска администрация\" като капацитет. Но имаме амбицията да доразвием това, което е правено преди, да дадем възможност за действителна координация на усилията както на \"Морска администрация\" и всички останали държавни структури, свързани с морето и безопасността. Вече споменах и Съвместния координационен център с гражданската въздухоплавателна администрация. Това е само предпроектното проучване и то трябва да приключи през февруари следващата година. Очакваме реализацията на изграждането на системата и нейното пускане в експлоатация да се случи през 2020 година. Към 2023 година ще има действаща система за управление на аварийни случаи\", обясни още Петър Киров.  \r\nПо думите му с нея ще се въведат новите автоматични системи за управление на процесите. Самите оператори ще бъдат подпомогнати при реализацията на операциите по търсене и спасяване и при морски бедствия и аварии. Операторите ще бъдат подпомогнати при изчисляване на района на търсене, при планирането на операциите със спасителни средства. Предвижда се да има изнесени терминала в координационните центрове на Военноморските сили, на Гранична полиция и Агенцията по рибарство и аквакултури, за да може да се взаимодейства и с техните координационни центрове. Според Петър Киров, с въвеждането на новата система няма да се налага назначаване на допълнителни служители на Агенцията. Ще има нужда от допълнително обучаване на плавателните състави за използването на силите и средствата.  \r\nДиана СТОЕВА", "date": "2019.09.25", "title": "Петър Киров, Изпълнителна агенция \"Морска администрация\": През 2023 година можем да имаме нова действаща автоматизирана единна система за търсене и спасяване по море"}
{"url": "http://www.focus-news.net/news/2019/09/25/2702156/ministar-emil-karanikolov-golyama-yuzhnokoreyska-kompaniya-prouchva-balgariya-za-investitsiya.html", "text": "Една от най-големите южнокорейски компании в момента проучва България и още две държави за инвестиция, като тази инвестиция е над 1,5 милиарда евро. Това каза пред журналисти министърът на икономиката Емил Караниколов във връзка с потенциалните инвестиции в страната ни от южнокорейска страна, предаде специалният пратеник на  Агенция „Фокус“ . Министърът отрече твърденията, че инвестицията на „Хюндай“ в България е свързана по какъвто и да било начин с тази на „Фолксваген“. „При „Фолксваген“ говорим, че търсят къде да реализират завод за производство на бензинови и дизелови двигатели, а при батериите за електрически автомобили, които не са свързани с „Хюндай“, заяви Караниколов. Министърът отказа да посочи имената на компаниите потенциални инвеститори, тъй като не сметна за коректно да коментира такъв тип информация. „Говорим за батерии за електрически автомобили. Те могат да бъдат за редица компании. Компанията, която проверява България, работи с всички големи компании“, посочи още той. От думите на Караниколов стана ясно, че когато става дума за инвестиции, транспортната инфраструктура е важен фактор: „Асфалтът наистина не се яде, но която и да е компания, дори и тези, които ни проучват в момента, те искат инфраструктура. Затова България отделя такъв голям бюджет. Без инфраструктура, няма да дойдат компании, а без тях няма да можем да задържим работната сила и децата си в родната им страна“, добави министърът.  \r\nТеодора ПАВЛОВА", "date": "2019.09.25", "title": "Министър Емил Караниколов: Голяма южнокорейска компания проучва България за инвестиция"}
{"url": "http://www.focus-news.net/news/2019/09/25/2702154/ministar-emil-karanikolov-prezentirame-balgariya-kato-dobra-destinatsiya-za-badeshta-investitsiya-na-hyunday.html", "text": "В Центъра на „Хюндай“ представихме България и идеите, които имаме, в частност възможностите за стратегическо партньорство, отзивът от тяхна страна е да се свържем с европейската им централа, а това ще стане веднага щом се върнем в София. Това каза от Република Корея министърът на икономиката Емил Караниколов пред журналисти във връзка с резултатите от посещението му в Центъра за научно-изследователска и развойна дейност на компанията „Hyundai Motor Group“ в град Хуасонг, предаде специалният пратеник на  Агенция „Фокус“ . Караниколов поясни, че по никакъв начин не става въпрос за автомобили с бензинов или дизелов двигател, а разговорът в посока на инвестиции за електрически, автономни автомобили и възможност създаване на Център за изкупуване на автономни автомобили в България, както и части за електрическите автомобили, както и батерии. „Трябва те да дойдат в България и да направим анализ какво може да се реализира на територията на страната ни като стратегическо партньорство“, добави още той. От думите на Караниколов стана ясно, че все още не говорим нито за инвестиции, нито за продължителността на проверката. „Най-важното за нас е да презентираме България като добра дестинация за бъдеща тяхна инвестиция. Когато те решат в кой сегмент да инвестират, ако решат, тогава вече ще обявим конкретна инвестиция. В момента само трябва да представим България“. Като плюсове за положителния имидж страната ни в икономически аспект министърът посочи  повишаването на рейтинга на страната ни, рекордния износ от над 33 милиарда, икономическият растеж и финансовата стабилност.  \r\nТеодора ПАВЛОВА", "date": "2019.09.25", "title": "Министър Емил Караниколов: Презентираме България като добра дестинация за бъдеща инвестиция на „Хюндай“"}
{"url": "http://www.focus-news.net/news/2019/09/25/2702162/vtora-svetovna-titla-specheli-burgaskiyat-pluvets-lyubomir-borisov-na-politseyskite-igri-v-milano.html", "text": "Втора световна титла спечели бургаският плувец Любомир Борисов на полицейските игри в Милано, съобщиха от пресцентъра на  Община Бургас . \r\n20-годишният състезател на клуб „Бриз“ финишира на първо място на 50 метра бътерфлай с много силно постижение от 25:86. \r\nУспехът е още по-впечатляващ, след като третокурсникът-отличник от академията на МВР остави зад себе си бразилската звезда на първенството Густаво Соуса, който финишира с 11 стотни зад бургаския плувец. \r\nТака Любомир Борисов стана двукратен първенец на Световните полицейски игри в Италия, след като по-рано триумфира като шампион и на 100 метра бътерфлай с постижение от 57:50 секунди.", "date": "2019.09.25", "title": "Втора световна титла спечели бургаският плувец Любомир Борисов на полицейските игри в Милано"}
{"url": "http://www.focus-news.net/news/2019/09/25/2702161/avtobiografichnata-kniga-na-n-v-tsar-simeon-ii-beshe-predstavena-na-gratski-ezik-v-atina.html", "text": "В сградата на Стария парламент в Атина беше представена автобиографичната книга на Н. В. цар Симеон II на гръцки език. Това съобщиха от  пресофиса на Н. В. цар Симеон II . След като през 2014 г. книгата на Н. В. цар „Симеон II. Една необикновена съдба“ беше представена в България и последва издаването й на френски, италиански, испански, португалски и турски език, на 12 септември 2019 г. в Атина беше премиерата и на гръцки език. \r\nГръцкото издание на книгата е на издателство „Ekdoseis stemma“ /Версии на короната/. На представянето присъстваха Техни Величества цар Симеон и царица Маргарита. \r\nОт името на домакините изказвания направиха издателят г-н Константинос Лукас и историкът Костас Стаматопулос. \r\nСред официалните гости на събитието бяха представители на Вселенския Патриарх и  на Архиепископа на Атина, Н. Пр. Алфонсо Матео, посланик на Кралство Испания в Гърция, бившият посланик на Гърция в София Н.Пр. Димитрис Куркулас, близки приятели на царското семейство, сред които представители на известното семейство предприемачи Ембирикос, много наши сънародници, които живеят в Гърция, дипломати, историци  и бизнесмени. \r\nНегово Величество разказа за детството си и годините в изгнание, за завръщането  в Родината след 50 години и заяви: „Преди и над всичко бях научен от майка си да служа. В края на един дълъг живот, мога да кажа, че наистина съм служил и това е удовлетворяващо за мен чувство. Посветих живота си на България, а жена ми е свидетел на тези дълги години усилия и може би тя също стана до някаква степен жертва на моята всеотдайност към страната.“. \r\nЦарят разказа, че има много приятели гърци и от 40 години посещава страната. Цар Симеон сподели една шега  с гостите на откриването от срещата си като премиер с министъра на външните работи на Гърция Папандреу в Брюксел. След като Негово Величество му се представил кой е, го попитал дали иска да знае колко е възрастен, а гръцкият министър го гледал странно. Тогава царят му казал: „ Обядвах с дядо Ви като беше премиер в дворецав Мадрид през 1958 г. и той реши, че съм динозавър“, се пошегува цар Симеон. \r\nПо време на дискусията с присъстващите в залата думата взе бившият посланик на Гърция в София Н.Пр. Димитрис Куркулас, който разкази спомени от мандата си в България и изтъкна, че без личните усилия и контакти на българския премиер тогава, едва ли страната е щяла да бъде приета в Европейския съюз. Негово Величество подчерта дълбокото си убеждение колко е важен ЕС и как държавите в него трябва да се държат единни. \r\nЦарят завърши изказването си с думите:“ Често съм бил третиран несправедливо от различни хора и съм бил жертва на вендета, създавайки ни проблеми с имуществото, което е лично и няма нищо общо с държавата. За съжаление, трябва да кажа, че можеше да съм по-полезен на страната, стига да нямаше някои комплексирани политици, които не преценяват обективно близкото минало на България. Въпреки това, освен прекрасното ми семейство, имах духовно и интелектуално запълнен живот и затова не си губя времето в тъга и съжаление“.", "date": "2019.09.25", "title": "Автобиографичната книга на Н. В. цар Симеон II беше представена на гръцки език в Атина"}
{"url": "http://www.focus-news.net/news/2019/09/25/2702168/kathimerini-nikos-dendias-se-sreshtna-s-kolegi-ot-balgariya-rumaniya-i-harvatiya.html", "text": "Министърът на външните работи на Гърция Никос Дендиас се е срещнал с колегите си от България, Румъния и Хърватия в Ню Йорк, за да обсъдят бъдещето на Западните Балкани и начините за засилването на регионалното сътрудничество, съобщава електронното издание на атинския ежедневник  Kathimerini . \r\nДипломатите са обсъдили също амбициите за членство в Европейския съюз на Северна Македония и Албания. Следващият месец Брюксел ще реши кога да стартите преговорите със Скопие и Тирана. \r\n„Мисля, че за Балканите е добра стъпка външните министри да имат възможност да разменят гледните си точки. Достигнахме до общи позиции, които засягат нашите общи интереси и общия по-широк регион в рамките на ЕС“, заяви Дендиас след срещата. \r\n„След 10-годишна криза Гърция излиза от изолация“, подчерта първият дипломат и добави, че страната е готова да играе роля в по-широкия регион. \r\n \r\n Тереза Герова", "date": "2019.09.25", "title": "Kathimerini: Никос Дендиас се срещна с колеги от България, Румъния и Хърватия"}
{"url": "http://www.focus-news.net/news/2019/09/25/2702167/bchk-burgas-vrachi-oborudvane-za-obuchenie-po-parva-pomosht-na-direktorite-na-poredni-6-uchilishta-v-oblastta.html", "text": "БЧК-Бургас връчи оборудване за обучение по първа помощ на директорите на поредни 6 училища в областта, предаде репортер на  Радио „Фокус“-Бургас . По думите на директора на БЧК-Бургас Виолета Радева общият брой на училищата, които са получили такова оборудване, е 17, като дарението се връчва трета поредна година. Училищата тази година са 6 – Професионалната търговска гимназия, Английската гимназия и Математическата гимназия в Бургас, училище „Христо Ботев“ в град Карнобат, в Сунгурларе - училище „Христо Ботев“, и училището в град Несебър.  \r\nВиолета Радева каза още, че комплектът съдържа оборудване - дидактични средства за провеждане на обучение по първа долекарска помощ, възрастен манекен и манекен бебе, като цяло, всичко необходимо за подготовката и провеждане на обучението, както и емблематичен елек на Червения кръст. „Искам да изразя своето лично удовлетворение от факта, че днес сме се събрали едни съмишленици на идеята да опазим живота и здравето на нашите деца. Български Червен кръст е най-голямата хуманитарна организация и най-големия доставчик на обучение по първа долекарска помощ и като такова наша мисия е да популяризираме обученията по първа долекарска помощ“, добави Радева. По думите й общата стойност на предоставеното дарение е 5 500 лева. \r\nМария КУРТЕВА", "date": "2019.09.25", "title": "БЧК-Бургас връчи оборудване за обучение по първа помощ на директорите на поредни 6 училища в областта"}
{"url": "http://www.focus-news.net/news/2019/09/25/2702166/vezhdi-rashidov-gerb-skarbya-dalboko-za-smartta-na-lyubomir-levchev-balgariya-zagubi-edin-izklyuchitelen-tvorets.html", "text": "Скърбя дълбоко за смъртта на Любомир Левчев, днес България загуби един изключителен творец и интелектуалец! Това заяви председателят на парламентарната Комисия по културата и медиите Вежди Рашидов, съобщиха от  комисията . \r\n\"С Левчев ме свързваше дългогодишно близко приятелство, което ще помня винаги. Талантът му бе ярък и неповторим, той самият с дарбата си бе цяла една епоха. Отиде си големият, незабравимият Любомир Левчев! Дълбок поклон пред светлата му памет!\", заяви Рашидов.", "date": "2019.09.25", "title": "Вежди Рашидов, ГЕРБ:  Скърбя дълбоко за смъртта на Любомир Левчев, България загуби един изключителен творец"}
{"url": "http://www.focus-news.net/news/2019/09/25/2702169/bchk-organizira-detsko-malchalivo-shestvie-po-povod-evropeyskiya-den-bez-zaginali-na-patya.html", "text": "По повод 26 септември 2019 г. - Европейския ден без загинали на пътя, БЧК, съвместно с правителствени и неправителствени организации и корпоративни партньори, организира открит урок с учениците от начален курс на 199-то основно училище „Свети Апостол Йоан Богослов“ в кв. „Левски Г“ в столицата. Това съобщиха от пресцентъра на  БЧК . От 10.00 ч. децата ще бъдат обучени на правилата за безопасно поведение на пътя от представители на „Пътна полиция“ при Главна дирекция „Национална полиция“ и БЧК. След открития урок и викторина, учениците ще направят мълчаливо шествие на пешеходна пътека в памет на загиналите техни връстници и ще поставят детски обувки. \r\nИнициативата е в рамките на Втората национална кампания на Българския Червен кръст, която се реализира заедно с партньори от Националния дарителски фонд за подпомагане на деца, пострадали при пътнотранспортни произшествия.  \r\nЦелта на събитието е да обедини усилията за намаляване на смъртните случаи на деца по пътищата и да насочи общественото внимание към проблема с детския пътен травматизъм, чиито жертви за съжаление се увеличават драстично с всяка изминала година. \r\nОт основаването си до сега Националният дарителски фонд е подпомогнал семействата на 757 деца, които са получили различни по степен увреждания вследствие на автомобилни злополуки.", "date": "2019.09.25", "title": "БЧК организира детско мълчаливо шествие по повод Европейския ден без загинали на пътя"}
{"url": "http://www.focus-news.net/news/2019/09/25/2702173/vitseprezidentat-iliyana-yotova-vrachi-pochetni-plaketi-na-stoletnitsi-veterani-ot-voynite-v-stara-zagora.html", "text": "Почетни плакети за заслуги връчи вицепрезидентът Илияна Йотова на столетниците ветерани от войните поручик Диньо Георгиев и капитан Недьо Лазаров. В Стара Загора вицепрезидентът се срещна с Областния съвет на Съюза на ветераните от войните на България и Съюза на офицерите и сержантите от запаса и резерва. Това съобщиха от  прессекретариата на държавния глава . \r\n„Благодаря ви, че служите на България. Вие – хората, отдали целия си живот на родината, сте нашият пример за родолюбие. Вие доказвате, че морал, чест и достойнство, отговорност и обич към България са изконни човешки ценности, а не са само красиви думи, които пълнят лозунгите и речите на политиците.“ С тези думи Илияна Йотова приветства присъстващите.  \r\n„Благодарение на всички вас нашето поколение гради бъдещето си в мир. Но светът отдавна не е бил толкова тревожен и опасен и не бива да забравяме, че за мира трябва да работим всеки ден – така, както вие ни завещахте“, изтъкна вицепрезидентът.  \r\nВицепрезидентът Йотова увери, че с президента Радев ще продължат да бъдат гласът на хората, както обещаха преди три години. „Продължаваме да отстояваме националните интереси, да градим силна държава със силни институции, които работят за хората“, посочи Илияна Йотова.  \r\nВ приветствието си вицепрезидентът подчерта, че България трябва да има самочувствието на силна и суверенна държава, която отстоява своите позиции. „Иска ми се ние, съвременните политици и хората на държавни постове, да имаме поне частица от самочувствието, смелостта и волята на дедите ни отпреди 111 години, които се противопоставиха на Великите сили и отстояха независима България“, заяви Илияна Йотова.  \r\nПо думите на вицепрезидента българите сме успешни винаги когато сме единни. „Нека да превъзмогнем разделението и работим за една голяма кауза – модерна и просперираща държава, с достоен живот за всеки“, призова вицепрезидентът Йотова.", "date": "2019.09.25", "title": "Вицепрезидентът Илияна Йотова връчи почетни плакети на столетници ветерани от войните в Стара Загора"}
{"url": "http://www.focus-news.net/news/2019/09/25/2702165/sky-news-zapochna-zasedanieto-na-britanskiya-parlament.html", "text": "Започна първото заседание на британския парламент, след като Върховният съд на Обединеното кралство определи като „незаконно“ решението на премиера Борис Джонсън за временно прекратяване на дейността му, предава телевизионният канал  Sky News . \r\nВ началото на сесията председателят на Камарата на общините Джон Бъркоу потвържди, че пророгацията е заличена в официалния печатен орган на парламента.  \r\nОчаква се по-късно през деня Джонсън, който обеща да продължи с плановете си за Брекзит до 31 октомври, да се обърне към депутатите. \r\n \r\n Тереза Герова", "date": "2019.09.25", "title": "Sky News: Започна заседанието на британския парламент"}
{"url": "http://www.focus-news.net/news/2019/09/25/2702164/rezhisyorat-nikolay-vasilev-predstavya-filma-si-patyat-na-madrostta-v-kulturen-tsentar-morsko-kazino-v-burgas.html", "text": "Мини фестивалът за документално-художествено кино „Лято с документално кино“ в Бургас продължава с лентата „Пътят на Мъдростта“ (България, 2004 г.). Това съобщиха от пресцентъра на  Община Бургас . Прожекцията е тази вечер, 25-ти септември, от 18.30 ч. в зала „Петя Дубарова“ на Културен център „Морско казино“. Входът е свободен. \r\n„Пътят на Мъдростта“ не е филм за обикновен човек с обикновена история, който представя ежедневието и биографията като факти. Разказът не просто отразява живота на 83-годишния герой, а навлиза в дълбочината на неговото прозрение и формулира заедно с него нови концепции и преценки за самия живот. В този смисъл филмът не е традиционно документален – той е по-скоро духовен портрет, панорама на идеи, с деликатно подбрана образност. \r\nЛентата е дебютен филм за режисьора Николай Василев и е посветен на една от най-енигматичните личности на нашето време, духовния учител Ваклуш Толев. Филм за Ваклуш Толев се прави за първи път. \r\n„Искаше се доста кураж за такъв дебют. Оказах се пред океан от мъдрост, който трябваше да събера в една капка от 33 минути. И тя трябваше да носи характера, духа на океана. Главният герой е човек, който не говори с обикновени думи – той говори с идеи, неговите изречения са афоризми.“ – споделя Василев. \r\nМъдрецът ни води по върховете на древността – Перперикон, Орфеевите скали, Бяла черква… Като в нова мистерия… Към един нов връх… За да открием, че не е достатъчно човек само да се качи на върха – трябва да се върне, за да донесе… \r\n„Пътят на Мъдростта“ освен от режисьора Николай Василев е „вървян“ от утвърдени имена като Ивайло Кузов, Николай Петров, Мариана Вълканова, Мариана Евстатиева-Биолчева, Юлия Кънчева. \r\nЛентата е с успешно начало – на премиерата си получи награда за дебют от фондация „Култура Аними“. Участва в програмата на телевизионния фестивал „Златната ракла“, 9-тия Международен София филм фест, Фестивалът за неигрално кино „Златният Ритон“, селектиран е за Наградата на Европа в Берлин 2005 г., документалния фестивал в Ихлава, Чехия, прожектиран е на Дните на българската култура в Париж 2005 г., открива VI Международна панорама на независимото кино в Солун. \r\nТемата на мини фестивала е: „Личности, които вдъхновяват“. В България има много личности, свързани с образование, изкуство, култура, и духовност, които могат да мотивират със своя пример. \r\nЦелите на мини фестивала „Лято с документално кино“ са: културна и образователна. Те са в унисон с мисията на СУ „Св. Климент Охридски“ и Община Бургас.", "date": "2019.09.25", "title": "Режисьорът Николай Василев представя филма си „Пътят на Мъдростта” в Културен център „Морско казино“ в Бургас"}
{"url": "http://www.focus-news.net/news/2019/09/25/2702172/ek-evropeyskata-komisiya-privetstva-postignatoto-saglasie-za-naznachavaneto-na-g-zha-kyoveshi-kato-parviya-evropeyski-glaven-prokuror.html", "text": "Европейският парламент и Съветът на Европейския съюз се съгласиха г-жа Лаура Кодруца Кьовеши да бъде назначена като първия европейски главен прокурор, се казва в  прессъобщение от ЕК.   \r\nКомисарят по въпросите на бюджета и човешките ресурси Гюнтер Йотингер и комисарят по въпросите на правосъдието, потребителите и равнопоставеността между половете Вера Йоурова направиха от името на Комисията следните изявления:  \r\nКомисар Йотингер заяви: Европейската комисия работи усилено, за да гарантира, че всяко евро от бюджета на ЕС се разходва съгласно правилата и носи европейска добавена стойност. Това означава също така да се води ефективна борба с измамите, засягащи бюджета на ЕС. Досега Европейската служба за борба с измамите (OLAF) имаше съществена роля в постигането на тази цел. Тя ще продължи своята дейност като независима разследваща служба, допринасяща за възстановяването на дължими средства, както и за прилагането на други мерки за защита. Европейският прокурор ще гарантира укрепването на действията на равнище Съюз и реалното изправяне пред съд на лицата, извършили престъпления във вреда на бюджета на Съюза. Пожелавам на новоизбрания главен прокурор успех в преодоляването на предизвикателствата, пред които е изправена. Както Европейската комисия, така и OLAF ще ѝ помагат активно в предстоящите ѝ задачи.  \r\nКомисар Йоурова заяви: Постигнатото съгласие показва недвусмислено, че ЕС гледа сериозно на борбата с финансовите престъпления и на защитата на парите на данъкоплатците. Европейската прокуратура представлява единствена по рода си структура за отдаване на приоритетно внимание на борбата с трансграничните престъпления и за гарантиране, че нито едно престъпление срещу бюджета на ЕС няма да остане ненаказано. Тя отговаря на исканията на европейските граждани и предоставя на европейските прокурори нови амбициозни инструменти за разследване и наказателно преследване на тези престъпления на европейско равнище. Приветствам постигането на съгласие за назначаването на г-жа Кьовеши като първия европейски главен прокурор. Уверена съм, че г-жа Кьовеши ще се справи много добре в ролята на ръководител на Европейската прокуратура. Постигнатото съгласие прави възможно създаването на новата служба до края на 2020 г., както бе планирано. Комисията ще продължи да бъде твърд поддръжник на колективните усилия за борба с измамите и корупцията в ЕС.", "date": "2019.09.25", "title": "ЕК: Европейската комисия приветства постигнатото съгласие за назначаването на г-жа Кьовеши като първия европейски главен прокурор"}
{"url": "http://www.focus-news.net/news/2019/09/25/2702170/balgariya-v-ochakvane-na-yuzhnokoreyski-investitori-sled-kraya-na-parviya-den-ot-poseshtenieto-na-premiera-boyko-borisov-v-republika-koreya-obzor.html", "text": "България е в очакване на южнокорейски инвестиции. Това стана ясно след края на първия ден от визитата на премиера Бойко Борисов в Република Корея. Министър-председателят посети Центъра за научно-изследователска и развойна дейност на компанията „Hyundai Motor Group“, където присъстваха и други членове на българската делегация. След края на посещението си премиерът коментира пред журналисти, че очакванията му са отношенията ни с Южна Корея да се развиват на по-високо ниво, като заяви, че интересът от корейска страна към инвестиции в България е голям. Той посочи преговорите за реализиране на завод на „Фолксваген“ на българска територия като добра реклама за страната ни в световен мащаб. Борисов посочи, че към България интерес имат и други южнокорейски компании, като обаче отказа да цитира точни имена, за да не навреди това на процеса на инвестициите. Премиерът насочи вниманието и към развитието на отношенията между България и Южна Корея и в сферата на туризма, като подчерта важността на транспортната инфраструктура за привличането на по-голям туристически поток от азиатската страна. Борисов посочи като пример Хърватия, която годишно посреща около 1 милион южнокорейски туристи и подчерта, че и България трябва да се стреми да прави същото.  \r\nПо-късно посещението в Центъра на „Хюндай“ коментира и министърът на икономиката Емил Караниколов. От неговите думи стана ясно, че това е първата официална среща очи в очи с представители на фирмата, като преди това между българска и южнокорейска страна се е водела само писмена кореспонденция. На срещата са били представени идеите на България за стратегическо партньорство между двете страни, както и възможностите за инвестиции, които страната ни предлага. В случая не става въпрос за автомобили с бензинов или дизелов двигател, а разговорът тече в посока привличане на инвестиции за електрически, автономни автомобили и възможност за създаване на Център за изкупуване на автономни автомобили в България, части за електрическите автомобили и батерии. В случая с „Хюндай“ все още не може да се говори инвестиции, но ситуацията ще се промени, ако от фирмата преценят да инвестират в конкретен сегмент в България. За момента важното е България да бъде презентирана като страна с добър икономически климат и възможности. В момента държавата ни се проверява и от друга голяма южнокорейска фирма, чието име Караниколов отказа да конкретизира. Инвестицията, която се очаква, е в размер на 1,5 милиарда евро и е свързана с батерии за електрически автомобили. На компанията са предложени четири локации за реализация на територията на България, като от ръководството й са се спрели на две от тях.  \r\nСред икономическите теми, в програмата на премиера се промъкнаха и още две не по-малки по важност събития. Първото официално посещение на Борисов за деня беше на Националното гробище в Сеул, където премиерът положи венец на главната мемориална кула в чест корейските граждани, дали живота си в движението за национална независимост в Корейската и Виетнамската война. По-късно през деня министър-председателят беше удостоен и с почетния девети дан по таекуондо. Това се случи по време на посещението му в Световното седалище на бойното изкуство таекуондо „Кукиоан“. За целта премиерът трябваше да счупи дъска, с което той се справи успешно.Той облече и традиционната дреха за таекуондо догок. Борисов благодари за високата чест и изтъкна принципите на бойното изкуство като особено важни, най-вече за младите хора. А именно: когато си по-силен, да бъдеш по-снизходителен към слабите. Да използваш силата за мир, винаги да даваш още един шанс на противника, дисциплината, йерархията, да бъдеш критичен към себе си и снизходителен към другите, но най-вече да не се страхуваш от нищо.  \r\nТеодора ПАВЛОВА", "date": "2019.09.25", "title": "България в очакване на южнокорейски инвеститори след края на първия ден от посещението на премиера Бойко Борисов в Република Корея (ОБЗОР)"}
{"url": "http://www.focus-news.net/news/2019/09/25/2702174/lyubomira-gancheva-abv-shte-otpravim-shest-sotsialni-iskaniya-kam-byudzhet-2020-godina.html", "text": "Днес ще отправим шест социални искания към бюджет 2020 година, така че да се пребори бедността, да се намали разликата в доходите между обществата и чувствително всички от догодина да живеем една идея по-добре. Това каза на пресконференция зам.-председателят на ПП АБВ Любомира Ганчева, предаде репортер на  Агенция „Фокус“ . „В този момент Министерство на финансите подготвя бюджета за следващата година и това не е просто един пореден държавен документ, а това е програмата на правителството за управление на следващата година и той касае всеки един от нас. Изключително важно е \"Бюджет 2020\" да бъде направен по начин, който да подобри развитието на страната за следващата година. Ако бюджетът отразява политиката на правителството, факт е, че в навечерието на подготовката на бюджет за следващата година България е държавата с най-висока бедност и с най-голям процент от хора, които живеят в тежки материални лишения, най-висок коефициент на неравенство. България е единствената държава в ЕС, в която неравенството и бедността не само, че не намаляват, а даже обратното – засилват се\", каза още тя. \"Държа да подчертая, че тези шест мерки не са нещо ново, те са част от дългосрочната политика на АБВ и ние винаги сме ги защитавали последователно и в Народното събрание и всеки един орган и на местното самоуправление и на държавната администрация. Необлагаемия минимум в размера на минималната работна заплата за всички, които работят. Това  ще донесе 55 лева чисто на месец за всеки, който се труди в България. По-намалено ДДС за стоките от първа необходимост. Пет процента ДДС за лекарства, хранителни продукти, книги и учебници. Преизчисление на старите пенсии. В момента пенсионерите, които са се пенсионирали  преди повече от 10 години получават в пъти по-малки пенсии. Четвъртата мярка превърнала се в емблема на АБВ - безплатни ясли и детски градини\", уточни Ганчева предлаганите от АБВ мерки.  \r\n\"Предлагаме плавно увеличение на максималния осигурителен праг, като по този начин плавно ще се увеличат и пенсиите на всички пенсионери в страната. Шестата мярка е безплатни лекарства за всяко дете до 7 години. Чрез този пакет от шест социални мерки ние настояваме правителството а покаже загриженост за преобладаващата част от населението, което не живее добре\", допълни още заместник-председателят на АБВ.  \r\nТеодора ПАТРОНОВА", "date": "2019.09.25", "title": "Любомира Ганчева, АБВ: Ще отправим шест социални искания към бюджет 2020 година"}
{"url": "http://www.focus-news.net/news/2019/09/25/2702163/tass-iran-mozhe-da-predlozhi-promeni-v-sporazumenie-za-yadrenata-mu-programa.html", "text": "Иран може да предложи редица изменения на съществуващата споразумение за ядрената му програма. Това съобщи с позоваване на собствените си източници телевизионният канал PressTV, предава  TACC . \r\nПо-специално може да става въпрос за одобрение от иранския парламент на допълнителен протокол към Съвместния всеобхватен план за действие и предложение за гласуване на ядрената сделка пред Конгреса на САЩ. Освен това Техеран ще продължи да настоява Вашингтон да премахне всички санкции, свързани с ядрена програма на Техеран. \r\nПроблемът около ядрената програма на близкоизточната държава ескалира, след като САЩ едностранно се оттеглиха от сделката и въведоха санкции срещу Техеран.   \r\nСпоред Иран останалите страни по споразумението, основни европейците, не се придържат изцяло към задълженията си в икономическата част на документа, така че сделката в сегашната си форма няма смисъл. \r\n \r\n Тереза Герова", "date": "2019.09.25", "title": "ТАСС: Иран може да предложи промени в споразумение за ядрената му програма"}
{"url": "http://www.focus-news.net/news/2019/09/25/2702178/yeni-akit-turtsiya-turtsite-schitat-rusiya-za-priyatel-a-sasht-za-vrag-pokazva-prouchvane.html", "text": "В Турция бе проведено голямо проучване на общественото мнение относно най-важните проблеми и постижения на страната. 74,9% от анкетираните похвалиха закупуването на руската система за ПВО С-400. Мнозина от тях смятат Русия за приятел, за разлика от САЩ - 94,5% от анкетираните определиха страната като враг на родината си, отбелязва консервативният вестник  Yeni Akit . \r\nКомпанията „Изследвания, оценка, анализ“ (ADA) публикува резултатите от проучване на общественото мнение. В анкетата, проведена от 19 до 30 август 2019 г. в 26 провинции на страната, са се включили 1721 жители на възраст над 18 години. \r\nНа участниците в проучването са зададени въпроси за най-важните проблеми в Турция, закупуването на С-400 от Русия, въпреки противопоставянето на и НАТО, законопроекта за амнистията и за мнението им за Ахмет Давутоглу и Али Бабакан, които се подготвят да създадат нови партии,.  \r\nНа въпрос „Кой е най-важният проблем в Турция“, 44,9% от анкетираните посочиха икономиката, 17% - безработицата, 6% - сирийските бежанци, 5,2% - тероризма, а 2,9% обърнаха внимание на проблемите на демокрацията, правата правата на човека и справедливостта. \r\nНа въпрос „Как оценявате закупуването на система за ПВО на С-400 в противоречие с позицията на САЩ и НАТО“, 74,9% от анкетираните са избрали опцията „подкрепям“, 14,9% - „не подкрепям“, а 7,3% се въздържаха от категоричен отговор. \r\n \r\n 94,5% от анкетираните определят САЩ като враг \r\n \r\nНа въпрос кои страни са приятелски настроени към Турция и кои са враждебни, 94,5% от анкетираните определят САЩ като враждебна страна. Сред приятелските страни Азербайджан заема първо място с 83% от гласовете. Следват Русия (16.3%) и Китай (10.2%). \r\n \r\n Законопроект за амнистия относно дневния ред на парламента \r\n \r\nОтговорите на въпроса „Как оценявате законопроекта за амнистия, който бе на дневен ред в парламента наскоро“  са разпределени по следния начин: 42,3% от анкетираните не подкрепят законопроекта, 24,4% го одобряват и отбелязват, че такъв закон трябва да бъде приет, 33,3% сезатрудняват да отговарят. \r\n \r\n 56,4% смятат, че Турция не се нуждае от нова партия \r\n \r\nНа въпроса „Нуждае ли се от нова партия Турция“ 56.4% от анкетираните отговорят с „не“, 32.2% с „да“, 11.1% се затрудняват да изкажат мнение.  \r\n \r\n Въпрос за Давутоглу, Бабакн и Индже \r\n \r\nУчастниците в анкетата са били попитани дали възнамеряват да гласуват за бившия министър-председател Ахмет Давутоглу, бившия вицепремиер Али Бабакан и кандидата за президент на Републиканската народна партия на Турция през 2018 г. Мухарем Индже, ако създадат нова партия. \r\n10% от анкетираните изразиха готовността си да подкрепят Бабакан, 7.3% - Давутоглу, 9.5% - Индже.  \r\n \r\n Въпрос за президентската система \r\n \r\nИ на въпроса „Доволни ли сте от президентската система“ 61,5% от анкетираните отговарят с „не“, 38,5% с „да“. \r\n \r\n „Ако изборите се проведат следващата неделя, за коя партия ще гласувате?“ \r\n \r\nНа този въпрос 37,5% от участниците изразяват подкрепа за управляващата „Партия на справедливостта и развитието“ (ПСР), 22,8% - Републиканската народна партия (РНП), 11,5% нова партия, ако такава бъде създадена, 9,5% „Партията на националистическото движение“, 9% Демократическата партия, Партия на народите, 7% - „Добра партия“, 0,9% - „Партия на щастието“. \r\n \r\n „За кого ще гласувате на президентските избори?\" \r\n \r\n39,1% от анкетираните отговарят: Реджеп Тайип Ердоган, 28,6% - Екрем Имаглу (кмет на Истанбул от 27 май 2019 г.), 8% - Селахатин Демирташ, 6,8% - Мерал Акшенер , 6,5% -Девлет Бахчели, 4,2% -Али Бабакан, 2,3% - Ахмет Давутоглу, 2% - Мухарем Индже, 0,5% - Кемал Кълъчдароглу. \r\n \r\n Тереза Герова", "date": "2019.09.25", "title": "Yeni Akit (Турция): Турците считат Русия за приятел, а САЩ – за враг, показва проучване"}
{"url": "http://www.focus-news.net/news/2019/09/25/2702175/vitsepremierat-tomislav-donchev-osnovnata-ni-zadacha-e-da-maksimizirame-efekta-ot-vsyaka-investitsiya-s-evropeyski-sredstva.html", "text": "Основната ни задача е да максимизираме ефекта от всяка инвестиция с европейски средства. За целта трябва да полагаме системни усилия, за да облекчим всеки бенефициент и така парите да отключват възможности. Това заяви вицепремиерът Томислав Дончев при откриването на Третото заседание на Комитета за наблюдение на Споразумението за партньорство с Европейската комисия 2014-2020 г. и Годишна среща за проследяване изпълнението на програмите, съобщиха от  правителствената информационна служба . \r\nВицепремиерът Дончев отбеляза националния консенсус на политическо ниво за необходимостта от икономическа трансформация и ролята на държавата да подпомогне процеса като подчерта: „Влизаме в зряла фаза на изпълнение на настоящия програмен период и във финална фаза на програмиране на новия програмен период. Застъпването на двата периода е предизвикателство, но не е нещо ново за нас. Натрупаният опит дава своите ефекти – по-добри сме от преди, трудностите от изминалите години вече са рутина, но това не е достатъчно. Избираме да сме дръзки, да направим скок и да променим нещата по-глобално“. \r\nАурелио Сесилио, началник на отдел „България, Хърватска и Словения“ в Генерална дирекция „Регионална и селищна политика“ на ЕК коментира напредъка в изпълнението на Споразумението за партньорство. Анализът показва, че подборът на проекти е в напреднала фаза и се наблюдава сериозен прогрес в сравнение с 2017 г. За ЕК напредъкът по програмите показва, че България е около средното ниво на изпълнение. „Настоящият момент е важен с оглед на подготовката ни за бъдещето. България е изправена пред много предизвикателства, но с подкрепата на ЕК ще успее да изготви ново Споразумение за партньорство и нови оперативни програми, които ще създадат предпоставки българите да се възползват в най-голяма степен от европейските средства през периода 2021-2027 г.“ допълни Аурелио Сесилио.", "date": "2019.09.25", "title": "Вицепремиерът Томислав Дончев: Основната ни задача е да максимизираме ефекта от всяка инвестиция с европейски средства"}
{"url": "http://www.focus-news.net/news/2019/09/25/2702176/evrodeputatat-ivo-hristov-prizova-za-zashtita-na-evropeyskite-pchelari-pri-sporazumenie-s-merkosur.html", "text": "Пчеларите в Европейския съюз са поставени пред редица трудности, произтичащи от промяна в климата, ефекта от монокултурното земеделие, използването на различни препарати и др. За голяма част от пчеларите в моята страна, България, пчеларството е малък, но много важен допълнителен поминък. Това заяви Иво Христов, член на Групата на Прогресивния алианс на социалистите и демократите в Европейския парламент, по време на заседание на Комисията по земеделие и развитие на селските райони в ЕП (AGRI), съобщиха от  пресофиса на евродепутата . На заседанието бе обсъдено споразумението на свободна търговия между Европейския съюз и страните от Меркосур (Аржентина, Бразилия, Парагвай, Уругвай).  \r\nПо думите на Христов, по последна информация, в Европейския съюз за миналата година са произведени 230 000 тона мед. Търговският блок Меркосур произвежда близо 140 000 тона. От това количество, близо една трета – 45 000 т. – ще може да се пласира безмитно в Европа, ако споразумението влезе в сила.    \r\n„Стойността на меда от Меркосур обаче и сега е по-ниска от себестойността на меда, произвеждан в Европа“, каза българският евродепутат.  \r\n„Би ли пояснил представителят на Европейската комисия какъв инструмент за защита на европейските пчелари предвижда Европейската комисия в случай на силен натиск от страна на Меркосур, който със сигурност ще дойде бързо? Кога и как може да бъде задействан той и ако няма такъв, как предвижда ЕК да защити европейските пчелари?“, попита Иво Христов по време на заседанието на земеделската комисия.  \r\nВ отговора си Джон Кларк, директор на отдел „Международни отношения“ към Главна дирекция „Земеделие и развитие на селските райони“ на Европейската комисия, посочи, че тъй като медът от Меркосур е с по-високо качество от китайския, ЕК очаква с приемането на споразумението до 5-10 години южноамериканският мед да измести китайския в Европа. Г-н Кларк уточни, че Европа не успява да произведе достатъчно мед, за да удовлетвори търсенето на вътрешния си пазар. \r\n„Считам, че стратегията на ЕК е порочна и ощетява местните производители. Вместо стимули за сектора, чрез споразумения за безмитен внос от трети страни тя ще засили пазарния натиск и в средносрочен план ще доведе до криза в сектора и понижаване на качеството на продукта. Пчеларството е не само производство, но и ключов елемент за съхранението на природното равновесие и трябва да бъде защитено от безпощадната логика на пазара“, коментира българският евродепутат.  \r\nАржентина годишно произвежда около 76 000 тона, Бразилия 42 000 тона, Уругвай 20 000 тона, Парагвай – близо 2 000 тона. В България годишното производство е между 10 и 11 000 тона, голяма част от които са за износ.", "date": "2019.09.25", "title": "Евродепутатът Иво Христов призова за защита на европейските пчелари при споразумение с Меркосур"}
{"url": "http://www.focus-news.net/news/2019/09/25/2702177/rumen-petkov-abv-shte-seziram-glavniya-prokuror-za-koruptsionna-shema-s-remontni-deynosti-na-samoleti.html", "text": "Ще сезирам главния прокурор за корупционна схема с ремонтни дейности на самолети. Това каза на пресконференция председателят на ПП АБВ Румен Петков, предаде репортер на  Агенция „Фокус“ . „В края на миналата година министерството на отбраната провежда обществена поръчка за ремонта обезпечаването на техническите параметри, резервните части, удължаване на летателния живот на два самолета Л-39. Министерството на отбраната много добре знае, че чешката компания не допуска посредници. Те определят друга компания, която няма нищо общо с чешката компания производител“, обясни Петков. Той уточни, че в писмото, изпратено от чешката фирма много ясно се декларира готовността да се предостави доставката на необходимата актуално техническа документация директно на министерството на отбраната. „Тоест чешката компания осведомява нашето министерство на отбраната, че не искат да участват в корупционни схеми. По-надолу в писмото много категорично се заявява че никой друг не може законно да прилага техническите параметри, да предлага резервните части, да осигурява новопроизведени части или ремонти освен ако това не са фалшифицирани вече употребявани или по друг начин незаконно набавени произведени части. Това е много тежко престъпление към националната ни сигурност“, подчерта лидерът на АБВ. \r\nТеодора ПАТРОНОВА", "date": "2019.09.25", "title": "Румен Петков, АБВ: Ще сезирам главния прокурор за корупционна схема с ремонтни дейности на самолети"}
{"url": "http://www.focus-news.net/news/2019/09/25/2702180/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването  „Симитли – минало, настояще и бъдеще“  по  Радио „Фокус“ – Пирин  и тази сряда продължаваме да говорим за всичко актуални и интересно, което се случва в града и малките населени места Неврокопският митрополит Серафим направи първа копка на строежа на нов параклис в село Полето. Повече по темата очаквайте в първите минути от изданието. Веднага след това ще продължим разговора си със заместник-председателят на Сдружение „Хора и традиции“ Румяна Панова, с която ще си говорим за реколтата от кестени, която се очаква тази година в село Брежани. Ще си припомним и какво предвижда програмата за 10-то юбилейно издание на Празника на брежанския кестен, което ще се проведе на 19 октомври. \r\nВ края на изданието няма да пропуснем и традиционния обзор на всичко по-важно, което се случи в Община Симитли през изминалите дни. Вие, нашите слушатели също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net. \r\n \r\n Слушайте предаването „Симитли – минало, настояще и бъдеще“ на честотите на Радио „Фокус“ – Пирин всяка сряда, от 15.00 до 16.00 часа, с водещ Ливия Нинова, ако искате да сте на „Фокус“ за всичко актуално и интересно, което се случва в града и малките населени места в общината!", "date": "2019.09.25", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/09/25/2702183/sport-grigor-dimitrov-i-evans-otkrivat-programata-za-chetvartak-v-chendu.html", "text": "Григор Димитров и Даниел Еванс ще играят първия мач от програмата за четвъртия ден на турнира в Ченду. Двубоят им ще започне не по-рано от 08:00 часа българско време. \r\nДимитров и Еванс ще играят един срещу друг за трети път. До момента най-добрият български тенисист и британецът са изиграли два мача помежду си и си делят по една победа. През 2011 Димитров надигра Еванс в Ийстбърн, а пет години по-късно загуби от него във Вашингтон.Ако започне с успех участието си, българинът ще се класира на 1/4-финал, където ще играе срещу Александър Бублик или Джордан Томпсън.", "date": "2019.09.25", "title": "Спорт: Григор Димитров и Еванс откриват програмата за четвъртък в Ченду"}
{"url": "http://www.focus-news.net/news/2019/09/25/2702179/kableshkovo-shte-otbelezhi-svoya-praznik-s-tridnevna-programa.html", "text": "Празникът на град Каблешково ще бъде отбелязан с тридневна музикална програма. На 26 септември 2019 г. (четвъртък), от 15.30 часа, на площада пред Народно читалище „Атанас Манчев 1920“ ще има весела надпревара за най-малките – „Рисунка на асфалт”. Това съобщиха от пресцентъра на  Община Поморие . \r\nПрограмата ще продължи и на 27 септември 2019 г. (петък) от 14.00 часа с шестото издание на фестивала за народни инструменталисти „Да излееш душата си с музика“, а от 18.30 часа ямболският фолклорен ансамбъл „Тунджа“ ще изнесе празничен концерт. \r\nНа 28 септември 2019 г. (събота), от 16.30 часа се организира забава за деца с разни чудеса. От 18.30 ч. на същия ден трио “Тенорите” и вариететно шоу “Фламинго” ще се погрижат за достойния завършек на тържествата. \r\nОбщина Поморие, кметство Каблешково и читалище „Атанас Манчев 1920“ канят всички жители и гости да се присъединят към празника.", "date": "2019.09.25", "title": "Каблешково ще отбележи своя празник с тридневна програма"}
{"url": "http://www.focus-news.net/news/2019/09/25/2702185/tass-kremal-potvardi-podgotovkata-na-vizita-na-putin-v-ungariya.html", "text": "Говорителят на Кремъл Дмитрий Песков потвърди подготовката на посещение на държавния глава на Руската федерация Владимир Путин в Унгария, предава  TACC , като припомня, че по-рано от Будапеща дори обявиха датата на посещението – 30 септември. \r\n„Визитата се подготвя“, заяви Песков в отговор на молба да коментира информацията от унгарска страна.  \r\nМинистърът на външните работи на Унгартия Петер Сиярто заяви пред кореспондент на ТАСС в кулоарите на Общото събрание на ООН, че посещението е планирано за 30 октомври, а двете му основни теми ще бъдат сътрудничество между двете страни в областта на икономиката и енергетиката. \r\n„Разбира се, смятам да се срещна [в Ню Йорк] с министъра на външните работи на Русия Сергей Лавров“, заяви Сиярто. „Основната тема на срещата ще бъде подготовката на посещението на руския президент Владимир Путин в Будапеща на 30 октомври“. \r\n \r\n Тереза Герова", "date": "2019.09.25", "title": "ТАСС: Кремъл потвърди подготовката на визита на Путин в Унгария"}
{"url": "http://www.focus-news.net/news/2019/09/25/2702171/zakrivane-na-kampaniyata-pazete-detsata-na-patya-vav-veliko-tarnovo-shte-se-provede-na-26-septemvri.html", "text": "По инициатива на Община Велико Търново и Областна дирекция на МВР - Велико Търново, от месец май 2019 г. на територията на общината стартира кампания за пътна безопасност с призив „Пазете децата на пътя“. Акцията се проведе се през летните месеци с деца от 20-е центрове за работа с деца и младежи в Община Велико Търново. Това съобщиха от пресцентъра на  Общината . \r\nНа 26 септември, от 11.00 часа ще се състои закриване на кампанията, в което ще се включат деца от ОУ „П. Р. Славейков“, участници в проект „Детско полицейско управление“, които заедно с полицаи от Сектор „Пътна полиция“- Велико Търново ще раздават информационни материали на шофьори на възлови кръстовища по главната улица във Велико Търново. \r\nВ редица страни 26 септември се отбелязва като Европейски ден без загинали на пътя, познат в страната ни под наименованието EDWARD (European Dау Without А Road Death), под мотото „Обичам семейството си! Да го пазим на пътя!”.", "date": "2019.09.25", "title": "Закриване на кампанията „Пазете децата на пътя“ във Велико Търново ще се проведе на 26 септември"}
{"url": "http://www.focus-news.net/news/2019/09/25/2702182/rumen-petkov-abv-vseki-koyto-se-opre-na-ministar-karakachanov-tryabva-da-e-nayasno-che-stava-saratnik-v-izbivaneto-na-balgarskite-piloti.html", "text": "Оттук нататък всеки, който се опре на министър Каракачанов трябва да е наясно, че става съратник в избиването на българските пилоти и в ликвидирането на българската военна техника.Това каза на пресконференция председателят на ПП АБВ Румен Петков, предаде репортер на  Агенция „Фокус“ . \"В писмото се казва, че от нашето дружество системата за контрол на качеството във висока степен липсата на такава може да застраши надеждността и безопасността на експлоатацията на самолета. Това е много ярък пример как корупцията, безотговорността и предателството могат да бъдат за сметка на живота на български военнослужещи. По повод на това писмо ние от АБВ алармирахме, че министерството на отбраната и ръководството са ни набутали в такава схема, която е скандална. После министър Каракачанов каза, че съм получил факс от Русия. Не, факсът е от Чехия. Мълчанието ми 15 дни се дължи на факта, че това нещо съм го изпратил на министър-председателя на България Бойко Борисов и на председателя на Народното събрание. Аз не казвам, че те са съучастници в тази престъпна схема, но казвам, че си мълчат по другарски. Аз това писмо ще го разпратя във всички общини, за да се знае позорната схема, в която ни набута министерството на отбраната\", каза още той. \"Същото министерство проведе процедура по съответните правила за доставка на бронирана техника в българската армия. Аз ще тогава казах, че ние от АБВ настояваме тази процедура да включва български производители. Те бяха цинично пренебрегнати, бяха поканени други четири компании и аз съм дълбоко убеден, че някои от тях вече са потърсили българските производители като подизпълнители. Престъпното поведение на министерството на отбраната е такова, че големите пари ще ги остави пак в посредниците, но нашите производители ще се допрат до трохите. Това е повод министър Каракачанов да бъде уволнен веднага и на часа\", допълни Петков. \r\nТеодора ПАТРОНОВА", "date": "2019.09.25", "title": "Румен Петков, АБВ: Всеки, който се опре на министър Каракачанов трябва да е наясно, че става съратник в избиването на българските пилоти"}
{"url": "http://www.focus-news.net/news/2019/09/25/2702184/d-r-atanas-kambitov-kmet-na-blagoevgrad-prez-vsichkite-tezi-godini-s-knsb-polozhihme-mnogo-usiliya-taka-che-da-reshavame-vazniknalite-problemi.html", "text": "През всичките тези години с КНСБ положихме много усилия, така че да решаваме възникналите проблеми. Това каза кметът на Община Благоевград д-р Атанас Камбитов при подписване на споразумение за сътрудничество с Конфедерацията на независимите синдикати в България (КНСБ), предаде репортер на  Радио „Фокус“ – Пирин . По думите му са водени и диалози по различни обществено значими теми. „Проблемите са ясни, въпроса е решението. През всичките тези години синдиката и община се стареше, някъде и с компромисни решения, да правим, така че в крайна сметка всичко да е в полза на хората и на работещите в отделните сфери“, каза още д-р Камбитов. Той отбеляза, че в двустранното споразумение ясно са описани какви ангажименти поемат двете страни в един бъдещ период. Д-р Камбитов заяви, че са дефинирани и целите, които ще се стремят да постигнат, както и инструментите, с които това да се случи. Кметът на Община Благоевград благодари на КНСБ за доверието и изрази надежда, че и в бъдеще ще продължат да работят заедно в полза на гражданите. \r\nЛивия НИНОВА", "date": "2019.09.25", "title": "Д-р Атанас Камбитов, кмет на Благоевград: През всичките тези години с КНСБ положихме много усилия, така че да решаваме възникналите проблеми"}
{"url": "http://www.focus-news.net/news/2019/09/25/2702181/kmetat-na-blagoevgrad-d-r-atanas-kambitov-i-konfederatsiyata-na-nezavisimite-sindikati-v-balgariya-podpisaha-sporazumenie-za-satrudnichestvo.html", "text": "Кметът на Община Благоевград д-р Атанас Камбитов и Конфедерацията на независимите синдикати в България (КНСБ) подписаха споразумение за сътрудничество, предаде репортер на  Радио „Фокус“ – Пирин . Двете страни ще си сътрудничат ефективно за постигането на конкретни резултати в седем области. Това са: повишаване заетостта чрез разкриването на нови работни места; социален диалог на регионално равнище и защита на фундаменталните права на работното място; борба с бедността и създаването на условия за социално включване; развитие на човешките ресурси в региона; образование; реформиране и развитие на здравеопазването; усъвършенстване на системата за административно обслужване. По време на събитието за подписване на споразумението стана ясно, че сътрудничеството ще бъде осъществявано чрез двустранни консултации, преговори и сключване на колективни договори, подписване на конкретни споразумения, обмен на информация. \r\nЛивия НИНОВА", "date": "2019.09.25", "title": "Кметът на Благоевград д-р Атанас Камбитов и Конфедерацията на независимите синдикати в България подписаха споразумение за сътрудничество"}
{"url": "http://www.focus-news.net/news/2019/09/25/2702192/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще погледнем към състоянието на бившия Военен санаториум в Белово. Ще чуете какви са възможностите да се запази сградата и да се развиват социални услуги в нея. В предаването ще продължим темата като ви разкажем за връзката на ген. Рачо Петров с Белово. Какво е оставил той като материално наследство тук ще разговаряме със Севдалина Попова, директор на Историческия музей в Белово. Ще чуете също как се представиха участниците в Доброволното формирование към община Белово в мащабното национално учение на доброволците.  \r\n \r\n Предаването „Белово – градът на трите планини” се излъчва всяка сряда по Радио „Фокус“ – Пазарджик, от 15.00 до 16.00 часа. Водещ на предаването е Ваня Николова. Телефоните за връзка със студиото са 0885 606692 и 034 420020.", "date": "2019.09.25", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/09/25/2702187/dobrichkiyat-okrazhen-sad-ostavi-v-aresta-mladezhite-obvineni-v-grabezh-pridruzhen-s-ubiystvoto-na-41-godishen-mazh.html", "text": "С определения на Добричкия окръжен съд 19-годишният Шенер Р. и съучастникът му в грабежа, придружен с убийството на 41-годишния Диян Д., са с мярка за неотклонение „Задържане под стража“. Това съобщиха от пресцентъра на  Апелативна прокуратура – Варна . \r\nНовото, по-тежко обвинение (по член 199, ал. 2, т. 2, във връзка с член 198, ал. 1 от НК) е било повдигнато още вчера. Наказанието за грабеж, придружен с убийство, извършено в съучастие, се наказва с лишаване от свобода от 15 до 20 години, доживотен затвор или доживотен затвор без замяна. Първоначално двамата младежи бяха обвинени в умишлено убийство по член 115 от НК.  \r\nСлед убийството на Диян, който бил обявен за издирване от близките си на 12 септември тази година, двамата обвиняеми отнели златните му накити. Тежък златен ланец и няколко гривни с приблизително тегло около 90 грама са отнесли със себе си Шенер и Румен, след като изоставили тялото на Диян в землището на село Котленци. Златото било предадено в бижутерски магазин във Варна. За него били получени над 3000 лева, като една част от тях Шенер дал на Румен. \r\nОпределенията на Добричкия окръжен съд, с които са взети най-тежките мерки за процесуална принуда на двамата обвиняеми – задържане под стража, подлежат на обжалване пред Апелативния съд във Варна.", "date": "2019.09.25", "title": "Добричкият окръжен съд остави в ареста младежите, обвинени в грабеж, придружен с убийството на 41-годишен мъж"}
{"url": "http://www.focus-news.net/news/2019/09/25/2702191/sport-silvano-prandi-ostava-nachelo-na-natsionalniya-otbor-po-voleybol.html", "text": "Българска федерация по волейбол ще търси нов облик на мъжкия ни национален отбор. Това стана ясно след работна среща с част от членовете на Управителния съвер на централата, която се проведе днес. Присъстващите се обединиха около идеята, че с това лице и с този облик не може да се търси успех на предстоящата олимпийската квалификация за Токио в Берлин (5-10 януари 2020). Представянето на състава на Европейското първенство 2019 е окачествено като незадоволително и разочароващо.Смяна на Силвано Пранди не е обсъждана.", "date": "2019.09.25", "title": "Спорт: Силвано Пранди остава начело на националния отбор по волейбол"}
{"url": "http://www.focus-news.net/news/2019/09/25/2702189/sloboden-pechat-makedoniya-prezidentat-na-harvatiya-se-otpusna-v-nyu-york-pya-s-palen-glas.html", "text": "Изглежда, че едноседмичният престой в Ню Йорк за Общото събрание на ООН се отрази добре на хърватския президент Колинда Грабар-Китарович, защото тя непрекъснато се „мотае“ с членове на мисията на Загреб и сънародници, коментират в редакцията на македонското електронно издание   „Слободен печат“ . \r\nХърватските медии подчертават, че Колинда Грабар-Китарович се е „отпуснала“ и отново е пяла с пълен глас. На събитието – кое точно не се уточнява – е присъствал и хърватският външен министър Гордан Глич-Радман, който „също пя и дирижира“. \r\nСедмичното турне на Грабар-Китарович приключва на 25 септември. В рамките на деня, вулоарите на Общото събрание на ООН, тя ще модерира дискусия на тема „Локализиране на целите за устойчиво развитие“ и след това ще председателства заседание на Съвета на жените - световни лидери. \r\n \r\n Тереза Герова", "date": "2019.09.25", "title": "„Слободен печат“ (Македония): Президентът на Хърватия се „отпусна“ в Ню Йорк, пя с пълен глас"}
{"url": "http://www.focus-news.net/news/2019/09/25/2702190/plamen-nankov-knsb-podpisvaneto-na-sporazumeniya-kato-tova-s-kmetat-na-blagoevgrad-d-r-atanas-kambitov-ne-e-obichayna-praktika-za-sindikata.html", "text": "Подписването на споразумения като това с кметът на Община Благоевград д-р Атанас Камбитов не е обичайна практика за синдиката. Това каза Пламен Нанков, вицепрезидент на Конфедерацията на независимите синдикати в България (КНСБ), при подписването на споразумение за сътрудничество между Община Благоевград и КНСБ, предаде репортер на  Радио „Фокус“ – Пирин . Той обясни, че КНСБ „не са всеядни“ и пазят равна дистанция от всички политически партии, но не могат да не оценят модела на диалог и на решаване на проблемите на местните общности. „КНСБ е най-голямата синдикална организация в България и нашите членове са гласоподаватели. Ние им дадохме възможността да преценят във всеки един град до колко са доволни от съвместната работа с местните власти и на тази база да предложат за сключване подобни споразумения. Това споразумение има съвсем конкретен характер, като в него са заложени специфичните искания на местните синдикални общности. То представлява една своеобразна пътна карта за развитие на нашите отношения в бъдещ следващ мандат“, каза още Нанков. Той подчерта, че не е страшно, когато има проблем, а когато липсва диалогичност и воля за неговото разрешаване. Нанков обясни, че в този смисъл оценката на неговите колеги за д-р Атанас Камбитов е много добра, поради което същите са пожелали да продължат подобни сътрудничества. Според него по този начин ще се помага на гражданите на Благоевград в намирането на най-добрите и верни решения, така че да им просперитет и спокойствие. Нанков допълни, че в основата на сегашното споразумение стои това, че до този момент имат натрупана добра практика и диалог с д-р Камбитов. Той добави, че при съвместната им работа през годините има реализирани много добри резултати, част от които касаят постигнатите високи заплати в сферата на детското и предучилищното образование, както и в сферата на здравеопазването. „Подписваме споразумението, за да демонстрираме, че заставаме зад подобен модел. Факт е, че нито една друга политическа сила не се е обърнала към нас, за да дискутираме дали и как ако те спечелят ще продължим напред. Ние сме отворени за диалог“, коментира Нанков. \r\n„Факт е, че през изминалия мандат работихме добре с кмета на Община Благоевград д-р Атанас Камбитов“, посочи Силвия Христова, временно изпълняваща длъжността областен координатор на КНСБ – Благоевград. „Бяха подписани общински колективни трудови договори в сферата на образованието, здравеопазването. Нашите очаквания са да продължим и да подпишем същите в сферата на културата и социалните дейности“, каза още Христова. Тя призова гражданите да вземат активно участие в изборите и да гласуват, за да заявят гражданската си позиция. \r\nЛивия НИНОВА", "date": "2019.09.25", "title": "Пламен Нанков, КНСБ: Подписването на споразумения като това с кметът на Благоевград д-р Атанас Камбитов не е обичайна практика за синдиката"}
{"url": "http://www.focus-news.net/news/2019/09/25/2702197/na-26-septemvri-sa-vazmozhni-zatrudneniya-na-prodazhbata-na-e-vinetki-poradi-planirani-testove.html", "text": "На 26 септември – между 12 и 15 ч., са планирани тестове на захранването на единия от двата центъра за данни на Националното тол управление – т.нар. елки на тол системата. Това съобщиха от  пресцентъра на Агенция \"Пътна инфраструктура\" . Възможно е да възникнат частични забавяния и прекъсвания, които биха могли да затруднят продажбите на електронни винетки. За избягване на риска от проблеми с покупката на е-винетка по време на планираните тестове препоръчваме на водачите внимателно да планират пътуването си по републиканската пътна мрежа и да купят електронната си винетка своевременно. \r\nПредстоящите тестове се правят веднъж на два месеца.", "date": "2019.09.25", "title": "На 26 септември са възможни затруднения на продажбата на е-винетки поради планирани тестове"}
{"url": "http://www.focus-news.net/news/2019/09/25/2702195/pred-sgradata-na-gdnp-na-26-septemvri-shte-se-provede-brifing-na-patna-politsiya-vav-vrazka-s-evropeyskiya-den-bez-zaginali-na-patya.html", "text": "От 07.30 на 26 септември пред сградата на ГДНП ще се проведе брифинг на \"Пътна полиция\" във връзка с Европейския ден без загинали на пътя. Това съобщиха от пресцентъра на  МВР .", "date": "2019.09.25", "title": "Пред сградата на ГДНП на 26 септември ще се проведе брифинг на \"Пътна полиция\" във връзка с Европейския ден без загинали на пътя"}
{"url": "http://www.focus-news.net/news/2019/09/25/2702193/nova-makedoniya-makedoniya-v-cherna-gora-poiskaha-zabrana-za-vlizane-na-srabskiya-patriarh-iriney.html", "text": "Сдружението „Черногорско движение“ поиска от Прокуратурата да издаде забрана за влизане в страната на сръбския патриарх Ириней за участие в честванията по повод 800-та годишнина от афтокефалията на Сръбската православна църква, съобщава електронното издание на скопския вестник  „Нова Македония“  , като се позовава на медиите в Подгорица. \r\nЧерногорската организация ще внесе наказателна жалба във Върховната държавна прокуратура срещу Организационния съвет за годишнината, който се ръководи от митрополит Амфилохий. Членовете на „Черногорско движение\" обвиняват организаторите в извършване на множество престъпления, като например действия срещу конституционния ред и сигурност, подстрекаване към национална, расова и религиозна омраза и присвояване на културно богатство. \r\nИскането за забрана за влизане на Ириней е в отговор на неговото изявление, че „положението на Църквата в Черна гора е по-лошо от османската епоха, а за сърбите по-лошо от времето на Независимата хърватска държава“. \r\nСъборът на привържениците на СПЦ е насрочен за 27 и 28 септември в манастира Подвластва,  като основното честване ще мине под мотото  „800 години автокефалия на Сръбската православна църква и светост в Черна гора и Бока“. \r\n \r\n Тереза Герова", "date": "2019.09.25", "title": "„Нова Македония“ (Македония): В Черна гора поискаха забрана за влизане на сръбския патриарх Ириней"}
{"url": "http://www.focus-news.net/news/2019/09/25/2702194/avtoshestvieto-kola-na-godinata-patuva-shte-gostuva-v-stara-zagora-na-28-septemvri.html", "text": "Автошествието „Кола на годината пътува“ ще гостува в Стара Загора. Това съобщиха от  Общината . Най-новата инициатива на Прес  Авто Клуб България (сдружение на българските автомобилни журналисти) стартира на 28 септември от София. За първи път у нас пишещите по темата автомобилизъм организират мобилен автосалон и в уикенда на 28 и 29 септември ще кръстосват пътищата на страната. Екипажите са обособени от пилот и навигатор  - журналист и ПР- експерт от фирма вносител на автомобили у нас.  \r\nОбщо 25 автомобили ще потеглят в 9.00 часа от  централния офис на фирма Лазурит 94 на „Ботевградско шосе“.  \r\nВ 17.00 ч. участниците ще паркират в центъра на Стара Загора, на централната алея в Парк „Пети октомври“, където ще има десетки награди от викторини с публиката, атрактивно представяне на моделите и забавна програма.  \r\nСтарозагорци първи ще видят шарения керван и ще се запознят отблизо с най-актуалните модели. Част от зрителите на мобилния автосалон ще спечелят, както награди от викторините, така и голямата награда от фейсбук конкурса на автошествието – безплатен билет за международния автосалон в столицата, който отваря врати на 12 октомври.  \r\nБългарските автомобилни журналисти, които всяка година избират Кола на годината в България, инициират обиколката с намерението този път автомобилите да пристигнат при хората, обратно на стационарните автоизложения в градовете. Кметовете, които с ентусиазъм приеха идеята на автомедиите за осъществяваване на маршрута, са Живко Тодоров на Стара Загора, Галина Стоянова на Казанлък и кмета на община Челопеч – Алексии Кесяков.  \r\nКолата на 2020 година ще бъде избрана за 23-ти пореден път  през месец януари на пищна церемония в столицата, след гласуване на жури, съставено именно от журналистите на  Прес  Авто Клуб България.  \r\nМарките автомобили, които ще се включат в „Кола на годината пътува“:  Peugeot, WV, Mitsubishi, Nissan, Renault, Dacia, MINI, BMW, Citroen, Honda, Skoda, Mazda, Alfa Romeo, FIAT, SsangYong, Isuzu, Great Wall, Ford, Mercedes, Suzuki  и др.", "date": "2019.09.25", "title": "Автошествието „Кола на годината пътува“ ще гостува в Стара Загора на 28 септември"}
{"url": "http://www.focus-news.net/news/2019/09/25/2702196/predstoi-osvezhavane-na-ulichna-markirovka-i-remont-na-fitnes-ploshtadki-v-yambol.html", "text": "Във връзка с планираните дейности по освежаване на маркировката по паркинг зоните в жилищните квартали, община Ямбол призовава гражданите към отговорно отношение и съдействие на общинските служби. Това съобщиха от пресцентъра на  Общината . За да се извърши полагането на нова маркировка, е необходимо паркингите в междублоковите пространства да бъдат освободени от автомобили. За целта се прави предварително уведомяване на живущите в съответния район – поставяне на съобщения на входовете на жилищните сгради, включително и на паркираните автомобили.  \r\nОбщина Ямбол апелира към собствениците на моторни превозни средства да проявят разбиране и преместят автомобилите си в конкретния ден, за да могат всички след това се ползват от по-добрия вид на паркинга пред собствения им блок. \r\nПланираните в следващите дни маркировки по квартали са по следния график: 26 септември – пред бл. №62 на ж.к. „Граф Игнатиев“, на 30 септември – пред бл. 9 на к-с „Хале“, на 2 октомври – паркинг пред бл. 32 в к-с „Златен рог“, на 4 октомври – пред бл. 30 в същия комплекс, на 8 октомври – паркинг зона между блокове 6 и 8, отново в „Златен рог“. Всички живущи в тези райони ще бъдат отново предварително уведомени. \r\nОсвен мерките по възстановяване на маркировката по улични платна и паркинги, общинските служби редовно отремонтират и повредени или дори злонамерено счупени елементи от градската среда. Преди броени дни току що възстановените чешми в централните паркови площи бяха умишлено потрошени още в същия ден. Наскоро ОП „Паркове и зони отдих“ монтира нови фитнес уреди на три площадки в града – на ул. „Балатон“, в к-с „Хале“ и на хълма „Боровец“, като мерките по възстановяване отново бяха следствие на вандалски прояви. Същото бе положението и с няколко детски площадки. Община Ямбол напомня, че отговорността за облика на града е обща – на местната власт и на гражданите.", "date": "2019.09.25", "title": "Предстои освежаване на улична маркировка и ремонт на фитнес площадки в Ямбол"}
{"url": "http://www.focus-news.net/news/2019/09/25/2702199/ek-proyavi-po-povod-evropeyskiya-den-na-ezitsite-2019.html", "text": "Европейският ден на езиците се отбелязва всяка година на 26 септември, по инициатива на Европейската комисия и Съвета на Европа. На самия ден или в седмиците преди и след 26 септември на различни места в Европа се провеждат езикови уроци, игри, дискусии, конференции, радио предавания, конкурси с участието на езикови и културни институти, асоциации, университети и училища, съобщава  Представителството на ЕК в България \r\nПо повод на Европейския ден на езиците през 2019г. на 26 септември (четвъртък) между 17:30 и 20:30 ч. в Националния музей „Земята и хората“ ще бъдат отворени информационни щандове на 22 езика, на които гостите ще имат възможност да участват в игри и забавни активности, както и да се включат в speak dating (eзикови срещи) на 12 езика. На щанда на Дирекцията за писмени преводи на Европейската комисия ще можете да научите повече за 24-те официални езика на Европейския съюз, да разберете с какво се занимават преводачите на Комисията и как можете да станете стажант при тях, както и за текущия конкурс за млади преводачи Juvenes Translatores. Подробности ще откриете на страницата на събитието във Фейсбук.  \r\nОт 21 до 30 октомври Столичната библиотека ще бъде домакин на многоезичната пътуваща изложба „Алиса в страната на чудесата“, която ще представи издания на книгата на над 30 езика.  \r\n \r\nОтдел \"Преса и медии\"  \r\nПредставителство на ЕК в България", "date": "2019.09.25", "title": "ЕК: Прояви по повод Европейския ден на езиците 2019"}
{"url": "http://www.focus-news.net/news/2019/09/25/2702198/voennoe-obozrenie-chernomorskiyat-flot-na-rusiya-provede-ucheniya-v-cherno-more.html", "text": "В акваторията на Черно море са се провели учения по търсене на претърпяващи бедствие подводници. В маневрите са участвали 12 кораби и плавателни съдове от руския Черноморски флот (ЧФ), предава руският специализиран портал  „Военное обозрение“ . \r\nКакто съобщават от пресслужбата на ЧФ, според сценария на ученията на подводницата е възникнала аварийна ситуация, след което тя, получавайки незначителни вътрешни повреди, потъва. Ролята на „авариралия“ плавателен съд изпълнява дизел-електрическата подводница „Колпино“, която се спуска на дъното. Търсенето й е осъществено от кораби, вертолети и самолети от състава на флота. След намирането на подводницата и провеждането на спасителна операция, „Колпино“ се е издигнала на повърхността. \r\n„След намирането на „авариралата“ подводница, със спасителния съд „Коммуна“ е спуснат дълбоководен апарат АС-23 с аварийна спасителна група на борда, който се е прикрепил към обекта и е вдигнал на повърхността „ранените“ членове на екипажа“, се казва в съобщението. \r\nОтбелязва се, че в рамките на тези маневри подводницата „Колпино“ се е спуснала на дълбочина повече от 240 метра, където са отработени действия на екипажа при гмуркане на голяма дълбочина. \r\n \r\nПревод и редакция:", "date": "2019.09.25", "title": "„Военное обозрение“: Черноморският флот на Русия проведе учения в Черно море"}
{"url": "http://www.focus-news.net/news/2019/09/25/2702202/zam-kmetat-na-sofiya-doncho-barbalov-shte-poseti-na-26-septemvri-spetsializiranata-bolnitsa-za-aktivno-lechenie-na-onkologichni-zabolyavaniya.html", "text": "Зам.-кметът на София Дончо Барбалов ще посети на 26 септември в 12 ч. Специализираната болница за активно лечение на онкологични заболявания /СБАЛОЗ/ ЕООД. Това съобщиха от пресцентъра на  Столична община . Със собствени средства в лечебното заведение е извършен ремонт и е закупена нова медицинска апаратура.    \r\nСБАЛОЗ ЕООД се намира в жк Младост 1, бул. \"Акад. Андрей Сахаров\" № 1.", "date": "2019.09.25", "title": "Зам.-кметът на София Дончо Барбалов ще посети на 26 септември Специализираната болница за активно лечение на онкологични заболявания"}
{"url": "http://www.focus-news.net/news/2019/09/25/2702203/vremenno-se-ogranichava-dvizhenieto-po-pat-i-4-targovishte-paten-vazel-belokopitovo-poradi-vzrivni-deynosti.html", "text": "Временно се ограничава движението по път I-4 Търговище – пътен възел „Белокопитово“ поради взривни дейности. Това съобщиха от  пресцентъра на Агенция \"Пътна инфраструктура\" . Шофьорите да използват обходния маршрут през пътен възел „Белокопитово“ –  Лозница – Търговище по път II-49, път II-51 и път I-2 в двете посоки.", "date": "2019.09.25", "title": "Временно се ограничава движението по път I-4 Търговище – пътен възел „Белокопитово“ поради взривни дейности"}
{"url": "http://www.focus-news.net/news/2019/09/25/2702205/stara-zagora-se-vklyuchva-v-evropeyskata-nosht-na-uchenite.html", "text": "Стара Загора се включва в Европейската нощ на учените. Това съобщиха от пресцентъра на  Общината . \r\nНа 27 септември България се включва с по-богата програма от всякога преди в Европейската нощ на учените, заедно със стотици градове от цяла Европа. \r\nПрограмата тази година обхваща повече от 150 събития, които ще се проведат на над 50 места в цялата страна – 13 селища, на борда на теснолинейката, на кораб и дори мини подводница. \r\nВ Стара Загора събитията ще се проведат в  Регионална библиотека „Захарий Княжески“. \r\n \r\n Предвидена е следната програма: \r\n \r\n17:30-18:30 \r\nМагия REFRESH \r\nХлебна математика с организация „Мрежа хлебни къщи“  \r\n19:00-20:00 \r\nНаука в града REFRESH \r\nЗелени Балкани и Спасителен център за диви животни \r\n17:00-20:00 \r\nМагия REFRESH \r\nЗабавна наука с  Детски Научен Клас – ДНК 17:00-20:00 \r\nМагия REFRESH \r\nРаботилница с геометрични дъски Open Geoboard \r\n \r\n17:00-20:00 \r\nМагия REFRESH \r\nГлавоблъсканици и пъзели с Център по забавна математика \r\n18:00-21:00 \r\n \r\nМагия REFRESH \r\nИзработване на шевици с група „Седянката” \r\n \r\n17:00-20:00 \r\nНаука в града REFRESH \r\nЕвропейски кът \r\n \r\n17:00-20:00 Магия REFRESH \r\n Магия с 3D принтер с #Zaralab Academy \r\n \r\nПълната програма по градове можете да намерите на сайтовете на: \r\n- сп. БГ Наука -   и интерактивна карта за цялата страна;  \r\n- Британски съвет -  .   \r\n \r\nЦелта на Европейска нощ на учените е да докаже, че наука има навсякъде около нас и е еднакво важна за всички ни, независимо от възраст и занятие, а учените са хора с изключително вълнуващи професии. \r\nПроектът REFRESH  (Relate, Experience, Find Research Everywhere and Share) за Европейска нощ на учените в България се финансира от Европейската комисия по дейностите \"Мария Склодовска-Кюри\", договор 818879.  \r\nПроектът се осъществява от: Център за изследване и анализи, Форум Наука, Британски съвет, Форум Демокрит, Медицински университет Пловдив, Медицински университет София, Технически университет София, Технически университет Габрово, Университет по хранителни технологии, Химикотехнологичен и металургичен университет, Минно-геоложки университет, Национална спортна академия, Институт по океанология при БАН, АгроБиоИнститут, Национален природонаучен музей при БАН, Институт за етнология и фолклористика с Етнографски музей при БАН, София Тех Парк, Русенска търговско-индустриална камара, Институт по зеленчукови култури “Марица”, Български географски портал Географ БГ, Център по забавна математика. \r\nЗа допълнителна информация: \r\nСветлана Горанова – Забавна математика, тел.: 0886235813 e-mail: matematikata.zabavna@gmail.com.", "date": "2019.09.25", "title": "Стара Загора се включва в Европейската нощ на учените"}
{"url": "http://www.focus-news.net/news/2019/09/25/2702186/the-american-conservative-demokratite-nay-nakraya-se-kachiha-na-vlaka-kam-impiychmanta.html", "text": "Това е моментът, който Демократите – цялата #Съпротива – чакаха. Официално разследване, обявено от председателя на Камарата на представителите Нанси Пелоси във вторник, което вкара дългоочаквания влак на импийчмънта на гарата и той е готов да приеме пътници, пише Питър ван Бурен в материал за авторитетното списание  The American Conservative , предаден без редакторска намеса. \r\nИма съвсем малко твърдо установени факти: в изтекла информация се твърди, че служител на разузнаването вярва, че по време на телефонен разговор на 25 юли Тръмп е направил конкретни „обещания“ на украинския президент в замяна на разследване за корупцията на семейство Байдън. Подалият сигнала няма преки познания за това, което е казано и може да е чел стенограма или резюме. Тръмп е бил наясно, че обаждането е достояние на много хора, но все пак е казал, това което е казал. \r\nВъпреки липсата на истинска информация, историята разцъфтяваше, докато накрая кошерът заключи, че Тръмп незаконно е задържал военна помощ за Украйна на стойност 391 милиона долара за директна размяна с украинците, които трябва да извадят мръсотии за Джо Байдън. Корелацията се превърна в причинно-следствена връзка и се създаде разказ. Той след това бе рафиниран за тълпата в подходящото за туийтване „Тръмп отново кани чужденци във вътрешния ни демократичен процес“. От тук на The New York Times му трябваха само 48 часа да попита дали „президентът може да се измъкне от превръщането на федералното правителство в оръжие за наказание на политическите опоненти“. Дойдоха призива за импийчмънт, а един номинален прентендент на Тръмп буквално поиска в ефира на MSNBC да се обмисли екзекуция. \r\nДемократите решиха също така, че всякакви процедурни и правни неща, на които обществеността не обръща внимание, са били нарушавани, тъй като жалбата за подаване на сигнали не им е била предадена. В обобщение, според New York Times, „много елементи са мътни, но определено нещо мирише“, което подсказва, че това е достатъчно добро като стандарт за искане на смяна на режима по средата на изборната кампания. \r\nВъв вторник вечерта председателят на Камарата на представителите от Демократите Нанси Пелоси призова за официално разследване за импийчмънт. Оплакването изглежда е достатъчно, за да започнете нещата, но завършването на това до момента на действителното гласуване за импийч ще изисква много повече. \r\nГолямата разлика този път е, че няма да има тригодишна мисия за Светия граал, като случая със записа с пикаенето (Демократите твърдяха, че Путин контролира Тръмп със запис от посещението на последния в Москва, когато момичета са изпълнявали услугата „пис“ върху бъдещия президент на САЩ – бел. „Фокус“). Стенограма от телефонния разговор между Тръмп и украинския президент съществува. Какво казва Тръмп? Версията на украинското правителство, която е най-близката до истината към момента, стои тихо онлайн вече от два месеца. Там пише: „Доналд Тръмп е убеден, че украинското правителство ще може бързо да подобри имиджа на Украйна и да завърши разследването на  случаите на корупция, които пречат на взаимодействието между Украйна и САЩ [sic]“. \r\nДействителните думи имат голямо значение. Ако се окаже, че цялата тази работа е стъкмена от някое широко или небрежно изявление на президента във връзка с разследването на корупцията, което може да включва семейство Байдън, така че да се впише в желаното обвинение, тя ще се провали с гръм и трясък пред избирателите. Ако всички трябва да станем правни експерти в сферата на подаването на сигнали, по същия начин, по който станахме експерти по възпрепятстване на правосъдието допреди няколко седмици, това ще се провали. Демократите могат дори да докарат конгресмен Уили Койота на сцената с неговия екип за импийчмънт по същия начин.  \r\nИ въпреки че са важни действителните думи, не бива да се пренебрегвам че нищо от това, което уж Тръмп е направил, а именно – да използва военната помощ, за да очерни Байдън – не се е случило. Говорим за случай като опожаряването на Райстага, но не с толкова много думи. \r\nНикой не твърди, че украинците са разследвали Байдън по искане на Тръмп (и Демократите настояват, че Байдън не е извършил нищо нередно, така че разследването би било за нищо). Следователно е голям проблем в този разказ, че дългообещаната военна помощ на Украйна е само забавена и след това изплатена, сякаш подкупът не е даден за нищо в замяна - което трудно би го направило подкуп. Тръмп очевидно не се справя добре с подкупването. Въпреки че той взе решение временно да откаже помощта по някаква причина, на украинците дори не знаеха до няколко седмици след обаждането с „изнудването“, което означава, че никой ничия ръка не е огъвана. Така че не е даден подкуп, или според знанието на украинците, не са задържани пари. \r\nКакто в случая с всички хора, които Тръмп уж е продал, за да получи своя хотел в Москва, само за да се окаже, че няма московски хотел, демократите твърдят, че виждат димящо дуло на пистолет. Но на земята под дулото няма тяло. Така че това ще деградира в ново сложно мислено престъпление, нова „конспирация“, която няма да завърши с присъди? „Не е необходима изрична размяна на услуги, за да предадете вашата страна“, „туийтна“ помощно Адам Шиф, председател на Комитета за разузнаване на Камарата. Преди три години „почти“ можеше да проработи, но сега сме твърде цинични след краха на „Ръшагейт“. Сивите зони ще бъдат в полза на Тръмп в съда на общественото мнение. \r\n Въздишка. Това ще се влачи за известно време. Следователно следващата стъпка е някой да види действителната жалба на подателя на сигнали или, по-добре, стенограмата от самото обаждане. Защото абсолютно всичко останало, което се върти около Вашингтон днес, се основава само на изтекла информация. \r\nСкатаването на нещата, ако Тръмп иска да ги скрие от Конгреса, няма да е лесно. Законът поставя условия за разкриване на самата жалба на лицата, подаващи сигнал за нарушения, въз основа на специфичните законови определения за достоверни и спешни; медиите манипулират тази част от историята, използвайки опростени дефиниции. Как да приложим тези критерии може да се спори с Киев и обратно. Например, самата жалба изглежда няма нищо общо с разузнавателните операции, освен че е била подадена от служител на разузнаването. Това би могло да не стане „спешен“ въпрос при тълкуването на закона и по този начин да не е достъпен за Конгреса. \r\nОтказът на Тръмп да разкрие жалбата на подателя на сигнала е също в съответствие с позицията на администрациите на Клинтън и Обама. Бил Клинтън в подписващо изявление, придружаващо оригиналния Закон за защита на лицата, подаващи информацията от 1998 г., пише, че „това не ограничава моите конституционни правомощия да преглеждам и, ако е подходящо, да контролирам определена класифицирана информация пред Конгреса“. \r\nОбама също така си запазва правото да отказва информация „при [неопределени] изключителни обстоятелства“, когато първоначалният акт беше актуализиран, когато Конгресът създаде Службата на генералния инспектор на общността на разузнаването през 2010 г. Тръмп по този начин е третият президент, който твърди, че жалбата на лицата, подаващи сигнал за нарушения, не предоставя на внозителя правото да налага класифицирана, привилегирована информация в публичната сфера. Това право е на президента - Клинтън, Обама, Тръмп, както и на следващия. Позовавайки се на дълъг прецедент, съдилищата вероятно ще се съгласят, ако бъдат попитани. \r\nМакар че има възможност да се спори относно пускането на жалбата до Конгреса, няма нищо, което да наложи принудителното освобождаване на самия препис на президентския разговор. Това, което президентите казват на други световни лидери с очакването за поверителност, е в основата на провеждането на външната политика. В момента никой световен лидер не е готов да взаимодейства откровено с американския президент, притеснен, че разговорът може да се появи по CNN на следващия ден. Това беше един от аргументите, използвани за оценка на  щетите, причинени от подателя на сигнал Челси Манинг, която разкри документи на Държавния департамент, съдържащи подобни разговори. \r\nОт друга страна, ако съдържанието на стенограмата може да оневини Тръмп или да отслаби оплакването на лицата, подаващи сигнали, няма нищо, което да попречи на Тръмп да пренебрегне всичко това, като просто пусне записа (той каза във вторник, че ще го направи). Не забравяйте, че той знае какво е казано, а Демократите, които искат импийчмънт – не. \r\nРазбира се, законът и прецедентът са на страната на Тръмп, ако той реши да откаже да разкрие жалбата и преписа пред Конгреса. И ако никой не може да види тези документи, няма начин да се пристъпи към разследване решително напред, въпреки че театралните изслушвания са винаги възможни. Пълното изтичане на тези специфични, високо класифицирани материали би било безпрецедентно. И ако незаконно получените, изтекли документи се използват в процеса на импийчмънт, това би представлявало истинска конституционна криза. \r\nИма още. Тъй като аз самият съм подател на сигнал, знам много добре личната цена на това да кажеш истината. Необходима е огромна смелост, за да се поставите в противоречие с пълната власт на правителството. Рискувате работата си, живота си, такъв, какъвто го знаете, и свободата си. Нашата демокрация изисква такива хора да излязат, въпреки всичко това. Така че с някои смесени чувства тук записвам скептицизма си. В основата си, подателите на сигнали са различни единствено по мотив; те действат, защото съвестта им им казва, че трябва. Те разбират, че тяхната вярност е към хората, а не към партия (което представлява изтичане на информация), или личен интерес (тук те стават предатели). \r\nАко тук подателя на сигнала се обвива в трудно извоювани правни защити, за да отбележи точки, като доносничи на фона на различията в партийните политики, това ще допринесе за изчезването и на малката вяра, която има обществото в жизнения процес на разкриването на истината на всяка цена и ще накара тези, които имат основателни опасения да се стаят. Надявам се с цялата си душа и с уважение към такива като Елсберг, Манинг и Сноудън, че този подател на сигнал ще се окаже достоен да застане до тях. И Бог да помогне на него и на нашата страна, ако това не се случи. \r\n \r\nПревод и редакция:", "date": "2019.09.25", "title": "The American Conservative: Демократите най-накрая се качиха на влака към импийчмънта"}
{"url": "http://www.focus-news.net/news/2019/09/25/2702200/yonhap-v-seul-se-provezhdat-sreshti-na-varha-mezhdu-balgariya-i-yuzhna-koreya.html", "text": "Южна Корея и България провеждат серия срещи на върха в Сеул за укрепване на партньорствата в области като търговията, инвестициите и енергетиката, съобщава информационната агенция  Yonhap . \r\nБългарският премиер Бойко Борисов е на тридневно официално посещение в Южна Корея по покана на президента Муун Дже-ин. Той е първият министър-председател на България, който посещава азиатската страна.  \r\nДже-ин и Борисов планират да проведат среща на върха в петък за обсъждане на съществени начини за развитие на отношенията между двете страни по „реципрочен и перспективен\" начин, според говорител на Сеул. Сред точките от дневния ред са как да се подобрят връзките в различни сектори, включително търговия, инвестиции, енергетика, инфраструктура, национална отбрана, развитие на оръжията, култура и образование. \r\nМуун Дже-ин също ще се опита да потвърди подкрепата на България за мирния процес на Корейския полуостров. \r\nДвете страни отбелязват 30-ата годишнина от установяването на дипломатически отношения през следващата година. Затова срещата на върха се очаква да послужи като възможност за „разширяване на същественото сътрудничество и задълбочаване на всеобхватни, перспективни партньорства\", допълниха от Сеул. \r\n \r\n Тереза Герова", "date": "2019.09.25", "title": "Yonhap: В Сеул се провеждат срещи на върха между България и Южна Корея"}
{"url": "http://www.focus-news.net/news/2019/09/25/2702204/do-proletta-zarabotva-novata-gavkava-akaunt-sistema-za-bileti-v-gradskiya-transport-v-stara-zagora.html", "text": "Вторият етап от проекта за „Модернизация и развитие на устойчив градски транспорт в град Стара Загора“ акцентира върху създаване на по-ефективен, интегриран и бърз градски транспорт. Това обяви днес ресорният зам.-кмет на общината Йордан Николов, съобщиха от пресцентъра на  Общината . „Във вашия град ще заработи система за управление на градския транспорт от световно ниво. Смело можем да кажем, че в Стара Загора ще бъде достъпна първата акаунт базирана система на Балканите“, обяви Борислав Горов, представител на фирма „Телелинк“. „Тази система представлява технологичен модел, който предлага гъвкавост и управление в реално време, чрез безплатно мобилно приложение. То напомня банковите профили или акаунти, чрез които се създава персонален индификационен код, съхраняващ базата данни на потребителя“, уточни още Горов. „Това дава предимство, защото дори физически картата за транспорт да липсва, то акаунтът пази всичко необходимо“, подчерта той. От фирмата представиха нагледно как може лесно да бъде управлявана цялата система, което ще улеснява, както потребителите на градския транспорт, така и транспортния оператор. „Задавайки маршрут, всеки един гражданин на Стара Загора или гост на града, ще може да избира пред варианти за придвижване до конкретната точка – т.е. ще може да избира и с коя автобусна линия да пътува и за колко време да пристигне“. При приложението, което ще бъде достъпно за потребителите до две седмици, се залага на висока сигурност спрямо личните данни, подчертаха от фирмата. Проучванията сочат, че над 70% от ползвателите на градския транспорт имат смарт телефони, което ще ги улесни максимално. Абонаментните карти за групите, ползващи преференциални цени, ще се издават на същите места, както досега. Билети за градския транспорт ще се продават още и във всяко от превозните средства на градския транспорт, както и в 10 специални пункта в града, където билетите ще бъдат закупувани освен с монети, както ще бъде в самите превозни средства, то и с банкноти и банкови карти. По време на пресконференцията бяха дадени подробности около изграждането на Системата за управление на градския транспорт (СУГТ), която включва въвеждане на видеонаблюдение на основните кръстовища в града с интелигентна система за превенция на задръствания. Вече тече и подмяната на съществуващите светофарни уредби, и внедряване на система на 36 кръстовища за управление и контрол на трафика. „Системата ще дава приоритет на автобусите, обслужващи градския транспорт“, обяви Милко Гочев, представител на консорциума „Ем Транс Сис“. „Ще има нови трафик контролери с модерна технология, трафик детектори, светофарни дисплеи и устройства. Работим по премахването на секундарниците на светофарите, защото така ще може да бъдем адекватни и бързи при дистанционното управление на системите, както и няма да се създават предпоставки за инциденти“, допълни той. От думите му стана ясно, че ще има мигаща светлина при зелената вълна, за да бъдат предупредени шофьорите и пешеходците, че предстои смяна на цвета и да бъдат с повишено внимание. Благодарение на новите системи ще се намалят и спорните ситуации при пешеходци и шофьори на възлови места в града, чрез връзка с камерите в реално време. \r\nВ пресконференцията участие взеха още Димитър Авджиев, управител на общинската фирма „Автобусни и тролейбусни превози“, както и ръководителят на проекта Мирослава Шопова от Община Стара Загора. По време на събитието, ресорният зам.-кмет Йордан Николов обяви, че общинска администрация вече работи активно и по закупуване на електробуси, както и за система за велосипеди под наем, с които да се допринесе още повече за качеството на въздуха, но и да бъдат за удобство на гражданите.", "date": "2019.09.25", "title": "До пролетта заработва новата гъвкава акаунт система за билети в градския транспорт в Стара Загора"}
{"url": "http://www.focus-news.net/news/2019/09/25/2702201/temata-za-balgariya-v-svetovnite-medii-borisov-na-poseshtenie-v-yuzhna-koreya-posleditsite-ot-falita-na-tomas-kuk-shema-za-prodazhba-na-balgarski-bebeta-sreshti-v-kuloarite-na-obshtoto-sabranie-na-oon-komentari-v-mediite-agentsiya-fokus.html", "text": "*** \r\n  Южна Корея и България провеждат серия срещи на върха в Сеул за укрепване на партньорствата в области като търговията, инвестициите и енергетиката, съобщава информационната агенция  Yonhap . \r\nБългарският премиер Бойко Борисов е на тридневно официално посещение в Южна Корея по покана на президента Муун Дже-ин. Той е първият министър-председател на България, който посещава азиатската страна.  \r\nДже-ин и Борисов планират да проведат среща на върха в петък за обсъждане на съществени начини за развитие на отношенията между двете страни по „реципрочен и перспективен\" начин, според говорител на Сеул. Сред точките от дневния ред са как да се подобрят връзките в различни сектори, включително търговия, инвестиции, енергетика, инфраструктура, национална отбрана, развитие на оръжията, култура и образование. \r\nМуун Дже-ин също ще се опита да потвърди подкрепата на България за мирния процес на Корейския полуостров. \r\nДвете страни отбелязват 30-ата годишнина от установяването на дипломатически отношения през следващата година. Затова срещата на върха се очаква да послужи като възможност за „разширяване на същественото сътрудничество и задълбочаване на всеобхватни, перспективни партньорства\", допълниха от Сеул. \r\n \r\n*** \r\n  Сривът на „Томас Кук“ представлява сериозно предизвикателство за българския туризъм - десетките черноморски хотели са изправени пред загуби в размер на десетки милиони долари, докато се водят преговори за следващия летен сезон, заяви министърът на туризма Николина Ангелкова, предава  Reuters . \r\nБританската туристическа компания изпраща годишно 350 000-450 000 туристи в България, около 10% от всички чуждестранни почиващи в черноморските курорти на страната, които са популярни поради сравнително ниските си цени и широкия спектър от дейности, които предлагат. \r\nСлужителите на индустрията оценяват щетите за българския туристически сектор на около 100 милиона лева с оглед дължимата от „Томас Кук“ сума за над 50 хотела по бреговете на България в размер на 36 милиона евро. \r\n„Ситуацията е изключително тежка и тя би се отразила не само на летния сезон, който сега приключва, но и на този през 2020 г. със сигурност, защото преговорите вече са в ход“, каза министърът на туризма Николина Ангелкова. \r\nАнгелкова заяви, че съществува сериозен риск собствениците на хотели да не получат заплащане за почиващите, изпратени от „Томас Кук“ през юли и август, защото Великобритания гарантира плащания само на туристите, които в момента са в България. \r\nТя отказа да посочи точната стойност на загубите, с които се сблъскват собствениците на хотели, заявявайки, че те ще бъдат „за доста милиони левове“. Близо 900 от 2500 британски туристи в България са изпратени у дома от понеделник насам, съобщиха служители. Общият брой туристи от всички филиали на „Томас Кук“ в България е близо 6000. \r\n \r\n*** \r\n  Министърът на външните работи на Гърция Никос Дендиас се е срещнал с колегите си от България, Румъния и Хърватия в Ню Йорк, за да обсъдят бъдещето на Западните Балкани и начините за засилването на регионалното сътрудничество, съобщава електронното издание на атинския ежедневник  Kathimerini . \r\nДипломатите са обсъдили също амбициите за членство в Европейския съюз на Северна Македония и Албания. Следващият месец Брюксел ще реши кога да стартите преговорите със Скопие и Тирана. \r\n„Мисля, че за Балканите е добра стъпка външните министри да имат възможност да разменят гледните си точки. Достигнахме до общи позиции, които засягат нашите общи интереси и общия по-широк регион в рамките на ЕС“, заяви Дендиас след срещата. \r\n„След 10-годишна криза Гърция излиза от изолация“, подчерта първият дипломат и добави, че страната е готова да играе роля в по-широкия регион. \r\n \r\n*** \r\n  Полицията в северния гръцки пристанищен град Солун е арестувала 12 души за търговия с бебета, съобщава македонската телевизия   Pressing TV . Сред тях има адвокати, лекати и нотариуси. Разследването е показало, че в схемата участват десетки българки, които продавали новородените си деца за суми, достигащи до 25 хиляди евро. \r\nПодчертава се, че случаят не е първи по рода си. Разследването по него е продължило няколко месеца, а освен арестуваните, властите са наблюдавали и около 60 други лица.  \r\nВластите са установили, че българки са пристигали Гърция в последните месеци на бременността си, където раждали в частни клиники, тъй като там е по-лесно фалшифицирането на документи. Освен бебета, продавани на бездетни семейства, българките предлагали на „клиентите“ и замразени яйцеклетки. \r\n \r\n*** \r\n  През 2017 година Унгария е инвестирала най-голям процент от общите разходи на правителството за отдих и спорт сред 28-те страни-членки на Европейския съюз, пише електронното издание  Hungary Today , като се позовава на данни от „Евростат“. \r\nТъй като средната стойност на ЕС възлиза на 0,7% през същата година, Унгария се превърна в победител без сериозна конкуренция, като инвестира 2,5% от общите държавни разходи за отдих и спорт. Тя е следвана от Естония (1,4%) и Люксембург (1,2%). От региона Чехия, Полша и Румъния също изразходват над средното за ЕС, докато Словакия е 26-ата, а Хърватия е на последно място. \r\nОбщите държавни разходи за отдих и спорт остават стабилни като процент от общите разходи от 2004 г. насам. \r\nПо отношение на разходите на глава от населението, Люксембург води с 492 евро на жител, следван от Швеция с 256 евро и Финландия с 206 евро. По този показател Унгария е едва седма, изразходвайки по 150 евро на жител, но продължава да е над средното ниво за ЕС, което е по 100 евро на жител. \r\nВ това отношение Австрия е единствената от региона над средното за ЕС, докато Румъния, Словакия, България и Хърватия са в дъното на списъка. \r\n \r\n*** \r\n  Контингент на Косовските сили за сигурност (КСС) участва в тридневни международни учения в Германия, предава държавната  RTK Live . \r\nУточнява се, че те се водят на територията на американската база в Хоенфелс. В маневрите участват 5 400 военнослужещи от различни страни, включително България, Босна и Херцеговина, Хърватия, Грузия, Армения, Азербайджан, Италия, Литва, Северна Македония, Полша, Турция и Украйна. \r\n***", "date": "2019.09.25", "title": "Темата за България в световните медии – Борисов на посещение в Южна Корея, последиците от фалита на „Томас Кук“, схема за продажба на български бебета, срещи в кулоарите на Общото събрание на ООН (Коментари в медиите – Агенция „Фокус“)"}
{"url": "http://www.focus-news.net/news/2019/09/25/2702207/s-10-hil-dabovi-fidanki-po-zelena-stava-stara-zagora-prez-noemvri.html", "text": "Стара Загора да е най-зеленият град в България, тази кауза стои зад обединените усилия на ръководството на Община Стара Загора, директорът на Регионалната дирекция на горите инж. Петър Заяков, директорът на Държавно горско стопанство – Стара Загора Иван Чергеланов и управителят на Спасителния Център за диви животни „Зелени балкани“ в Стара Загора Ивайло Клисуров. Това съобщиха от пресцентъра на  Общината .  \r\n„Решихме, че е необходимо да даде всеки своето за тази идея – така всяка година ще залесяваме по 10 хиляди фиданки, за да си отгледаме заедно гора в покрайнините на нашия град“, сподели Живко Тодоров. „Ако всеки човек може да залеси по около 20 дръвчета, то това означава, че имаме нужда от около 500 доброволци, които да подкрепят каузата и да дойдат на 9 ноември, в района на „Магарешка поляна“ по пътя за кв. „Дъбрава“. „През есента е най-подходящото време за залесяване. Ако всяка година добавяме по 10 хил. броя дървета, или повече, то след 10 години ще имаме наистина голяма нова гора“, каза още Тодоров. Той благодари на инж. Заяков за безвзмездното осигуряване на фиданките и неспирните усилия да поддържат зеления фонд на общината.  \r\n„Целият горски сектор изцяло подкрепя инициативата за създаване на дъбова гора, защото така ще намалим голината, която в момента там е 157 дка. Този незалесен терен, в посока „Магарешка поляна“ и „Заешка поляна“, изгорял през 2007 година, и възстановяван през годините, но въпреки всичко страдащ ежегодно от пожари. Точно това е пример колко трудно е да създадем гора“, уточни инж. Заяков. Той обясни, че в района има и други подходящи терени, около 365 дка, които очакват залесяване по различни програми.  \r\n„Чудесно е, че тук работим в синхрон и с идея да има повече широколистни гори в района. Ще  участваме с доброволци и съдействие“, каза и Ивайло Клисуров.  \r\nПо време на пресконференцията по повод зелената кауза за Стара Загора стана ясно, че горският фонд в областта е в добро състояние и расте, но има нужда да бъде опазен от недобросъвестно отношение. Тодоров припомни, че ако над града, има голяма дъбова гора, то това ще ограничава и възможността от стичане на голямо количество вода към центъра на града при обилни валежи.  \r\nОбщината работи активно за подобряване като цяло на качеството на въздуха и околната среда, стана ясно по време на пресконференцията. В нея участваха още ресорният зам.-кмет Йордан Николов и началникът на звено „Озеленяване и комунални дейности“ Николай Стоев.", "date": "2019.09.25", "title": "С 10 хил. дъбови фиданки по-зелена става Стара Загора през ноември"}
{"url": "http://www.focus-news.net/news/2019/09/25/2702206/emil-radev-neobhodim-e-efektiven-evropeyski-mehanizam-za-konfiskatsiya-na-pechalbi-ot-prestapna-deynost.html", "text": "Конфискацията на доходите от престъпления е ключова мярка за борба с организираната престъпност. Тъй като 99% от възможните печалби от престъпна дейност не се конфискуват и остават на разположение на престъпниците, ЕС се нуждае от ефективен инструмент за противодействие на общоевропейско ниво. Това съобщиха от  пресцентъра на ПП ГЕРБ . Тази позиция българският евродепутат от ГЕРБ/ЕНП Емил Радев изрази пред свои колеги и представители на Европейската комисия в рамките на представянето на изготвения анализ относно неоснованите на присъда мерки за конфискация в ЕС. Изслушването се проведе в Комисията по граждански свободи, правосъдие и вътрешни работи на Европейския парламент, на която българският евродепутат е зам.-председател. Анализът на ЕК разглежда законодателството на всички държави-членки по отношение на мерките за конфискация, които не се базират на присъда. Документът представлява междинна стъпка за евентуално бъдещо хармонизиране на европейското законодателство в тази област. Законовите рамки на държавите-членки относно конфискацията без присъда са претърпели значителни промени през последните години. Въпреки това, действителният процент на окончателно конфискувани пари все още е много нисък. „В България прилагаме механизъм на конфискация без присъда на богатство с неясен произход и през последните години се постигат много добри резултати“, посочи Радев. Според румънската депутатка Рамона Стругариу България е много добър пример за прилагане на конфискация, неоснована на присъда. Тя изрази надежда, че и Румъния ще приеме подобно законодателство. Всички евродепутати, участващи в дискусията, подчертаха, че при тези процедури трябва да има гаранции за спазване на човешките права така, както са залегнали в Договорите на Европейския съюз, в Хартата за основните права на ЕС, а също и в Европейската конвенция по правата на човека.", "date": "2019.09.25", "title": "Емил Радев: Необходим е eфективен европейски механизъм за конфискация на печалби от престъпна дейност"}
{"url": "http://www.focus-news.net/news/2019/09/25/2702208/otkriha-tyaloto-na-61-godishniya-obitatel-na-kashtata-v-selo-popovitsa-koyato-izgorya-vchera.html", "text": "Откриха тялото на 61-годишния обитател на къщата в село Поповица, Садовска община, която изгоря в късния следобед вчера. Това съобщи за  Радио „Фокус“- Пловдив  говорителят на ОДМВР. Мъжът е бил открит при приключилия повторен оглед днес в изпепелената къща. \r\nПожарът е избухнал около 17.30 ч. вчера. По първоначални данни мъжът, който е бил психично болен и майка излезли от къщата, без да пострадат. По-късно обаче, по думите на 78-годишната майка синът и отново е влязъл в горящата сграда. Причините за възникване на пожара се установяват. По случая работят разследващи от РУ-Асеновград. \r\nЦветана ТОНЧЕВА", "date": "2019.09.25", "title": "Откриха тялото на 61-годишния обитател на къщата в село Поповица, която изгоря вчера"}
{"url": "http://www.focus-news.net/news/2019/09/25/2702209/poreden-sluchay-na-vandalizam-e-registriran-v-kvartal-vazrazhdane-v-burgas.html", "text": "Пореден случай на вандализъм е регистриран в квартал \"Възраждане\" в Бургас. Това съобщиха от пресцентъра на  Общината . Инцидентът е станал при новата спортна площадка, която се намира в пространството между 40-ти и 43-ти блок. \r\nКамерите за видеонаблюдение са заснели няколко младежи, които с топка чупят лампите на уличното осветление. \r\nВандализмът на младежите не се изчерпва с това. След посещението си на спортната площадка те са оставили множество отпадъци, разхвърляни край пейките за отдих. \r\nМатериалите от системата за видеонаблюдение ще бъдат предадени в полицията за установяване на нарушителите.", "date": "2019.09.25", "title": "Пореден случай на вандализъм е регистриран в квартал \"Възраждане\" в Бургас"}
{"url": "http://www.focus-news.net/news/2019/09/25/2702210/mezhdunaroden-basketbolen-turnir-v-pamet-na-kostadin-dimitrov-trenera-shte-se-provede-na-12-i-13-oktomvri-v-shumen.html", "text": "Международен баскетболен турнир в памет на Костадин Димитров - Тренера ще се проведе на 12 и 13 октомври в Шумен. Организацията за второто издание на надпреварата в зала „Арена Шумен“ беше представена на пресконференция с участието на Янко Янков, изп. директор на Баскетболен клуб (БК) „Шумен“, Звонко Папак, треньор на мъжкия отбор, Николай Николов и Красимир Димитров - две от новите попълнения в тима, предаде репортер на  Радио „Фокус“-Шумен . За разлика от първото издание на мемориалния турнир с участието само на клубни отбори, тази година организаторите от БК „Шумен“ са в сътрудничество с Българска федерация „Баскетбол“. Участие ще вземат четири отбора - домакинът БК „Шумен“ старша възраст, Националният отбор на България до 17 години, който следващото лято ще бъде домакин на Световно първенство до 17 години в София, Националният отбор на Македония до 18 години, очаква се и потвърждение от четвъртия отбор, като вероятно това ще бъде Националният отбор на Румъния до 18 години. „През тази година се навършват 60 години от първата завоювана титла от шуменски отбор в държавните юношески първенства и очаквам  гости от този тим. От друга страна, в турнира ще участват минимум два национална отбора до 18 години - една представителна извадка, която ще ни позволи да видим нивото на нашите съседи и да си сверим часовниците“, каза Янко Янков. Турнирът ще се проведе във формат полуфинали и финали. В следобедните часове на 12 октомври ще се играят полуфиналите, а преди обяд на 13 октомври е мачът за трето и четвърто място и финалът. „Нашето желание е да продължим да организираме ежегодно този турнир в памет на Костадин Димитров, да привличаме в Шумен силни отбори, които да показват добър баскетбол. Турнирът се явява възможност и нашият отбор старша възраст да направи добра игрова подготовка за предстоящия сезон от държавното първенство“, каза Янко Янков. Той изказа благодарност на фирмите спомоществователи на турнира. „Както участието ни в мъжкото първенство и държавните първенства при подрастващите, така  и организирането на този турнир нямаше как да се случат без нашите благодетели. Благодарим им, че приеха нашата кауза и идеи като положителни и ни помагат. Надявам се с резултатите, които показваме, с играта на нашите отбори, която става все по-добра,  да привличаме както повече деца и трениращи в залата, така и нови спонсори, които да ни подкрепят“, каза още Янко Янков. \r\nИвелина ИВАНОВА", "date": "2019.09.25", "title": "Международен баскетболен турнир в памет на Костадин Димитров - Тренера ще се проведе на 12 и 13 октомври в Шумен"}
{"url": "http://www.focus-news.net/news/2019/09/25/2702215/v-ramkite-na-initsiativata-evropeyski-dni-na-nasledstvoto-biblioteka-iskra-v-kazanlak-organizira-tvorcheski-atelieta-za-detsata.html", "text": "В рамките на инициативата Европейски дни на наследството, в дните от 25 до 28 септември в Детско-юношеския отдел на Библиотека „Искра” ще гостуват деца от градини, училища и сдружения от община Казанлък, каза за  Радио „Фокус”  директорът на библиотеката Анна Кожухарова. Тя поясни, че децата ще бъдат ангажирани в познавателни ателиета с различна тематика: „ Идеята ни е да създадем една пъстра, магнетична есенна обстановка в рамките на тези четири незабравими  дни, в която участниците да изработят различни предмети за бита от природни материали, да тъкат на импровизирани станчета, да се запознаят с особеностите в бита и облеклото  на българите от различните етнографски области.” \"Фабрика на мечти\" е надсловът, под който ще се проведе поредната инициатива на библиотеката в Казанлък. \r\nКожухарова поясни, че в съботния ден на 28 септември, от 11 часа  децата ще имат възможност да се срещнат с популярни герои от български народни приказки, а също така ще могат самите те да демонстрират актьорски умения в рамките на ателието „Отново с приказките на Малвина”.  \r\nЕвропейските дни на наследството през 2019 година се провеждат под мотото „Изкуство и развлечения”.  \r\nСлавяна ГАЙДАРОВА", "date": "2019.09.25", "title": "В рамките на инициативата Европейски дни на наследството Библиотека „Искра” в Казанлък организира творчески ателиета за децата"}
{"url": "http://www.focus-news.net/news/2019/09/25/2702214/na-26-septemvri-shte-se-provede-redoven-brifing-na-tsentralnata-izbiratelna-komisiya.html", "text": "На 26 септември (четвъртък) 2019 г. от 14.00 ч. ще се проведе редовен брифинг на Централната избирателна комисия. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание, пл. „Княз Александър І“ № 1, вход откъм Националната художествена галерия.", "date": "2019.09.25", "title": "На 26 септември ще се проведе редовен брифинг на Централната избирателна комисия"}
{"url": "http://www.focus-news.net/news/2019/09/25/2702212/reuters-ochakva-se-kristalina-georgieva-da-bade-parviyat-direktor-na-mvf-ot-razvivashta-se-ikonomika.html", "text": "Очаква се Кристалина Георгиева да бъде утвърдена в сряда като управляващ директор на Международния валутен фонд, което ще я направи първият представител на развиваща се икономика, който ще оглави световната кредитна институция, предава  Reuters . \r\nС дясно центристки убеждения, израснала в България при комунизма, Георгиева си е изградила репутация, работейки в Световната банка, където тя беше главен изпълнителен директор и излезе в отпуск по време на процеса на номиниране за ръководител на МВФ, и в Европейската комисия, където се изяви като прям политик, защитаващ равенство между половете и лидер в глобалната борба срещу изменението на климата. \r\nТя ще се сблъска с множество предизвикателства като ръководител на МВФ – кредитор на държави в криза с един трилион долара кредитен портфейл на фона на забавяне на световната икономика, предизвикано от ескалиране на търговското напрежение между САЩ и Китай. \r\nСъединените щати, които имат най-голяма тежест в борда на МВФ, се оттеглиха от многостранните споразумения и рисковете за развиващите се пазари нарастват – в страни като Аржентина, която миналата година получи спасителен заем в размер на 57 милиарда долара, най-големият, предоставян  досега от МВФ. \r\nВъв вторник борда на МВФ проведе интервю с 65-годишната Георгиева, единственият кандидат за поста на управляващ директор, като трябва да гласува за нейната номинация в сряда. \r\nГласуването е до голяма степен формално. Тя е подкрепена от френския президент Еманюел Макрон, миналия месец спечели подкрепа от останалата част от Европейския съюз, както и мълчаливата подкрепа на САЩ. \r\nИзточник от борда на МВФ заяви пред Reuters, че Георгиева е готова за работата. „Тя е убедила борда, че тя е лидерът, от който се нуждае институцията“, каза източникът, като говори при условие за анонимност, тъй като обсъжданията на съвета не са публични. \r\nВероятното й утвърждаване породи голяма гордост в родината й, като някои медии го определят като доказателство както за собствените качества на Георгиева, така и като дипломатически успех на страната като цяло, коментира агенцията. \r\nГеоргиева ще замени Кристин Лагард, която стана първата жена, оглавила МВФ, когато зае поста през 2011 г.  \r\nПреди да бъде назначена в Световната банка, Георгиева е заемала множество висши постове в Европейската комисия, включително комисар по бюджета, и има дълбоки познания за развиващите се пазари, обслужвани от Световната банка. \r\nСкот Морис, старши сътрудник в Центъра за глобално развитие, заяви, че Георгиева бързо е успяла да прокара промени, след като влезе в ролята на втори човек  в Световната банка в началото на 2017 г. Тя е настояла за постигане на консенсус за увеличаване на капитала и пакет от реформи за 13 милиарда долара, договорени миналата година. Съгласно реформите кредитирането на Китай и други по-заможни развиващи се страни ще намалее за сметка на  повече ресурси, насочени към наистина нуждаещите се страни. \r\n \r\n  Юлиян Марков", "date": "2019.09.25", "title": "Reuters: Очаква се Кристалина Георгиева да бъде първият директор на МВФ от развиваща се икономика"}
{"url": "http://www.focus-news.net/news/2019/09/25/2702188/ministar-nikolina-angelkova-shte-dade-brifing-vav-vrazka-s-prekratyavane-na-deynostta-na-dashternite-kompanii-na-turoperatora-tomas-kuk.html", "text": "Във връзка с прекратяване на дейността на дъщерните компании на британския туроператор „Томас Кук“, министърът на туризма Николина Ангелкова ще даде брифинг за медиите от 16.00 часа в сградата на Министерството на туризма. Това съобщиха от пресцентъра на  Министерството .", "date": "2019.09.25", "title": "Министър Николина Ангелкова ще даде брифинг във връзка с прекратяване на дейността на дъщерните компании на туроператора „Томас Кук“"}
{"url": "http://www.focus-news.net/news/2019/09/25/2702213/pavel-petkov-oik-vidin-deset-sa-kandidatite-za-kmet-na-obshtinata.html", "text": "Десет са кандидатите за кмет на Община Видин, каза на пресконференция Павел Петков, председател на Общинската избирателна комисия (ОИК) във Видин, предаде репортер на  Радио „Фокус“ – Видин . Той посочи, че за Общинския съвет, който ще има 33-ма съветници кандидатите са 190 души. 37 са кандидатите  за кметове в 12-те населени места на Община Видин, където ще се избират местни кметове. 121 са секционните комисии в общината, като предстои да се уточнят колко ще бъдат подвижните комисии. За целта до 12 октомври ще трябва да се подадат заявления в кметствата и общината за гласуване в подвижна секционна комисия. \r\nКато първа политическа сила в община Видин ГЕРБ издига за втори мандат досегашния кмет Огнян Ценков. Любомир Георгиев, директор на Гимназията с преподаване на чужди езици „Йордан Радичков“ е кандидатът за кметското място на БСП. Местната коалиция от партиите СДС, БЗНС, БДСР, НДСВ, Нова алтернатива и ЗНС издигат бившия депутат от НДСВ кардиологът д-р Цветан Ценков. Кандидат на ДПС е досегашният общински съветник Красимир Асенов,  кандидат на  „Демократична България – Обединение“ (Да България, ДСБ, Зелено движение) е Иван Перчински, бившият кмет на Видин Герго Гергов е кандидат на Атака и Земеделски съюз „Александър Стамболийски“, кандидат на ПП „Възраждане“ е Ненчо Нешев, партия на Зелените ще участва с кандидат за кмет – Венцислав Димитров, ПП „Обединена социалдемокрация“ издига Богдан Гешев, Иван Иванов е кандидатът на местна коалиция ВМРО – БНД, АБВ и НФСБ. \r\nОбщинската избирателна комисия е отказала регистрацията на двама души като кандидати за общински съветници  на основание, че последните 6 месеца не са живели във Видинската община, а в Испания. \r\nАнна ЛОЗАНОВА", "date": "2019.09.25", "title": "Павел Петков, ОИК-Видин: Десет са кандидатите за кмет на Общината"}
{"url": "http://www.focus-news.net/news/2019/09/25/2702216/ministarat-na-kulturata-boil-banov-shte-uchastva-v-sreshta-s-direktorite-na-uchilishtata-po-izkuestvata-i-kulturata.html", "text": "Министърът на културата Боил Банов ще участва в дискусиите по темата за мястото и ролята на известните български творци в българското обучение по изкуства и култура заедно с директорите на двадесет и трите средни училища под ръководството на Министерството на културата. Това съобщиха от пресцентъра на  Министерството на културата . \r\nСрещата на министър Боил Банов с директорите ще се проведе утре, 26 септември 2019 г., в Балчик. В нея ще участват и експерти от Министерството на културата.  \r\nСлед дискусията министър Банов ще запознае медиите с предложенията и взетите решения.", "date": "2019.09.25", "title": "Министърът на културата Боил Банов ще участва в среща с директорите на училищата по изкуствата и културата"}
{"url": "http://www.focus-news.net/news/2019/09/25/2702211/zam-ministar-denitsa-nikolova-shte-uchastva-v-mezhdunaroden-forum-posveten-na-detsentralizatsiyata-i-regionalizatsiyata.html", "text": "Заместник-министърът на регионалното развитие и благоустройството Деница Николова ще участва във форум на тема: „Децентрализация и регионализация в България: Уроци от международния опит и препоръки за България“, организиран от Организацията за икономическо сътрудничество и развитие. Това съобщиха от пресцентъра на  Министерството . Събитието ще се състои утре – 26 септември 2019 г., от 09.00 часа, в хотел „Интер Континентал“ – София. \r\nВ работната среща участие ще вземат представители на ОИСР, областни управители и експерти от областни администрации, на Националното сдружение на общините в Република България, както и експерти по регионализация от Полша, Великобритания и Португалия.", "date": "2019.09.25", "title": "Зам.-министър Деница Николова ще участва в международен форум посветен на децентрализацията и регионализацията"}
{"url": "http://www.focus-news.net/news/2019/09/25/2702217/ek-nant-poluchi-priza-evropeyska-stolitsa-na-inovatsiite-za-2019-g.html", "text": "Френският град Нант е Европейска столица на иновациите за 2019 г., обяви днес Комисията в рамките на Европейските дни на научните изследвания и иновациите, информира  Представителството на Европейската комисия в София .  \r\nТитлата е признание за изключителната способност на града да използва иновациите за подобряване на живота на своите жители, както и за прилагания от него модел на управление, основаващ се на отвореност и сътрудничество. Заедно с титлата Нант получава парична награда в размер на един милион евро по линия на европейската програма за научни изследвания и иновации „Хоризонт 2020“. В класацията след Нант се нареждат още пет града — Антверпен (Белгия), Бристол (Обединено кралство), Еспоо (Финландия), Глазгоу (Обединено кралство) и Ротердам (Нидерландия), които получават по 100 000 евро за насърчаване и разширяване на иновационните практики.  \r\nНант е петият град, който печели тази европейска награда, и вторият нестоличен град след Барселона. В града се прилага концепция за отворено управление, характеризираща се с постоянен диалог с гражданите, с различни сдруженията и експерти. В Нант съществува процъфтяваща общност от стартиращи предприятия и предприятия в областта на цифровите технологии, която помага при разработването и прилагането на публичните политики.", "date": "2019.09.25", "title": "ЕК: Нант получи приза „Европейска столица на иновациите“ за 2019 г."}
{"url": "http://www.focus-news.net/news/2019/09/25/2702221/gd-granichna-politsiya-trafikat-e-izklyuchitelno-intenziven-na-izhod-za-tovarni-avtomobili-na-gkpp-kapitan-andreevo-gkpp-lesovo-gkpp-dunav-most-vidin-i-gkpp-dunav-most-ruse.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция е изключително интензивен на изход за товарни автомобили, по данни към 16.00 часа. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Поради технически проблем с кантарното устройство на Агенция \"Митници\" е възможно да се наруши нормалното придвижване през ГКПП \"Лесово\". На ГКПП \"Дунав мост-Видин\" и ГКПП \"Дунав мост-Русе\" на границата с Румъния на трафикът също е изключително интензивен на изход за товарни автомобили.  \r\nВъв връзка с извършване на ремонтно строителни дейности за времето до 14 октомври 2019 г. преминаването през ГКПП \"Златарево\" ще бъде затруднено. \r\nОт съображение за безопасност поради ниското ниво на Дунав платформата, обслужваща фериботната връзка Оряхово – Бекет, работи само през светлата част на денонощието – от 08.00 ч. до 22.00 ч. \r\nПреминаването през всички контролно-пропускателни пунктове на границите в Гърция, Сърбия и Северна Македония се осъществява нормално.", "date": "2019.09.25", "title": "ГД „Гранична полиция“: Трафикът е изключително интензивен на изход за товарни автомобили на ГКПП \"Капитан Андреево\", ГКПП \"Лесово\", ГКПП \"Дунав мост-Видин\" и ГКПП \"Дунав мост-Русе\""}
{"url": "http://www.focus-news.net/news/2019/09/25/2702225/mazh-ot-pleven-e-zadarzhan-za-poboy-nad-taksimetrov-shofyor.html", "text": "Мъж от Плевен е задържан за побой над таксиметров шофьор. Това съобщиха от пресцентъра на  МВР . Инцидентът станал около полунощ на 24 септември - 53-годишен плевенски таксиджия бил нает от клиент, между двамата възникнал скандал и непознатият нанесъл удари по главата и лицето на водача на таксито. Пострадалият веднага подал сигнал в полицията. В резултат на предприети бързи оперативни действия извършителят е установен и задържан. Изяснена е самоличността му – 32-годишен мъж от Плевен. Той е задържан за срок до 24 часа. Уведомен е прокурор, работата на разследващите продължава в рамките на образуваното досъдебно производство.", "date": "2019.09.25", "title": "Мъж от Плевен е задържан за побой над таксиметров шофьор"}
{"url": "http://www.focus-news.net/news/2019/09/25/2702219/s-vodosvet-zapochnaha-stroitelnite-rekonstruktsii-na-ezeroto-v-gradskiya-park-v-bansko.html", "text": "С официална церемония и водосвет, бе направена първата копка по проект, включващ основен ремонт на съществуващото езеро, зелени площи и архитектурни елементи, парково осветление и алейна мрежа в градския парк в Банско. Това съобщиха от  пресцентъра на Община Банско . Проектът е на стойност близо 1 милион лева и е финансиран с целеви средства, предоставени от Министерски съвет. Банско да се превърне в един от най–предпочитаните европейски курорти е цел не само на екипа на Георги Икономов, но и на българските държавници. Отец Никола и Иконом Касапинов благословиха началото на строителните реконструкции, а Асен Кирицов - заместник кмет на Общината, каза на стотиците присъстващи на церемонията, че скоро ще могат да се радват на още едно прекрасно място за отдих и развлечение.", "date": "2019.09.25", "title": "С водосвет започнаха строителните реконструкции на езерото в градския парк в Банско"}
{"url": "http://www.focus-news.net/news/2019/09/25/2702222/prezidentat-rumen-radev-izrazyava-saboleznovaniya-na-semeystvoto-i-blizkite-na-poeta-lyubomir-levchev.html", "text": "Държавният глава Румен Радев изразява съболезнования на  семейството, близките и колегите на Любомир Левчев по повод кончината на големия български творец, съобщиха от  прессекретариата на държавния глава .    \r\n„Богатото творчество и безспорният авторитет на Любомир Левчев - обичан поет и значим обществен глас, оказаха значително влияние върху редица поколения.Талантът и мъдростта му вдъхновяваха и респектираха. Даваха увереност, че овладяната сила на словото е незаменима духовна величина“, заявява държавният глава.    \r\n„Литературното наследство на Любомир Левчев – великолепните рими, създадени от интелигентен ум и голямо сърце, остава за цялото ни общество извор на възхищение и гордост“, подчертава още президентът Румен Радев.", "date": "2019.09.25", "title": "Президентът Румен Радев изразява съболезнования на семейството и близките на поета Любомир Левчев"}
{"url": "http://www.focus-news.net/news/2019/09/25/2702228/vazstanoveno-e-dvizhenieto-po-pat-i-4-targovishte-paten-vazel-belokopitovo.html", "text": "Възстановено е движението по път I-4 Търговище – пътен възел „Белокопитово“. Това съобщиха от  пресцентъра на Агенция \"Пътна инфраструктура\" . Малко по-рано днес временно беше ограничава движението поради взривни дейности.", "date": "2019.09.25", "title": "Възстановено е движението по път I-4 Търговище – пътен възел „Белокопитово“"}
{"url": "http://www.focus-news.net/news/2019/09/25/2702227/broeni-dni-ostavat-do-nay-golyamoto-blagotvoritelno-sabitie-na-fondatsiya-za-nashite-detsa-vecher-na-dobrodetelite-2019.html", "text": "Броени дни остават до най-голямото благотворително събитие на фондация „За Нашите Деца“ - Вечер на добродетелите 2019. Това съобщиха от пресцентъра на  Фондацията . То ще се проведе на 7 октомври в Sofia Event Center, Paradise Center от 19:30. Патрон на десетото юбилейно издание е вицепрезидентът на Република България г-жа Илияна Йотова, а с набраните от Вечерта средства, ще бъдат подкрепени поне 800 деца в риск в ранна възраст и техните семейства.  \r\nГенерален партньор на събитието е Special Events Group. Благодарение на своята техническа експертиза и безграничното си въображение, екипът на SEG прави възможна магията на Вечер на добродетелите. Перфекционизмът и иноваторството, с което работят, успява да убеди всеки, докоснал се до тях, че няма невъзможни неща, още повече когато те са посветени на споделени каузи и ценности.  \r\nЗа осма годината Генерален спонсор на събитието е „Дънди Прешъс Металс“ ЕАД. Историята на партньорството с фондация „За Нашите Деца започва през 2007. От тогава компанията прави възможно сбъдването на много мечти на фондацията, сред които построяването на Детска къща и пилотирането на приемната грижа в България. Благодарение на подкрепата на традиционния Генерален спонсор на Вечер на добродетелите и с набраните от всички издания на събитието средства, са подкрепени стотици деца в риск.  \r\nДомакин на събитието тази година за пети път е Sofia Event Center. Залата, в която ще бъдат посрещнати 400 бизнес лидери и общественици, е уникална по рода си и е проектирана в продължение на година от водещи специалисти в сферата на организирането и техническото изпълнение на събития. На 7 октомври от 19:30 SEC ще отвори своите врати, за да даде възможност на стотици гости, да се потопят в каузите на фондация „За Нашите Деца“ и да се насладят на вълнуващата програма на събитието. \r\nТази година събитието се радва на подкрепата и на три сребърни спонсора – Мото Пфое, „Софийска вода“ АД и Интерлогистикс Холдинг Лимитед София. \r\nМото Пфое е компания с дългогодишни традиции в корпоративната социална отговорност и е доказала, че се застъпва за каузите на фондация „За Нашите Деца“ и стремежа да бъдат подкрепени по най-добрият начин деца в нужда и техните семейства.  \r\n„Софийска вода“ АД подкрепя каузите на фондацията от 2011 г, като се включва в различни събития, едно от които е именно Вечерта на добродетелите. \r\nСребърен спонсор на Вечер на добродетелите 2019 са и Интерлогистикс Холдинг Лимитед София. Компанията застава зад събитието за първа година и вече се припознава в каузата, защото чувството, че  са участвали в сбъдването на една мечта и предизвикването на детски усмивки им носи удовлетворение и пълнота.  \r\nЮбилейното издание на Вечер на добродетелите се организира и с подкрепата на партньори, които даряват безвъзмездно своя труд, услуги или продукти. Сред тях са рекламна агенция The Smarts, Ред Девил Кетъринг, J point group, Кока Кола, Пролет 57 ЕООД, Гаврош Гурме, Гимел, Авенди, Спиди, Арлет и Фойрих.", "date": "2019.09.25", "title": "Броени дни остават до най-голямото благотворително събитие на фондация „За Нашите Деца“ - Вечер на добродетелите 2019"}
{"url": "http://www.focus-news.net/news/2019/09/25/2702226/ustanoven-e-izvarshitelya-na-krazhba-na-10-000-leva-ot-lek-avtomobil-parkiran-v-blizost-do-sportnata-zala-v-dupnitsa.html", "text": "Криминалисти са установили извършител на кражба на голяма сума пари и документи от лек автомобил „Фиат“, паркиран в близост до спортната зала в Дупница. Това съобщиха от пресцентъра на  МВР . За посегателството било съобщено в края на миналата седмица, като по данни на заявителя били откраднати пари и оригиналните италиански документи на 6 автомобила. В процеса на предприетото разследване извършителят - 50-годишен мъж от София, известен с противозаконни действия, бил установен и задържан на територията на столицата. Открити и иззети са документите, както и част от отнетите 10 000 лева. Работата по започнатото досъдебно производство продължава под прякото наблюдение на прокурор.", "date": "2019.09.25", "title": "Установен е извършителя на кражба на 10 000 лева от лек автомобил, паркиран в близост до спортната зала в Дупница"}
{"url": "http://www.focus-news.net/news/2019/09/25/2702220/tass-pravitelstvoto-na-germaniya-ne-znae-za-sluchai-na-izdavane-na-vizi-na-zhiteli-na-donbas-s-ruski-pasporti.html", "text": "Германското правителство не знае за случаи, в които жители на самопровъзгласените Донецка и Луганска народни републики (ДНР и ЛНР) - притежатели на руски паспорти, издадени съгласно указа на руския президент Владимир Путин, са получили германски визи. Това съобщи в сряда на брифинг представител на външното министерство на Германия Райнер Бройл, цитиран от  TACC \r\n\"Ние осъждаме указите на президента на Руската федерация за опростено предоставяне на руско гражданство на жители на Донецк и Луганск. Те противоречат на буквата и духа на Минските споразумения и представляват нарушение на суверенитета на Украйна\", каза той. \r\n\"Изявленията, според които правителството на ФРГ не прави разлика между руските паспорти и тези, издадени в Донецк и Луганск, не са верни. Правителството на ФРГ не е запознато с случаи, при които виза би била издадена въз основа на този указ\" - твърди Броил. \r\nОт 14 юни 2019 г. гражданите на ДНР започнаха да получават руски паспорти, издадени по опростен начин. Документите се издават на територията на област Ростов. От 1 юли в републиката стартира електронна опашка за подаване на документи. Такава услуга се предлага в 47 пощенски станции, коментира ТАСС.  \r\n \r\n  Юлиян Марков", "date": "2019.09.25", "title": "ТАСС: Правителството на Германия не знае за случаи на издаване на визи на жители на Донбас с руски паспорти"}
{"url": "http://www.focus-news.net/news/2019/09/25/2702218/ministar-nikolina-angelkova-shte-predlozhim-zakonovi-promeni-koito-da-pokrivat-riskove-kato-falita-na-tomas-kuk.html", "text": "Още вчера по време на срещата обявих, че ще предложим за дебат законови промени,  така че да имаме допълнителна застраховка за туроператора, особено чуждестранните, които да покриват рискове. Това каза министърът на туризма Николина Ангелкова по време на брифинг, предаде репортер на  Агенция \"Фокус\" . Тя поясни, че всички дъщерни компании на дружеството \"Томас Кук\" са фалирали и уточни, че в Русия дъщерната компания е финансово независима. \"Свикваме абсолютно всички и започваме дебат по тази тема. В момента Законът за туризма в Народното събрание, ако намерим консенсус, още между първо и второ четене ще помолим някои от парламентарните групи и тази промяна да бъде факт още докрая на тази година. Ако не, ще инициираме отделен законопроект. Важно е да бъдем единни, важно е посланието, което изпращаме да бъде така, че да запазим България като устойчива туристическа дестинация\", допълни още министърът.  \"Във връзка с всичко, което се случва през последните дни, освен това звено, което създадохме, създаваме, което е като кризисен щаб, горещ телефон - 24 часа. Отделно това представители на министерството вече са по морето във всеки един от хотелите, в които има настанени туристи съвместно с официалния представител на \"Томас Кук\" в България да съдействаме за безпрепятствено връщане на туристите, за за сме сигурни, че всеки един турист, който е дошъл в нашата страна, съответно ще се завършне в своя дом. Ситуацията е изключително тревожна, тежка за сектора. Това в момента създава много сериозен проблем във връзка с планирането на сезон 2020 г. В тази връзка сме предприели следното. Аз и в момента съм в контакт както с моите колеги в Германия, Полша, Великобритания, Франция, така и разбира се, с ръководството и представителите  на големите туроператорски компании, които оперират на пазар България. През следващата седмица предвиждам посещение на място в Германия основно, за да можем капацитетът, който бяхме договорили от \"Томас Кук\"за лято 2020 г. с общи усилия да бъде пренасочен към другите туроператорски компании, така че да нямаме по-голям риск от този, който към момента анализираме за следващия сезон. Изключително ключово е да спасим сезон 2020 г. от гледна точка на записванията и преговорите, които към момента текат. Туризмът е в огромна конкуренция и е изключително важно да бъдем сред първите. Стартирали сме подготовка. Получихме желание от повечето от хотелиерите и ще съдействаме за колективен иск по отношение на техните вземания за месеците юли и август за тези задължения, които са им натрупани съгласно изпълнение на договорите\", заяви Ангелкова.  \r\nДеница КИТАНОВА", "date": "2019.09.25", "title": "Министър Николина Ангелкова: Ще предложим законови промени, които да покриват рискове като фалита на \"Томас Кук\""}
{"url": "http://www.focus-news.net/news/2019/09/25/2702231/ministar-temenuzhka-petkova-shte-poseti-kompleksa-maritsa-iztok-na-26-septemvri.html", "text": "Министърът на енергетиката Теменужка Петкова ще посети комплекса „Марица-изток“ в четвъртък, 26-ти септември. Това съобщиха от пресцентъра на  Министерството . От 14 часа в административната сграда на „Мини Марица-изток“ ЕАД, в град Раднево, тя ще се срещне с представители на енергийните дружества и на синдикалните организации на КТ „Подкрепа“ и Конфедерацията на независимите синдикати в България. Обсъдени ще бъдат мерките за бъдещата работа на комплекса „Марица-изток“.  \r\nСлед 16 ч. се предвижда брифинг за медиите в административната сграда на „Мини Марица-изток“ ЕАД.", "date": "2019.09.25", "title": "Министър Теменужка Петкова ще посети комплекса „Марица-изток“ на 26 септември"}
{"url": "http://www.focus-news.net/news/2019/09/25/2702229/okolo-50-kg-tyutyun-bez-platen-aktsiz-sa-izzeli-politsai-pri-proverka-na-tovaren-avtomobil-na-pat-do-selo-brestovets.html", "text": "Тютюн без платен акциз са иззели полицаи при проверка, извършена вчера. Това съобщиха от пресцентъра на  МВР . Около 20.30 часа, на път до село Брестовец, служители на сектор „Пътна полиция“ при ОДМВР – Плевен спрели товарен автомобил Фолксваген Транспортер“, шофиран от 62-годишен мъж от Ловеч. При проверката в товарното отделение били открити шест чувала с разпределени в тях общо около 50 кг жълтокафява листна маса с мирис на тютюн, без акцизен бандерол. Уведомени са разследващ полицай и прокурор. Образувано е досъдебно производство, работата по което продължава.", "date": "2019.09.25", "title": "Около 50 кг тютюн без платен акциз са иззели полицаи при проверка на товарен автомобил на път до село Брестовец"}
{"url": "http://www.focus-news.net/news/2019/09/25/2702224/ria-novosti-v-nyu-york-zapochna-sreshta-na-stranite-po-iranskata-yadrena-sdelka.html", "text": "Срещата на външните министри на страните от Съвместния всеобхватен план за действие (СВПД) по иранската ядрена програма започна в Ню Йорк в кулоарите на сесията на Общото събрание на ООН, предава  РИА Новости . \r\nМинистрите на външните работи на Русия - Сергей Лавров, Китай - Ван И, Иран - Мохамед Джавад Зариф, Франция - Жан-Ив Льо Дриан, Германия - Хайко Маас и ръководителят на европейската дипломация Федерика Могерини се въздържаха от изявления в началото на срещата. \r\n \r\n  Юлиян Марков", "date": "2019.09.25", "title": "РИА Новости: В Ню Йорк започна среща на страните по иранската ядрена сделка"}
{"url": "http://www.focus-news.net/news/2019/09/25/2702232/vitseprezidentat-iliyana-yotova-shte-otkrie-konferentsiyata-ima-li-es-potentsial-da-bade-samostoyatelen-globalen-igrachi.html", "text": "В четвъртък, 26 септември, в 10.00 часа в зала „Средец“ на София Хотел Балкан вицепрезидентът Илияна Йотова ще открие конференцията „Има ли ЕС потенциал да бъде самостоятелен глобален играч?“. Това съобщиха от  прессекретариата на държавния глава . Събитието се организира от Института за икономически и международни отношения и Фондация „Фридрих Еберт“.", "date": "2019.09.25", "title": "Вицепрезидентът Илияна Йотова ще открие конференцията „Има ли ЕС потенциал да бъде самостоятелен глобален играч?“"}
{"url": "http://www.focus-news.net/news/2019/09/25/2702234/sport-kevin-dyurant-shte-propusne-tsyalata-sledvashta-godina-zaradi-kontuziya.html", "text": "Баскетбол: От отбора на Бруклин Нетс отхвърлиха категорично появилите се слухове, че Кевин Дюрант ще се завърне в игра още през този сезон. Бившият шампион с Голдън Стейт скъса ахилесовото сухожилие на десния си крак през юни по време на финалната серия между вече бившия му отбор и Торонто Раптърс. Бруклин привлече Дюрант през юли. Още тогава беше обявено, че се очаква той да се възстановява около година.", "date": "2019.09.25", "title": "Спорт: Кевин Дюрант ще пропусне цялата следваща година заради контузия"}
{"url": "http://www.focus-news.net/news/2019/09/25/2702230/vitseprezidentat-iliyana-yotova-neka-mislite-i-dumite-na-lyubomir-levchev-ostanat-s-nas-sbogom-poete.html", "text": "Вицепрезидентът на Република България Илияна Йотова изпрати съболезнователен адрес до семейството на Любомир Левчев,  съобщиха от  прессекретариата на държавния глава . „Искрено ни натъжи днес новината за кончината на поета Любомир Левчев. Завари ни неподготвени и безсилни, не сме успели навреме да си кажем довиждане.  Чрез творчеството си Любомир Левчев беше с нас от десетилетия, в добри и трудни времена – и в градеж, и в разруха, и в преход, и в търсене на по-добри и по-верни истини. С колко истини обаче се срещнахме на този свят, и то преди да дойде неопровержимата новина! Самият Левчев казваше, че „да броиш приятелството и истината му се струва невъзможно и дори опитът е опасен“… През всичките години зад гърба ни стиховете му отмерваха кратко и точно като метроном най-важните понятия от живота, добродетелите, ценностите. Колко много написа той за свободата, и то запомнящи се куплети като „Свободата е самотно занимание“, „Свободата е опасна, защото трябва да говориш истината“, \"Раздялата не носи свобода…“ \r\nДумите му сякаш бяха част от нашето всекидневие. Четяхме и препрочитахме не само стиховете му, а и романа „Ти си следващият“ и есетата „Писма от Ада“, и „Панихидата за мъртвото време“, и много още негови заглавия има да изброя. С тъга днес трябва да си кажем сбогом, поете. Изказвам дълбоки съболезнования на съпругата му, на сина му, на дъщеря му – на най-близките му хора. Да простим прегрешенията и нека мислите и думите му останат с нас.  \r\nВечна да е паметта му“, се посочва в съболезнователния адрес от вицепрезидента.", "date": "2019.09.25", "title": "Вицепрезидентът Илияна Йотова: Нека мислите и думите на Любомир Левчев останат с нас – сбогом, поете"}
{"url": "http://www.focus-news.net/news/2019/09/25/2702223/ministar-nikolina-angelkova-58-sa-hotelite-v-balgariya-koito-imat-dogovori-s-tomas-kuk-tarsim-vsyakakav-variant-da-sadeystvame-na-bransha.html", "text": "58 са хотелите в България, които имат договори с \"Томас Кук\" - търсим всякакъв вариант да съдействаме на бранша. Това каза министърът на туризма Николина Ангелкова по време на брифинг във връзка с фалита на \"Томас Кук\", предаде репортер на  Агенция \"Фокус\" . Тя поясни, че засегнатите хотели са предимно в двата най-големи курорта - \"Слънчев бряг\" и \"Златни пясъци\", плюс \"Албена\", както и \"Св. св. Константин и Елена\". На въпрос дали са възможни фалити на хотели, Ангелкова поясни: \"Всичко е възможно. Те си знаят какво им е финансовото състояние. Не мога да коментирам\".  \"За съжаление това, което и вчера говорихме, днес се сбъдна и \"Томас Кук\" - Германия и всички поделения на фирмата в континентална Еворпа обявиха фалит. Всички 5940 туристи на \"Томас Кук\", които в момента се намират в България съответно и имат своите резервации до 13 октомври ще могат да напуснат страната и да се завърнат по домовете си като всички разходи както за престоя, който в момента е в страната и съответно за извозването, е за сметка на застрахователите\", обясни Ангелкова. На въпрос дали след фалита на \"Томас Кук\" ще се наложи туристите да заплащат допълнителна информация, министърът поясни, че по информация на Министерството всичко се поема от застрахователите. \"Вече всички тези дъщерни компании са обявили фалит Всички хотели, които имат настанени такива туристи не следва да се притесняват за вземанията си към тези туристи, които към момента са настанени. Говорим за тези разходи, които правят от 23 септември насам\", допълни още министърът. По думите й не би трябвало на туристите да им изискват заплащане на средства. \"Немският застраховател и английският гаранционен  фонд са съобщили, че поемат всички разноски на туристите\", допълни още министърът на туризма.Тя поясни, че туристите, ако искат могат да продължат престоя си.  \r\nДеница КИТАНОВА", "date": "2019.09.25", "title": "Министър Николина Ангелкова: 58 са хотелите в България, които имат договори с \"Томас Кук\" - търсим всякакъв вариант да съдействаме на бранша"}
{"url": "http://www.focus-news.net/news/2019/09/25/2702238/okrazhna-prokuratura-vratsa-e-predala-na-sad-28-godishen-mazh-za-predizvikana-katastrofa-sas-zaginal-patnik-na-izhoda-na-gr-miziya.html", "text": "Окръжна прокуратура – Враца е предала на съд Е.Ц. (на 28 години) за извършено от него престъпление по транспорта по чл. 343, ал. 4, вр. ал. 3, б. „б“, предл. 1, вр. ал. 1, б. „в“, НК. Това съобщкиха от пресцентъра на  Апелативна прокуратура .  \r\nОколо 08:30 ч. на 19.11.2018 г. обвиняемият Ц. тръгнал от гр. Кула, област Видин, с лекия си автомобил „Форд“ към с. Галово с четирима пътници. Платното било хлъзгаво и на места заледено.  \r\nНа изхода на гр. Мизия, в посока гр. Оряхово, навлизайки в ляв завой след птицеферма, водачът видял, че срещу него излязъл снегорин, който се движел с вдигната дъска за почистване.  \r\nОбвиняемият преценил, че машината е навлязла около половин метър в неговото платно за движение, изплашил се да не последва удар с нея. За да го избегне, Ц. навил волана надясно, при което десните гуми на автомобила застъпили заснежената част в края на пътното платно. Двете моторни средства се разминали, но лекият автомобил поднесъл, станал неуправляем и навлязъл в насрещната лента. Обвиняемият не могъл да реагира по какъвто и да било начин. По същото време от гр. Оряхово към гр. Мизия се движел лек автомобил „Фолксваген“, управляван от А.Р. При навлизане в насрещната лента автомобилът на обвиняемия бил ударен отдясно.  \r\nВеднага бил подаден сигнал за ПТП на телефон за спешни случаи 112 и на място пристигнал медицински екип и такъв за пътна безопасност.  \r\nВследствие на удара, возещият се на предната дясна седалка в автомобила на обвиняемия, М.Е. (на 24 години) получил съчетана механична травма и няколко часа по-късно починал в лечебно заведение. Останалите пътници и водачът на другия лек автомобил получили различни по степен на тежест наранявания.  \r\nОт назначената по досъдебното производство автотехническа експертиза е видно, че обвиняемият Е.Ц. се движел със скорост от 79 км/ч,  несъобразена със състоянието на пътя - мокра пътна настилка, със заснежаване в двата края на пътното платно. С предприетото от него внезапно навлизане в лентата за насрещно движение поставил себе си и водача на движещото се в полагащата му се лента друго МПС в невъзможност да предотвратят настъпилото ПТП.  \r\nСъбраните при разследването доказателства оборват защитната позиция на обвиняемия, че вина за ПТП има и водачът на специалния автомобил „Снегорин“. От техническа гледна точка, данни за неговата съпричастност към възникналото ПТП не са установени.  \r\nПредстои наказателното производство срещу Е.Ц. да продължи в съда.", "date": "2019.09.25", "title": "Окръжна прокуратура – Враца е предала на съд 28-годишен мъж за предизвикана катастрофа със загинал пътник на изхода на гр. Мизия"}
{"url": "http://www.focus-news.net/news/2019/09/25/2702235/rositsa-plachkova-zam-kmet-na-kyustendil-obshtinata-realizira-proekt-za-izgrazhdaneto-instalatsii-za-predvaritelno-tretirane-na-bitovi-otpadatsi-i-za-kompostirane.html", "text": "Община Кюстендил реализира проект за изграждането инсталации за предварително третиране на битови отпадъци и за компостиране. Това каза пред  Радио „Фокус” – Кюстендил  Росица Плачкова, зам.-кмет на Община Кюстендил. „От няколко години Община Кюстендил се стреми да изгради екологична инфраструктура за регионалната система за управление на отпадъците, наричаща се „Рила Еко”, в която, заедно с още пет общини участваме, и по Оперативна програма „Околна среда” се даде възможност на три от общините – Община Кюстендил, Трекляно и Невестино да кандидатстваме с едно проектно предложение и отделно с второ проектно предложение за общините Дупница, Сапарева баня и Бобов дол, да кандидатстват за изграждане на инсталации за компостиране  и инсталации за предварително третиране на битовите отпадъци. Договорът с Община Кюстендил, като водещ партньор на трите общини, се сключи на 10 април тази година”, каза Росица Плачкова.  \r\nКъм момента проектът е на етап изпълнение, подписан е  договор, задълженията по подписания договор представляват формиране на екип за управление и започване на тръжни процедури по избор на изпълнители за останалите дейности по проекта. „Първата дейност е подготовка на самото проектно предложение и е изпълнена, като това се развива в рамките на две години и едва на втората година успяхме да сключим договор с управляващия орган за по – нататъшно финансиране на проекта. Първата дейност е изпълнена и разплатена. Изпълнена е и част от дейността по избор на изпълнител като е информирано звеното за управление на проекта от страна на общинска администрация и е проведена първата обществена поръчка за избор на външна техническа  помощ като до момента в процеса на обществената  поръчка са получени 4 предложения за извършване на тази дейност, избран е изпълнител”, каза Росица Плачкова. \r\nВенцеслав ИЛЧЕВ", "date": "2019.09.25", "title": "Росица Плачкова, зам.-кмет на Кюстендил: Общината реализира проект за изграждането инсталации за предварително третиране на битови отпадъци и за компостиране"}
{"url": "http://www.focus-news.net/news/2019/09/25/2702237/mariyan-nikolovski-tv-sitel-uchastnitsite-v-uikend-na-dialog-pokazaha-profesionalna-zryalost.html", "text": "Запознанството е ключово, за да се разсеят всички онези мъгли, които политиката на бивша Югославия градеше като стереотипи спрямо България. Това коментира за Радио „Фокус“ журналистът Мариян Николовски от македонската телевизия Sitel по повод  провелата се първа по рода си среща „Уикенд на диалог – журналисти срещу предразсъдъците“. По думите му с наслоени назад в годините предразсъдъци са израствали цели поколения, наложените стереотипи са се отразили и на медиите. Според Мариян Николовски провелата се среща между български и македонски журналисти е дала възможност те да бъдат по-успешни в комуникацията помежду си. „Ако имаме здрава комуникация помежду си, няма да имаме предразсъдъци, ще имаме доверие един към друг и ще бъдем приятели, а приятелите градят позитивна атмосфера. На тази среща най-важното беше, че македонските и български журналисти показаха зрялост да бъдат професионалисти в името на истината, да бъдат отговорни по отношение на продуцирането на новините, които създават негативни емоции  към едната или  другата страна. Необходими са много повече подобни срещи не само на ниво журналисти, но и на ниво бизнес, учени и историци. В ключовите за Македония исторически периоди България винаги е била на наша страна – отделянето от Югославия, желанието ни сега за присъединяване към ЕС. България е вложила много енергия. Може би ние медиите сме виновни, че не сме акцентирали на тази енергия“, коментира македонският телевизионен журналист. Николовски допълни, че първата крачка е направена, сега трябва да се надгражда, за да се стигне до целта. “След форума беше предложено отново да се срещнем и да разговаряме, а това означава, че сме извървели първата крачка. На следващи срещи вместо да разговаряме за негативни тенденции в отношенията, ще можем да говорим как да затвърдим медийния информационен процес, да разговаряме за препредаване на медийни канали от България в Македония и обратно. Така че, това са базисни точки, които са ключови за по-нататъшната ни съвместна работа“.  Тази среща ще остане и на приятелско, и на професионално ниво, е убеден Мариян Николовски. „Утре когато пиша текст, ако нещо не ми е ясно за България, ако за нещо се съмнявам – ще се обадя и ще попитам колегите от България. Ако ние журналистите можем да се разберем, то и историците могат, защото историята е много по-лесна – това е фактология“, коментира Николовски.  \r\nВ тридневния форум в Охрид „Уикенд на диалог – журналисти срещу предразсъдъците“ представители на различни медии от двете страни  обсъждаха професионални теми, свързани с фалшивите новини, както и възможностите за бъдещо медийно сътрудничество. Общият извод бе, че това е била необходима и полезна за добросъседските отношения среща, която  не трябва да бъде последна. Инициативата бе осъществена с финансовата подкрепа на МВнР на България, един от проектите, чрез който страната ни подпомага Македония по пътя ѝ към евроинтеграция.  \r\nРосица АНГЕЛОВА", "date": "2019.09.25", "title": "Мариян Николовски, TV Sitel: Участниците в „Уикенд на диалог“ показаха професионална зрялост"}
{"url": "http://www.focus-news.net/news/2019/09/25/2702233/30-godishen-mazh-e-nanesal-poboy-nad-18-godishen-mladezh-v-diskoteka-vav-veliko-tarnovo.html", "text": "30-годишен мъж от Велико Търново е обвинен в причиняване на телесна повреда по хулигански подбуди. Това съобщиха от пресцентъра на  Областна дирекция на МВР – Велико Търново . В хода на разследването е установено, че на 28 юни тази година в дискотека в областния град той е нанесен побой на 18-годишен младеж от село Арбанаси, като на потърпевшия е причинена лека телесна повреда. От проведените действия по разследването е установено, че извършител на деянието е 30-годишен мъж от областния град, известен на полицията и осъждан. След доклад на материалите в прокуратурата той е привлечен като обвиняем.", "date": "2019.09.25", "title": "30-годишен мъж е нанесъл побой над 18-годишен младеж в дискотека във Велико Търново"}
{"url": "http://www.focus-news.net/news/2019/09/25/2702236/tarzhestvo-za-uspeshno-realiziran-proekt-za-obnovyavane-na-ulitsi-se-provede-v-topolovgrad.html", "text": "По повод успешното приключване изпълнението на проект „Рехабилитация и реконструкция на улици в град Тополовград“, на организирано от общината тържество, се събраха граждани, служители от Общинската администрация, общински съветници, общественици. Това съобщиха от  пресцентъра на Община Тополовград . Проектът представи Красимира Атанасова – началник отдел „Проекти, програми, устройство на територията“ в Общинската администрация. „Подобряването на уличната инфраструктура е един от основните приоритети, залегнал в програмата на кмета на общината и в Общинския план за развитие. Достъпната инфраструктура е важен фактор за икономическото развитие на района ни. Удовлетворени и горди сме, че успяхме да обновим част от уличната мрежа“ – каза Атанасова. Тя отчете, че по проекта е постигната основната цел: възстановяване и подобряване на транспортно-експлоатационните качества и носимоспособността на настилките и пътното тяло с оглед осигуряване условия на безопасност на движението и комфорт на пътуващите и честити обновените улици на своите съграждани. Резултат от изпълнението на проекта са основно ремонтираните улични платна и тротоарните настилки на няколко улици в  Тополовград. Нов облик придобиха улиците: „Дебър”; ”Гюмюрджина”; „Москва”; „Отец Паисий”; „Рила”; „Сакар планина“. Освен новата асфалтова настилка са основно ремонтирани тротоарите и подходите към тях. Монтирани са тактилни плочи за хора в неравностойно положение, поставени са нови знаци, положена е маркировка. \r\nШестте обновени улици в Тополовград откриха председателят на ОбС Пламен Минчев, заместник-кметът на общината Иван Замов, общинският съветник Коста Стойчев. Водосвет отслужи арх.наместник свещеноиконом хаджи Иван Клюнков. Самодейци от читалищните състави поздравиха своите съграждани със стихове и танци.", "date": "2019.09.25", "title": "Тържество за успешно реализиран проект за обновяване на улици се проведе в Тополовград"}
{"url": "http://www.focus-news.net/news/2019/09/25/2702241/mazh-e-izpraten-na-sad-za-pritezhanie-na-narkotitsi-i-aktsizni-stoki-bez-banderol-v-imot-v-gr-gotse-delchev.html", "text": "Окръжна прокуратура – Благоевград е внесла за разглеждане в съда обвинителен акт срещу А.Д. за извършено от него престъпление по чл. 354а, ал. 1, изр. 1, пр. 4 и по чл. 234, ал. 1, пр. 2 от НК. Това съобщиха от пресцентъра на  Апелативна прокуратура .  \r\nНа 28.01.2019 г., в къща в гр. Гоце Делчев и в джоба на якето си, обвиняемият Д. държал с цел разпространение високорискови наркотични вещества – коноп (марихуана), хашиш, кокаин и амфетамин. Общата стойност на дрогата възлиза на 16 685 лева.  \r\nВ същия имот били открити и акцизни стоки без бандерол – 2030 пакета с надпис „Old Holborn“ и „50g 1 Quality Tobacco“, както и плик с 87,932 кг нарязан тютюн. Общата им стойност е 21 910,02 лева.  \r\nПредстои делото да продължи в съда.", "date": "2019.09.25", "title": "Мъж е изпратен на съд за притежание на наркотици и акцизни стоки без бандерол в имот в гр. Гоце Делчев"}
{"url": "http://www.focus-news.net/news/2019/09/25/2702240/rositsa-plachkova-zam-kmet-na-kyustendil-9-748-590-leva-e-stoynostta-na-proekta-za-izgrazhdane-na-instalatsii-za-predvaritelno-tretirane-na-bitovi-otpadatsi-i-za-kompostirane.html", "text": "9 748 590 лева е стойността на проекта за изграждане на инсталации за предварително третиране на битови отпадъци и за компостиране. Това каза пред  Радио „Фокус” – Кюстендил  Росица Плачкова, зам.-кмет на Община Кюстендил. По думите й 5 955 969 лева са финансирани от европейския фонд за регионално развитие, 1 051 000 са национално съфинансиране от държавния бюджет, 826 400 лева са собствен принос на бенефициента,  1 915 000 са недопустими разходи. „Изграждането на такива инсталации цели намаляване на отпадъка, който да бъде депониран на депо. Това ще доведе до това да се намали това количество и да се постигнат целите на Закона за опазване на околната среда и третиране на отпадъците като се извади максимално количество на оползотворяем отпадък, а голямата част, която представлява зелени отпадъци, да бъдат компостирани и да не бъдат изхвърляни на депо за отпадъци. По този начин се намалява количеството на депонирания отпадък”, каза Росица Плачкова. По думите й при изпълнението на този проект ще се разработи цялостна система по ново събиране на отпадъците и с въвеждането ѝ ще се направи абсолютна деференциация на събирането на различните видове отпадък. Общият отпадък ще се разделя в инсталациите, на такъв, който може да бъде преработен, на такъв, който може да бъде изгорен и такъв, който трябва и може единствено да се депонира. А зеленият отпадък, събран разделно с отделна техника ще се извозва на тази инсталация за компостиране и там се получава компост, който е екологосъобразен и намалява общия отпадък. Проектът включва цялостна система, което включва: нов начин на събиране на отпадъците, което включва техника, обзавеждане на тези инсталации със съответните машини. \r\nВенцеслав ИЛЧЕВ", "date": "2019.09.25", "title": "Росица Плачкова, зам.-кмет на Кюстендил: 9 748 590 лева е стойността на проекта за изграждане на инсталации за предварително третиране на битови отпадъци и за компостиране"}
{"url": "http://www.focus-news.net/news/2019/09/25/2702239/v-pazardzhik-i-bratsigovo-sa-registrirani-po-7-kandidati-za-kmet-na-obshtinite.html", "text": "Най-голям брой кандидати за кмет на община в област Пазарджик е регистриран в Пазарджик и Брацигово, показа репортерска проверка на  Радио „Фокус“ – Пазарджик . Желаещите да заемат кметското място в двете общини са по 7 души. В община Пазарджик това са досегашния кмет Тодор Попов, издигнат от коалиция „Новото време“, Иван Панайотов от ГЕРБ, Благо Солов, подкрепен от „БСП за България“, Арлин Антонов, от „Български социалдемократи“, Николай Янев от Демократична България и Цанко Банкьозов от партия „Атака“. В община Брацигово е заличен един от кандидатите, издигнат от Инициативен комитет и така броят им се изравнява с този в община Пазарджик – 7. Там за кметския пост ще се борят Надежда Казакова, издигната от ГЕРБ, Илия Милушев – от „БСП за България“, Костадинка Найденова – от Движение „България на гражданите“, Николай Чалъков, издигнат от Земеделски съюз „А. Стамболийски“, Мария Мадарова – Движение „Нашият град“, Соня Мишева – АБВ, Вълчо Иванов Шопов – Демократична България.", "date": "2019.09.25", "title": "В Пазарджик и Брацигово са регистрирани по 7 кандидати за кмет на общините"}
{"url": "http://www.focus-news.net/news/2019/09/25/2702245/nyama-da-se-sastoi-zakrivaneto-na-kampaniyata-za-patna-bezopasnost-vav-veliko-tarnovo.html", "text": "Планираното за утре /26 септември/ закриване на кампанията за пътна безопасност няма да се състои. Това съобщиха от пресцентъра на  Общината . Допълнително ще получите информация за новата дата и час.", "date": "2019.09.25", "title": "Няма да се състои закриването на кампанията за пътна безопасност във Велико Търново"}
{"url": "http://www.focus-news.net/news/2019/09/25/2702242/rtk-live-kosovo-tsik-i-pravoohranitelnite-organi-sa-gotovi-za-izborite-v-kosovo.html", "text": "Централната избирателна комисия (ЦИК) на Косово проведе среща с представители на полицията, държавната прокуратура, Панела по жалби и апелации за изборите (ПЖАИ) и Съдебния съвет на Косово, за да обсъди сигурността по време на предизборната кампания, която започна, както и в изборния ден на 6 октомври, предава  RTK Live . \r\nДиректорът на Секретариата на ЦИК Енис Халими изрази оптимизма си по отношение на подготовката на изборите, като заяви, че демократичният изборен процес ще бъде чест за обществото. \r\nСъщо така представители на косовската полиция (КП) заявиха, че са готови за предсрочните избори. Африм Ахмети от КП заяви, че въз основа на приложимите закони и подписан Меморандум за разбирателство с други институции, полицията е готова за предизборната кампания и изборния ден. \r\nЛора Пула от Държавната прокуратура насърчи гражданите да подават сигнали за всяка потенциална нередност по време на изборния процес, като добави, че Прокуратурата се ангажира да защитава вота на всеки гражданин. Гилетен Силеймани от Панела по жалби и апелации за изборите заяви, че досега те са получили 86 жалби за предполагаеми нередности по време на подготовката за изборите. \r\nВ срещата участва и Фатиме Дермаку от Съдебния съвет на Косово, която заяви, че са предприети всички необходими мерки за тези избори, като са ангажирани 15 съдии, които да дадат дежурство в деня на изборите. \r\n \r\n  Юлиян Марков", "date": "2019.09.25", "title": "RTK Live (Косово): ЦИК и правоохранителните органи са готови за изборите в Косово"}
{"url": "http://www.focus-news.net/news/2019/09/25/2702246/inzh-nevena-stefanova-inspektsiya-po-truda-veliko-tarnovo-saglasno-noviyat-zakon-za-horata-s-uvrezhdaniya-rabotodatelite-tryabva-da-naznachavat-rabotnitsi-s-trayni-uvrezhdaniya-po-kvota.html", "text": "30% от минималната работна заплата ще плащат на държавата работодатели, които отказват да наемат хора с трайни увреждания. Дирекция „Инспекция по труда“ – Велико Търново вече започна проверки за спазване на вътрешните правила за назначаване на такива лица, съобщи пред журналисти директорът на службата инж. Невена Стефанова, предаде репортер на  Радио „Фокус“ – Велико Търново . Изискванията са публикувани в интернет сайта на Изпълнителната агенция „Главна инспекция по труда“, където всеки заинтересован може да се запознае с тях. „Съгласно новият Закон за хората с увреждания работодателите трябва да назначават работници с трайни увреждания съгласно квота. Фирмите с от 50 до 90 служители трябва да наемат едно такова лице, а работодатели със 100 и над 100 работници – две на сто от средносписъчния си състав. Ако компанията е освободена от изпълнение на това задължение тя трябва да докаже, че условията в нея не го позволяват или че няма насочен към нея работник от дирекции „Бюро по труда“ или от трудови посредници с издадено удостоверение за регистрация за извършване на посредническа дейност по наемане на работа“, обясни още инж. Стефанова. При неизпълнение на задължението работодателят дължи ежемесечно компенсационна вноска в размер 30 на сто от минималната работна заплата за страната за всяко незаето работно Място за човек с трайно увреждане. \r\nПаралелно текат и проверки за наемане на непълнолетни лица за селскостопанска работа след началото на учебната година. Тук нарушения не са установени. \r\nЛуиза ТРАНЧЕВА", "date": "2019.09.25", "title": "Инж. Невена Стефанова, Инспекция по труда - Велико Търново: Съгласно новият Закон за хората с увреждания работодателите трябва да назначават работници с трайни увреждания по квота"}
{"url": "http://www.focus-news.net/news/2019/09/25/2702244/v-gradska-hudozhestvena-galeriya-dechko-stoev-v-pomorie-shte-badat-predstaveni-izlozhba-s-risunki-na-prof-anri-kulev-i-knigata-mu-orient-sexpress-na-28-septemvri.html", "text": "В Градска художествена галерия „Дечко Стоев” в Поморие ще бъдат представени изложба с рисунки на проф. Анри Кулев и книгата му „Ориент SexPress” от 18.00 ч. на 28 септември 2019 г. (събота) от 18.00 ч. Това съобщиха от пресцентъра на  Община Поморие . Проф. Анри Кулев е български режисьор, художник и продуцент на игрални и анимационни филми. Преподавател по анимационна режисура в Нов български университет, член на жури на много международни фестивали, както и директор на Световния анимационен фестивал във Варна. Има самостоятелни изложби в Москва, Берлин, Хирошима, Краков и други. Режисира повече от 70 анимационни, документални и игрални филми. \r\nИздаването на “Ориент SEXpress” съвпада със 70-годишнината на Анри Кулев. Сборникът събира около 300 рисунки на автора с еротична тематика и е издаден от Университетското издателство на Нов български университет. Според Кулев еротиката често прелива в натурализъм. Ето защо той обяснява, че за такъв тип художествена работа е нужен интелект и много добри графични умения, а това, което прави неговите изображения лесни за възприемане от широката публика, е акварелната техника, придаваща мекота.", "date": "2019.09.25", "title": "В Градска художествена галерия „Дечко Стоев” в Поморие ще бъдат представени изложба с рисунки на проф. Анри Кулев и книгата му „Ориент SexPress” на 28 септември"}
{"url": "http://www.focus-news.net/news/2019/09/25/2702248/pp-gerb-shte-otkrie-predizbornata-si-kampaniya-v-smolyan-na-27-septemvri.html", "text": "ПП ГЕРБ ще открие предизборната си кампания в Смолян на 27 септември (петък), от 17.30 часа. Това съобщиха от пресцентъра на  ГЕРБ – Смолян . По традиция кампанията ще започне с молебен в църквата „Св. Висарион Смоленски“ за здраве и успех в начинанието. От 18.30 часа във фоайето на Родопския драматичен театър „Николай Хайтов“ ще бъдат официално представени кандидатите за кмет на община, за общински съветници и за кметове на населени места. \r\nВ събитието ще вземе участие д-р Даниела Дариткова – председател на парламентарната група на ГЕРБ в Народното събрание, която е и председател на Общинската структура на ГЕРБ в Смолян, депутатът от ГЕРБ д-р Красимир Събев, членове и симпатизанти на партията.", "date": "2019.09.25", "title": "ПП ГЕРБ ще открие предизборната си кампания в Смолян на 27 септември"}
{"url": "http://www.focus-news.net/news/2019/09/25/2702243/obshtinskiyat-savet-v-kazanlak-shte-obsadi-sporazumenie-za-satrudnichestvo-mezhdu-obshtinata-i-sdruzhenie-badeshte-za-detsata-za-sotsialno-vklyuchvane-na-mladezhi-s-uvrezhdaniya-v-trudova-sreda.html", "text": "Общинският съвет ще проведе последното за мандата си редовно заседание на 26 септември от 9.30 часа, каза за  Радио „ Фокус”  председателят на ОбС Николай Златанов. Той поясни, че един от акцентите в дневния ред на сесията е разглеждането на въпроса за сключване на Споразумение за сътрудничество между Община Казанлък и Сдружение „ Бъдеще за децата” за създаване на възможности за социално включване на младежи с увреждания в трудова среда. Сключването на споразумение се налага от факта, че Сдружение „Бъдеще за децата“ започва реализацията на проект  „Социално включване чрез заетост“, финансиран по Оперативна програма  „Развитие на човешките ресурси“ 2014 - 2020, по приоритетна ос  „Намаляване на бедността и насърчаване  на социалното включване“.  Основната цел на проекта е да се предоставят условия и подкрепяща среда за включване на пазара на труда на млади хора с увреждане и създаване на предпоставки за тяхната социализация и реализация в обществото. В тази връзка предстои да бъде създаден Център за трудова адаптация и социализация, където хора с увреждания и техните семейства ще могат да получават социално – правни консултации, психологическа подкрепа, оценка на възможностите, изготвяне, осъществяване на индивидуални програми за социално включване, подкрепа при търсене на работа и други.  Дейностите в проекта ще бъдат реализирани в три направления. Първото е пряко свързано с формиране на трудови умения и навици, мотивация за включване и личностно планиране. В рамките на тази дейност ще бъдат създадени три работилници, в които младежите ще усвояват определени умения съобразени с техните възможности, ще се извършват дейности свързани с провеждане на социално – правни консултации, психологическа подкрепа, оценка на възможностите, изготвяне и осъществяване на индивидуални програми за социално включване, подкрепа при търсене на работа и други.  Втората дейност е свързана с осигуряване на подкрепа за младежите с увреждания в работна среда, чрез настойници, които ги придружават в периода им на адаптация. Те ще отговарят за организацията на работната среда с цел осигуряване на защита, безопасност, достъпност, материална база, ресурси и предоставяне на подкрепа за изпълнение на трудовите задачи и максимално разгръщане на силните му страни.  Целта е и дългосрочна кампания за промяна на нагласите към хората с увреждания. Тя ще протича успоредно с всички дейности на проекта и акцентира върху възможностите и потенциала на хората с увреждане, върху позитивната роля, промяната и влиянието върху обществото.   \r\nКато страна в споразумението Община Казанлък се ангажира да осигури подходящо помещение за изпълнение на дейностите. За целта на Сдружение „ Бъдеще за децата” ще бъде предоставен приземният етаж на  филиала на детска градина „ Звънче”. Освен това Общината ще търси партньорства и с други заинтересовани по темата институции като Бюро по труда, Дирекция „ Социално подпомагане”, Министерство на труда и социалната политика, бизнес организации и др. Сдружението и Общината ще си сътрудничат за реализиране на съвместни дейности с образователни институции и социални услуги и др. \r\nПроектът ще бъде реализиран и с подкрепата на Дирекция „Бюро по труда“, Дирекция „Социално подпомагане” и работодатели.   Очакваният дългосрочен ефект от реализирането на проекта е свързан с преодоляване на социалната изолираност, създаване на възможност за инициативност, придобиване на нови знания, умения и навици за по-добро справяне с ежедневието чрез предоставяне на интегрирани иновативни и комплексни социални услуги, включително обучения в общността на хората в неравностойно положение, включително хора с увреждания и техните семейства.  \r\nСлавяна ГАЙДАРОВА", "date": "2019.09.25", "title": "Общинският съвет в Казанлък ще обсъди Споразумение за сътрудничество между Общината и Сдружение „Бъдеще за децата” за социално включване на младежи с увреждания в трудова среда"}
{"url": "http://www.focus-news.net/news/2019/09/25/2702255/predvizhda-se-sazdavaneto-na-zelen-savet-kam-obshtina-kyustendil.html", "text": "Предвижда се създаването на „зелен съвет” към Община Кюстендил. Това каза пред  Радио „Фокус” – Кюстендил  Радмила Рангелова, зам.-кмет на Община Кюстендил. „Зеленият съвет” ще бъде създаден по проект „За чист въздух”. Той е част от дейностите за устойчиви механизми за градско участие. В него ще се включат представители от публични институции, образование, неправителствения сектор. Ще бъде изработен правилник и стратегия за работа на „зеления съвет”. Предвижда се трима експерти от общината и бизнеса да извършат посещение в Норвегия. Предвиждаме и инициативи на „зеления съвет” в рамките на 6 месеца да бъдат изготвени предложения за промяна в общинската политика и разработване на общински програми и стратегии. Ще бъде проведена и кампания за промяна на нагласите сред домакинствата, ще бъдат посетени 30 домакинства, ще бъде проведена седмица на чистия въздух, като ще бъдат издадени „зелени сертификати” на бизнеса и „зелени шампиони” в училищата. „Предвижда се и закупуване и монтиране на сензорна станция за измерване качеството на атмосферния въздух. Последната дейност, която отново е задължителна за всички проекти, които се финансират със средства от европейския съюз, е информация и публичност за популяризиране на дейностите, целите и резултатите, постигнати в края на проектното предложение”, каза Радмела Рангелова. \r\nВенцеслав ИЛЧЕВ", "date": "2019.09.25", "title": "Предвижда се създаването на зелен съвет към Община Кюстендил"}
{"url": "http://www.focus-news.net/news/2019/09/25/2702253/sedem-sa-kandidatite-za-kmet-na-obshtina-smolyan.html", "text": "Седем са кандидатите за кмет на Община Смолян. Това сочи справка в сайта на  Общинска избирателна комисия – Смолян  след изтичане на крайния срок за регистрация. Петър Георгиев Кадиев е кандидатът на ПП АБВ (Алтернатива за българско възраждане). Румяна Иванова Фиданова е издигната от Движение за права и свободи – ДПС. Кандидатът на ПП ГЕРБ за трети пореден мандат е сегашният кмет Николай Тодоров Мелемов. Мирослав Събев Фисински е издигнат от инициативен комитет. Кандидатът на коалиция „Новото време“ е сегашният общински съветник Кирил Хараламбиев Хаджихристев. Зам.-областният управител на Смолян Владимир Стаменов Гърбелов е кандидат за кмет, издигнат от Национален фронт за спасение на България. Общинският съветник Стефан Атанасов Сабрутев е кандидатът за кмет на „БСП за България“. \r\nВече са ясни и кандидатите за кметства в Община Смолян. За село Виево те са: Захари Дамянов Соколов – ПП ГЕРБ, Николай Димитров Хаджийски – Движение за права и свободи – ДПС, Венко Славчев Палчев – „БСП за България: \r\nЗа село Могилица кандидатите са Милко Младенов Кисьов – ПП ГЕРБ, Маргарита Минчева Найденова – Движение за права и свободи – ДПС, Андрей Захариев Томашов – „БСП за България“. \r\nЗа село Момчиловци кандидатите за кмет са: Димитър Тодоров Величков – ПП ГЕРБ, Сийка Кирова Карталова-Суркова – НОВОТО ВРЕМЕ. \r\nЗа село Смилян кандидатите са: Евелина Росенова Гърбелова – „БСП за България“, Димитър Минчев Гюров – Земеделски народен съюз, Чавдар Антимов Червенков – ПП ГЕРБ \r\nЗа село Търън канидатите за кмет са: Ахмед Кадиров Крушков – НОВОТО ВРЕМЕ, Ралица Асенова Ратайска – Движение за права и свободи – ДПС, Карамфил Карамфилов Куртинов – „БСП за България“, Явор Севдалинов Говедаров – ПП ГЕРБ. \r\nЕдинственият кандидат за кмет на село Широка лъка е Васил Димов Седянков от ПП ГЕРБ \r\nЗа село Влахово кандидатите за кмет са: Недко Методиев Димитров – ПП ГЕРБ, Даниела Карамфилова Хаджиева – Земеделски народен съюз, Николай Борисов Кокаланчев – „БСП за България“.", "date": "2019.09.25", "title": "Седем са кандидатите за кмет на Община Смолян"}
{"url": "http://www.focus-news.net/news/2019/09/25/2702250/80-godishna-zhena-ot-selo-aydemir-e-stanala-zhertva-na-telefonna-izmama-s-nad-11-000-lv.html", "text": "80-годишна жена от село Айдемир е станала жертва на телефонна измама с над 11 000 лв. Това съобщиха от  ОДМВР-Силистра . Вчера, около 16.00 часа тя се доверила на телефонно обаждане, че неин близък се нуждае от спешна операция след претърпяно пътнотранспортно произшествие. Следвайки указанията по телефона, жената опаковала в хартиен плик 11 300 лева и го оставила до портата на къщата си. По случая е образувано досъдебно производство.", "date": "2019.09.25", "title": "80-годишна жена от село Айдемир е станала жертва на телефонна измама с над 11 000 лв."}
{"url": "http://www.focus-news.net/news/2019/09/25/2702251/obshtina-kyustendil-raboti-po-proekt-za-chist-vazduh-v-grada.html", "text": "Община Кюстендил работи по проект за чист въздух в града. Това каза пред  Радио „Фокус” – Кюстендил  Радмила Рангелова, зам.-кмет на Община Кюстендил. По думите й проектът се реализира съвместно със Сдружение „Асоциация за социално развитие чрез иновации” и Норвежки университетски колеж по земеделие и развитие на селските райони. „Проектното предложение се казва за чист въздух в Кюстендил, като неговата стойност е малко над 70 000 евро. Продължителността на проекта е 22 месеца и неговите целеви групи са малките и средни предприятия, училищата на територията на Община Кюстендил и широката общественост. Основните планирани дейности, които предстои да бъдат реализирани, са организация и управление на проекта, втората дейност е изследване на обществената осведоменост по проблемите на качеството на атмосферния въздух и общинската политика на територията на Община Кюстендил чрез анализ на общинската политика за опазване на околната среда в общината и в частност политиките, насочени към качеството на атмосферния въздух за периода 2010 – 2018 година”, каза Радмила Рангелова.  \r\nВ рамките на проекта ще бъде извършено социологическо проучване, разработване на методология, анкети сред гражданите, интервюта с представители на институциите, бизнеса и училищата. Ще бъде изработен и екопрофил на Община Кюстендил. Третата дейност е информационна кампания за активиране на гражданите. Ще бъдат адаптирани добри практики от Норвегия, ще бъде разработена комуникационна стратегия, ще бъде проведено на въздух една информационна кампания за гражданите, за бизнеса, за училищата. Ще бъде заснет видеоклип с дрон – „Кюстендил от високо”. Същият ще бъде разпространен в местните медии. Ще бъде организирана ученическа образователна игра, предвиждаме в рамките на проектното предложение да бъде проведен и регионален международен екофорум, който ще бъде с продължителност два дни, на отделни модули. В него ще вземат активно участие норвежки експерти, като този екофорум ще бъде под надслов Отворен бизнес, отговорни домакинства, отговорни институции. Предвиждаме в рамките на този форум да се включат 70 участници. \r\nВенцеслав ИЛЧЕВ", "date": "2019.09.25", "title": "Община Кюстендил работи по проект за чист въздух в града"}
{"url": "http://www.focus-news.net/news/2019/09/25/2702254/sport-viktoriya-tomova-se-klasira-vav-vtoriya-krag-na-tenis-turnir-v-portugaliya.html", "text": "Тенис: Виктория Томова се класира за втория кръг на турнира в Калдас да Райна (Португалия). Поставената под номер 7 Томова победи Ана Данилина от Казахстан с 3-6, 6-1, 6-2 за  100 минути . \r\nВъв втория кръг Томова ще играе с британската тенисистка Сара Бет Грей, която е 632-ра в световната ранглиста.. По-късно днес поставената под номер 8 Елица Костова ще играе срещу Илена Ин-Албон от Швейцария", "date": "2019.09.25", "title": "Спорт: Виктория Томова се класира във втория кръг на тенис турнир в Португалия"}
{"url": "http://www.focus-news.net/news/2019/09/25/2702258/dobrovolnoto-formirovanie-kam-obshtina-belovo-vze-uchastie-v-mashtabno-uchenie.html", "text": "Доброволното формирование (ДФ) към община Белово взе участие в организираното от Националната Асоциация на доброволците в Република България мащабно учение за реакция на доброволци при наводнения, съобщиха от  Общината . Занятието се проведе на язовир Доспат в град Сърница и в него взеха участие над 70 доброволци от различни формирования в страната – Белово, Вълчедръм, Панагюрище, Пловдив, Сандански, София и Сърница, Перник, както и спасители от „Пещерно спасяване“, Федерацията на радиолюбителите и Съюза на българските спасители. Участниците в учението от ДФ-Белово бяха: Стелиан Хараланов Станислав Танев, Петьо Лютаков, Николай Димитров, Емил Терзийски, Любомира Танева и Георги Спасов-статист. За първи път се организира и проведе подобно учение за доброволци, а не демонстрация. Участниците-спасители нямаха предварителна информация за мащаба на бедствието, нито за броя на пострадалите или вида на нараняванията им. Дейностите, които извършиха по време на учението се състояха в издирване и спасяване в пресечен терен, пожарогасене, евакуация по въжен способ, водно спасяване и първа долекарска помощ. Участваха екипи за: височинно спасяване, водолазно спасяване, пожарогасене (за ръководител на екипа беше избран Станислав Танев от ДФ-Белово), ПДП /първа долекарска помощ/, издирване и спасяване, ПТП (пътно транспортно произшествие), радиокомуникация, наблюдение с дрон, оперативен щаб, статисти. Цялото учение премина под ръководството на Оперативен щаб (ОЩ) в лицето на Боян Аврамов (ръководител ОЩ от ДФ „Содис“) и Стелиан Хараланов (зам.-ръководител ОЩ от ДФ-Белово). Спасителните екипи се сформираха на терен от доброволци от различни градове, които не се познават помежду си, както би се случили в реална обстановка при действително бедствие. Те получаваха от щаба нареждания с конкретни задачи, които да извършат. Това допринесе за усъвършенстването на работата в екип и координацията между доброволците.", "date": "2019.09.25", "title": "Доброволното формирование към Община Белово взе участие в мащабно учение"}
{"url": "http://www.focus-news.net/news/2019/09/25/2702247/prof-stoyan-marinov-varnenska-turisticheska-kamara-okolo-30-hotela-po-severnoto-i-blizo-40-hotela-po-yuzhnoto-chernomorie-sa-zasegnati-ot-falita-na-turoperatora-tomas-kuk.html", "text": "Около 30 хотела по Северното и близо 40 хотела по Южното Черноморие са засегнати от фалита на туроператора „Томас Кук“. Това каза за  Радио „Фокус“ – Варна , проф. Стоян Маринов от Варненската туристическа камара. Той посочи, че фалитът на английския туроператор ще се отрази много негативно на бранша, защото близо 70 хотела по Черноморието работят с тази фирма. Проф. Маринов подчерта, че има хотели, които не са се разплатили с туристическия оператор. „С тези средства хотелите разчитат да се разплатят с доставчиците си, а те с техните поддоставчици. Така че всички по веригата ще пострадат и ще загубят средства“, категоричен бе експертът. В по-дългосрочен план тези хотели ще трябва да се преориентират към други партньори, а може би и към други пазари, защото „Томас Кук“ покрива цяла Европа. Стоян Маринов допълни, че като цяло фалитът на туроператора е удар по европейския туризъм, в това число и на туризма в България.  \r\n„Всички знаеха за лошото финансово състояние на „Томас Кук“, но никой не вярваше, че ще се стигне до тук. В мрежата на оператора са оплетени десетки туроператори, авиокомпании, над 6000 хотела и т.н. В крайна сметка всички губят, но най-много губят тези, които са в края на веригата, а това са клиентите. Някои от тях, които са извън британския пазар могат да загубят и парите си“, допълни специалистът. \r\nПо отношение рискът за българските туроператори проф. Стоян Маринов заяви, че принципно такива събития носят риск за всички по веригата. Най-засегнати обаче ще бъдат малките, семейни хотели, чийто собственици нямат други странични бизнеси и в една такава ситуация трудно биха могли да покрият загубите. Той добави, че освен това в момента се обсъжда и вероятно ще се стигне до съдействие от страна на държавата, както е в Гърция и Кипър.  \r\n„Там профсъюзите натискат изключително много за конкретни мерки, за да се справи туристическия сектор с фалита на „Томас Кук“, подчерта проф. Маринов. Той допълни, че над 20 000 са служителите в „Томас Кук“, които ще бъдат засегнати и е вероятно голяма част от тях ще  останат без работа. Друга част ще се пренасочат към операторите, които се очаква да изкупят туроператора. Проф. Маринов подчерта, че при всяко положение обаче ще мине поне година и половина преди напрежението да спадне. Според него, за да се избегне подобно напрежение и в България е необходимо бизнеса и държавата да предприемат нужните мерки. В Германия също се предприемат действия, за да не се стигне до фалит на превозвача „Кондор“. \r\nДесислава ВАСИЛЕВА", "date": "2019.09.25", "title": "Проф. Стоян Маринов, Варненска туристическа камара: Около 30 хотела по Северното и близо 40 хотела по Южното Черноморие са засегнати от фалита на туроператора „Томас Кук“"}
{"url": "http://www.focus-news.net/news/2019/09/25/2702252/sakrateno-sadebno-sledstvie-ili-neiobzor.html", "text": "Съкратено съдебно следствие или не? Този въпрос ще бъде решен на второ четене на промените в Наказателния и Наказателно-процесуалния кодекс.  Депутатите приеха общо четири законопроекта – три за промени в Наказателно-процесуалния и един в Наказателния кодекс. С 97 гласа „за“, 62 „против“ депутатите запазиха съкратеното съдебно следствие на първо четене. Предложението направи ПГ на ГЕРБ в Наказателния кодекс. Преди това парламентът прие промени в Наказателно-процесуалния кодекс, съгласно които няма да се прилага съкратено съдебно следствие за тежки престъпления. Същественият дебат се проведе за промените, внесени от ГЕРБ.  \r\n  Председателят на Правна комисия Анна Александрова  защити законопроекта на ГЕРБ и посочи, че запазването на диференцираната процедура съкратеното съдебно следствие цели облекчаване на съдебната система. „Предложението, което направихме аз и колегите от ПГ на ГЕРБ в Наказателния кодекс касае институтът на съкратеното съдебно следствие да се запази, но и да отговори на обществените очаквания на хората за увеличаване на наказанието при умишлено на причиняване на смърт, тежка телесна повреда, блудство или изнасилване. Институтът е въведен през 2006 г. чрез съкращаване на процеса на доказване в съдебна фаза. То може да премине под формата на две различни процедури, като само едната от тях предвижда редукция на наказанието“, допълни Анна Александрова. По думите й идеята за въвеждането идва след като се налага да бъдат прекратени над 275 хил. дела през 2007 г.“Всички извършители са пуснати на свобода. С направеното предложение целим да запазим диференцираната процедура по чл. 371, ал 2 от НПК, която улеснява доказването на обвинителната теза, тъй като се избягват рисковете, произтичащи от евентуална промяна на свидетелски показания или от невъзможност да бъде проведен разпит на свидетеля пред съда“, обясни Александрова. Тя посочи,че промените на ГЕРБ са в две посоки. „Към този момент редукцията по закон при признаване на факти и обстоятелства по обвинителния акт е намаляване на така определеното наказание с една трета от него. Ние предлагаме тя да е с една пета. Освен това казваме – това нее императивно. Това решение трябва да го вземе съдът при определяне на наказанието“, изтъкна още председателят на Правна комисия и вносител на законопроекта. \r\n„Второто ни предложение е в ал. 2, където се уреждат двете най-тежки наказания – доживотен затвор без замяна и доживотен затвор, предлагаме аналогично правно решение“, допълни още Анна Александрова. \r\nОт своя страна  министърът на правосъдието Данаил Кирилов  посочи, че ако се търси ефективно правно решение, трябва да се премахне политическото състезание и политическата страст. Няма смисъл от това. Тръгнахме да търсим правно решение. При положение, че има три еднакви законпроекта. Също помислете парламентарно-процесуално как ще ги обедините. Те са еднакви и как ще изглежда общия доклад за тези три законопроекта. ние опитахме, защото този дебат не се води от днес. Той се води от повече от 10 години. Опитахме да дадем правната алтернатива. Няма да кажа правно-техническото решение, но ще кажа правната алтернатива в наказателно-правния контекст. Вие добре знае, но го премълчавате в изказванията си двукратно, но е важно и хората да го разберат. Решението, което сте предложили и което да, беше прието преди три или 13 минути, което беше подкрепено, то касае процесуалната норма в НПК. Ние дадохме няма да казвам алтернативното, но другото правно решение. Това, което касае материално-правната разпоредба и относима към определяне на наказанието. Съдът извършва сложна дейност, той съобразява множество обстоятелства, които е установил в рамките на процеса и в рамките на доказването пред него. Кирилов заяви, че с предложенията си в Наказателния кодекс ГЕРБ не са тръгнали да се състезават с популизма и да разкарват жертви на престъпления тук и там.   \r\n Лидерът на БСП Корнелия Нинова  призова Кирилов да се извини за тези си думи на хората. Тя заяви, че ГЕРБ се държат политически лицемерно, вкарват ни в правен абсурд и демонстрират морална нищета. Показахме единомислие по един твърде важен и сложен въпрос. Призовавам ви по същия начин единодушно и без партийни украски да отхвърлим предложения законопроект от Министерски съвет или г-н министър, правя второ предложение – оттеглете законопроекта. Аргументите ми за това, което предлагам. Нека да видим с какви мотиви е внесен законпроекта на МС официално писмено и изговорени устно. Първо беше казано при внасяне на този законпроект, че го правите като алтернатива на законопроекта на БСП. По тази тема няма алтернатива. За зверски изнасилено и убито дете, единствената алтернатива е възмездие. Прав сте, г-н министър, нека да не внасяме в това политически и партийни пристрастия. Да гледаме обективно на ситуацията. Не разбирам защо всяко различно мнение схващате като политическа омраза. Не, просто имаме различно мнение и сега ще го чуете. Вторият аргумент, с който внасяте вашия законпроект, да не отпада съкратеното производство е, че ще бъде много скъп на бюджета и на съдебната система, защото по общия ред делото изисква експертизи, разходи и т.н. Какъв е изборът тук – пари или справедливост. Ние избираме второто. Вие мислите за парите. Дори и в тези случаи. Третият ви аргумент – бързина на процеса. Щели да се забавят делата, да изтече давностният срок и да бъдат прекратени без присъда. Само че бързината на процеса не зависи от съдиите. Зависи от тази зала. Зависи от това какви закони ще напишем. В какви срокове ще ги накараме да работят. Какви ще са давностните срокове. Не прехвърляйте отговорността на съда, тя е на законодателя“, допълни още Нинова. Тя заяви, че БСП има вяра на съда, но те работят по законите, които в тази зала са приели. „БСП е последователна в позицията си по този въпрос. Г-н Корнезов в 41-ото НС внася такова предложение за отпадане на съкратено произвоство, Янаки Стоилов в следващо. Сега и ние го правим и нямаме никакви скрупули. Последователни и твърди сме – при тежки престъпления, при изнасилвания и убийства да няма съкратено производство и да не се намаляват присъди. Казвате да се съобразим с мненията на експертите. Добре, главна прокуратура отхвърли вашия закон, съдии, експерти се изказаха срещу него“, изтъкна още тя. \r\n„Представям на вашето внимание национална подписка, която съдържа 15 882 подписа преди 1 седмица, вече са над 20 хил. Обръщам се към министър Кирилов и вие скъпи близки, на пострадали, да дойде тук и от трибуната да ви се извини. Не може да каже, че някой ви разкарва напред назад, за да просълзявате народни представителки. Обида към тези хора е да твърдите, че някой ги разкарва насила. Идете там, идете в Сотиря да видите за какво става дума и тогава ще ви питам дали вие няма да се разплачете“, добави още Нинова. Според нея е създаден прецедент, с който се премахва съкратеното производство и закон, с който се премахва. „Някой юрист да излезе и да ни обясни какъв казус е това. От своя страна  Кирилов  посочи пред журналисти, че Нинова не е разбрала какво са дебатирали. \"Не смятам да коментирам обвиненията на Корнелия Нинова. Тя дори не е разбрала за какво дебатираме. Виждам, че внимателно си водеше бележки. Ние не сме на комсомолско заседание. Този дебат трябва да е сериозен. Вижда се какви са последиците от съкратения дебат, а не от съкратеното производство\", допълни още Кирилов. На въпрос защо е излязъл от зала, докато говори лидерът на БСП, Кирилов обясни, че е свободен човек и има право да присъства или не на заседанието.\"Същината на нашето предложение е, че искаме да допълним отговорността на съда точно с тази преценка. С преценката дали в конкретния случай следва да се приложат положителните за обвиняемия последици от едно съкратено съдебно следствие\", допълни още министърът. \r\nДеница КИТАНОВА", "date": "2019.09.25", "title": "Съкратено съдебно следствие или не?(ОБЗОР)"}
{"url": "http://www.focus-news.net/news/2019/09/25/2702249/tass-vladimir-zelenski-obvini-rusiya-che-vodi-voyna-sreshtu-ukrayna-v-tsentara-na-evropa.html", "text": "Президентът на Украйна Владимир Зеленски от трибуната на Общото събрание на ООН обвини Русия, че води война срещу страната му в „центъра на Европа“, цитира думите му  TACC . \r\nТой заяви, че основната му задача като държавен глава е да прекрати войната в Донбас и да върне Крим в Украйна. \r\n\"Войната в Донбас продължава пет години, пет години след като Русия анексира Крим. Повече от 13 хиляди загинали, 30 хиляди ранени, 1,5 милиона души са принудени да напуснат домовете си. И всяка година тези цифри", "date": "2019.09.25", "title": "ТАСС: Владимир Зеленски обвини Русия, че води война срещу Украйна в центъра на Европа"}
{"url": "http://www.focus-news.net/news/2019/09/25/2702260/shestima-kandidati-shte-se-boryat-za-kmetskiya-post-vav-veliko-tarnovo.html", "text": "Шестима са кандидатите, които влизат в надпреварата за кмет на Велико Търново в предстоящите избори за местна власт. Това сочи справка на сайта на  Общинската избирателна комисия . Състезанието ще е между досегашния кмет Даниел Панов, издигнат от ПП ГЕРБ, депутатът Весела Лечев – кандидат на местната коалиция БСП за България /ПП АБВ, Алтернатива за Българското възраждане, ПП Движение 21/, народният представител Милен Михов, издигнат от ВМРО – Български национално движение, Калоян Янков от КП Демократична България -Обединение, Галя Паунова –  от ПП „Българска социалдемократическа партия“ и Димитър Маринов, издигнат от ПП „Българско национално обединение“. \r\nКандидатите за общински съветници са 263-ма, а местата в местния парламент – 37. Крайният срок за регистрация беше вчера.", "date": "2019.09.25", "title": "Шестима кандидати ще се борят за кметския пост във Велико Търново"}
{"url": "http://www.focus-news.net/news/2019/09/25/2702263/normalno-se-osashtestvyava-dvizhenieto-po-patishta-v-oblast-smolyan.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.25", "title": "Нормално се осъществява движението по пътища в област Смолян"}
{"url": "http://www.focus-news.net/news/2019/09/25/2702266/bez-zabavyane-se-izvarshva-preminavaneto-po-osnovnite-patni-napravleniya-v-oblast-blagoevgrad.html", "text": "Без забавяне се извършва преминаването по основните пътни направления в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Трафикът по автомагистрала „Струма“, главен път Е-79 и второкласен път 19 Симитли – Гоце Делчев не е натоварен. През деня обстановката е била спокойна и няма регистрирани тежки пътни инциденти. По пътната мрежа не се извършват ремонтни дейности, заради които да са наложени ограничения за преминаването на леки и товарни автомобили. Остава повишена опасността от падащи камъни в района на Кресненското дефиле и проходите „Предел“ и „Папаз Чаир“. \r\nЛивия НИНОВА", "date": "2019.09.25", "title": "Без забавяне се извършва преминаването по основните пътни направления в област Благоевград"}
{"url": "http://www.focus-news.net/news/2019/09/25/2702257/izvarshena-e-vandalska-proyava-sreshtu-ukazatelnite-tabeli-za-obekta-samuilova-krepost.html", "text": "Извършена е вандалска проява срещу указателните табели за обекта „Самуилова крепост“, дарени от семейство от София. Това съобщиха за  Радио „Фокус“ – Пирин  от Исторически музей – Петрич. Оттам уточниха, че всички служители на музея са дълбоко възмутени от случилото се. Община Петрич е била уведомена и ще съдейства за възстановяването на табелите.", "date": "2019.09.25", "title": "Извършена е вандалска проява срещу указателните табели за обекта „Самуилова крепост“"}
{"url": "http://www.focus-news.net/news/2019/09/25/2702261/obshtinskata-izbiratelna-komisiya-vav-varna-e-otkazala-registratsiya-na-kandidata-za-kmet-na-doychin-nikov.html", "text": "Общинската избирателна комисия (ОИК) във Варна е отказала регистрация на кандидата за кмет на Дойчин Ников. Това съобщи за  Радио „Фокус“ – Варна  Велин Жеков, председател на ОИК. Той добави, че причината за отказа е недостатъчен брой събрани подписи. Инициативният комитет, от който Ников е издигат са представили списъка с подписи в последният възможен момент. След извършена проверка от страна на ГРАО е станало ясно, че от близо 2400 подписа, едва 1800 са действителни. \r\nВелин Жеков допълни, че 11 са кандидат-кметовете регистрирани за тези избори във Варна. Партиите, коалициите и независимите кандидати, които са се регистрирали за местния вот са 28. \r\n407 са секционните избирателни комисии във Варна, добави Велин Жеков. \r\nДесислава ВАСИЛЕВА", "date": "2019.09.25", "title": "Общинската избирателна комисия във Варна е отказала регистрация на кандидата за кмет на Дойчин Ников"}
{"url": "http://www.focus-news.net/news/2019/09/25/2702264/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.09.25", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/09/25/2702256/ombudsmanat-diana-kovacheva-izprati-preporaka-do-pravosadniya-ministar-danail-kirilov-i-vss-za-po-efektivnoto-izpolzvane-na-mediatsiyata-kato-alternativen-sposob-pri-reshavane-na-sporove.html", "text": "Омбудсманът Диана Ковачева изпрати препоръка до правосъдния министър Данаил Кирилов и Висшия съдебен съвет за предприемането на мерки за по-ефективното използване на медиацията като алтернативен способ при решаване на спорове. Това съобщиха от пресцентъра на  Омбудсмана на Република България .  \r\nПо-рано през деня доц. Ковачева участва в международната кръглата маса „Задължителна медиация в полза на страните - възможности и приложно поле“, организирана в НДК от Висшия адвокатски съвет и Центъра за спогодби и медиация при Софийски районен съд и Софийски градски съд.  \r\nВъв форума участваха още членове на Висшия адвокатски съвет и адвокатските съвети от цялата страна, адвокати, медиатори от ЦСМ към СРС и СГС, членове на Висшия съдебен съвет, експерти от Министерството на правосъдието и други медиаторски организации и съдии. \r\n„Аз съм убедена, че медиацията е полезна, че широкото й прилагане ще бъде от полза не само за гражданите, не само за обществото, но и за съда, защото тя може наистина да допринесе за разтоварване на съдебната система“, каза доц. Ковачева на конференцията.  \r\nКато доказателство за своята теза омбудсманът цитира данни на Висшия съдебен съвет, според които над 740 000 иска в съдебната система са висящи.  \r\n„Това е огромен брой дела. Ако си поставим за цел може поне 20% от тях да бъдат решени чрез медиация. Това ще облекчи съдебната система, ще даде възможност на съдиите да отделят повече време за по-сложните казуси, ще въведе икономичен и бърз способ за решаване на спора, което ще облагодетелства всички участници“, категорична бе Диана Ковачева.   \r\nТя припомни, че темата е широко дискутирана още преди 3 години на кръгла маса в институцията на омбудсмана и тогава всички участници са се обединили около препоръката за приемане на Национална стратегия за медиацията и предприемане на законодателни мерки за въвеждане на първа задължителна обща среща по медиация при семейно-правни спорове.  \r\n„Ще кажа, че тогава обсъждахме възможностите за въвеждане на медиация и първа задължителна обща среща и в други области – потребителски спорове, спорове с нисък материален интерес до 5000 лв. Съдии изказаха становища, че дори при спорове с по-сериозен материален интерес също би могло да се обмисли медиация. На следващо място една от препоръките, около която всички се обединиха, е създаването на мрежа от правоспособни медиатори, за да може навсякъде в страната, ако бъде въведена задължителна медиация, да има медиатори“, обобщи доц. Ковачева. \r\nТя подчерта, че Министерството на правосъдието трябва да поеме ангажимент за регулирането на дейността на медиаторите -  регистър, контрол, обучение, дисциплинарна отговорност. А по отношение на въпроса за финансираното на първата задължителна обща среща омбудсманът подчерта, че е необходима държавна подкрепа. \r\n„Всички тези предложения, които изброих, бяха обобщени в препоръка, която омбудсманът за последните 3 години е изпратил до трима министри на правосъдието. Сега смятам, че е време да изпратим препоръката за четвърти път до министър Данаил Кирилов с очакването, че този път ще бъде взета предвид. Тази препоръка в достатъчна степен обобщава вижданията на всички заинтересовани страни и в същото време много ясно фокусира основните проблеми, по които може да има дискусия“, съобщи омбудсманът и допълни, че новата препоръка ще бъде изпратена и до Висшия съдебен съвет като възможност и основа за бъдеща дискусия. \r\nОмбудсманът се ангажира още, ако Министерството на правосъдието сформира работна група за обсъждане на мерките, да участва лично и заедно с експерти от институцията.", "date": "2019.09.25", "title": "Омбудсманът Диана Ковачева изпрати препоръка до правосъдния министър Данаил Кирилов и ВСС за по-ефективното използване на медиацията като алтернативен способ при решаване на спорове"}
{"url": "http://www.focus-news.net/news/2019/09/25/2702259/prof-oleg-asenov-informatsiyata-ot-tol-sistemata-shte-mozhe-da-se-polzva-i-ot-drugi-darzhavni-kontrolni-institutsii.html", "text": "Информацията от тол системата ще може да се ползва и от други държавни контролни институции. Това каза проф. Олег Асенов, член на УС на Агенция „Пътна инфраструктура“ пред участниците в „Автомобилен форум – 2019“, съобщиха от  пресцентъра на Агенция \"Пътна инфраструктура\" . По покана на организаторите от Научно-техническия съюз по транспорт проф. Олег Асенов представи електронната система за събиране на пътни такси на база изминато разстояние – тол, техническата й експлоатация, принципите, на които ще се плащат пътни такси от превозните средства с обща технически допустима максимална маса над 3,5 тона, както и практически съвети за различните начини, по които превозвачите могат да я ползват. От 16 август 2019 г. тол системата е в техническа експлоатация като поетапно се тестват различни нейни функционалности. В четири демонстрационни центъра в страната – в София, Пловдив, Варна и Русе всеки заинтересован може да се запознае с начина, по който се издава маршрутна карта, както и т.нар. тол калкулатор, с който може да се изчисли, чрез примерна тарифа, за характерни маршрути на типични товарни превозни средства какъв би бил тол разходът. Проф. Асенов представи и възможността стационарните контролни точки да събират информация за осевото натоварване на тежките автомобили, както и за баланса на съответния товар. „На базата на този контрол в системата се създава т.нар. електронно нарушение, което ще се предоставя на контролни органи, които са от друга служба в АПИ – тази, която се занимава с контрол на извънгабаритните товари“, даде пример той. Подобно сътрудничество ще има и по отношение на Агенция „Митници“, както и на НАП. „Има възможност да бъде засечен всеки курс на товарен автомобил, който не е деклариран. Ние можем да предоставим панорамна снимка, а служителите в НАП по целесъобразност, общо казано, да използват тази информация“, посочи предимствата на тол системата проф. Асенов. Мобилните групи могат да бъдат разположени и в района на акцизни складове, например, както и да се използват за контрол на нерегламентирани автобусни превози. „АПИ предоставят всеки ден карта с координатите на мобилните контролни екипи на „Пътна полиция“, така че да се разпредели контролът и да бъдем максимално ефективни“, подчерта проф. Асенов. Засилен интерес от страна на присъстващите на форума имаше към контролните функции на системата, която от началото на 2019 г. се прилага по отношение на пътните такси на база изминато време - винетка. „Темповете на събиране на такси от електронни винетки са значително по-добри от тези при хартиените стикери през 2018 г. Миналата година постъпленията бяха 357 млн. лв., а към днешна дата са продадени електронни винетки за близо 330 млн. лв. Анализите ни показват, че тези резултати се постигат поради два основни фактора – първият е достъпността на продукта, възможността му да бъде закупен, както електронно, така и в повече от 8 000 пункта за продажба в брой, разположени по протежението на пътната мрежа, в урбанизираните територии, както и на ГКПП „Калотина“, „Кулата“, „Капитан Андреево“ и „Дунав мост“ при Видин, и при Русе. Вторият е ефективността на контролната ни функция т.нар. тол контрол. В него са включени около 600 служители, които със 105 автомобила извършват ежедневна контролна дейност. Средният брой проверки на ден, които прави той, е еквивалентен на броя проверки, които извършват на ден при акция органите на пътната полиция – над 4 000 броя“, каза проф. Асенов. На въпрос какво ще стане с тези служители, когато започнат да функционират стационарните контролни точки на тол системата, проф. Асенов поясни, че тол покритието, за което ще плащат такса само пътните превозни средства с обща технически допустима максимална маса над 3,5 тона е едва 6 000 км при 20 000 км републиканска пътна мрежа в страната. Стационарните рамки ще се „грижат“ основно за тол покритието, докато мобилните групи ще бъдат разположени в други зони. В АПИ има разработен математически модел, който ще покаже къде мобилните групи ще са най-ефективни. На базата на статистически данни има изработени „карти“, които показват зони с насищане на различни типове нарушения. Най-вероятно мобилните екипи ще бъдат насочени към трети клас пътища, в определени региони с много голям риск от липса на таксуване. Ще се пренасочат и към граничните контролно-пропускателните пунктове, където служители на Агенция „Митници“ имат право да контролират за платена пътна такса напускащите границата превозни средства. Така работата им ще бъде облекчена.", "date": "2019.09.25", "title": "Проф. Олег Асенов: Информацията от тол системата ще може да се ползва и от други държавни контролни институции"}
{"url": "http://www.focus-news.net/news/2019/09/25/2702265/ukrepvane-na-svlachishte-se-izvarshva-po-patya-bobov-dol-malo-selo.html", "text": "Кюстендил: Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.25", "title": "Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/25/2702267/gazeta-express-kosovo-ramush-haradinay-nastoyava-za-zapazvane-na-granitsite-na-kosovo.html", "text": "Рамуш Харадинай, лидер на \"Алианс за бъдещето на Косово\" и кандидат за министър-председател, представи в първия ден на предизборната кампания своите приоритети, обещавайки, наред с другите неща, запазване на териториалната цялост на Република Косово, пише електронното издание на базирания в Прищина вестник  Gazeta Express . \r\nХарадинай се закле, че няма да допусне подялба на Косово нито на масата за преговори зад гърба му, нито на бойното поле. \r\nВъв видео, публикувано в социални медии, представящо неговите приоритети, Харадинай заяви, че Косово трябва да поддържа отношенията си със Запада и САЩ, добавяйки, че „сърцето на всеки албанец бие с: „Бог да благослови Америка!“\" Той обеща и инвестиции в икономиката, борба с корупцията и организираната престъпност. Харадинай заяви, че ще се бори за взаимно признаване със Сърбия и добави, че „суверенитетът на Косово, неговите граници и въпросът с изчезналите лица не подлежат на преговори\". \r\n \r\n  Юлиян Марков", "date": "2019.09.25", "title": "Gazeta Express (Косово): Рамуш Харадинай настоява за запазване на границите на Косово"}
{"url": "http://www.focus-news.net/news/2019/09/25/2702268/ot-26-septemvri-se-ogranichava-dvizhenieto-v-7-kilometrov-uchastak-ot-am-trakiya-v-posoka-burgas-vav-vrazka-remonta-na-dva-viadukta.html", "text": "От 26 септември, ще бъде затворен за движение 7-километров участък от АМ „Тракия“, в посока Бургас, между 13-ти и 20-ти км. Трафикът ще се извършва двупосочно в платното за София. Ограничението е за довършване на ремонтно-възстановителните дейности на виадуктите при 17-ти и 18-ти километър на територията на Софийска област. Това съобщиха от пресцентъра на  Агенция \"Пътна инфраструктура\" .  \r\nЗа улеснение на пътуващите в края на работната седмица - в петък от 14 ч. ще се обособяват две ленти към Бургас и една лента към София, а от 10 ч. в последния почивен ден - неделя, до 10 ч. в понеделник ще има две ленти за София и една за Бургас. \r\nПредвижда се ремонтните дейности да завършат до 15 ноември. Пътноподдържащото дружество „Автомагистрали“ ЕАД ще работи максимално мобилизирано, за да може планираните ремонти дейности да завършат колкото се може по-скоро. За да не се затруднява трафикът довършителните дейности и на двете съоръжения продължават след активния летен туристически сезон и почивните дни през септември. Необходимо е шофьорите да карат внимателно и да спазват стриктно пътната сигнализация по време на ремонтно-възстановителни дейности.", "date": "2019.09.25", "title": "От 26 септември се ограничава движението в 7-километров участък от АМ „Тракия“ в посока Бургас във връзка ремонта на два виадукта"}
{"url": "http://www.focus-news.net/news/2019/09/25/2702270/basketbolen-klub-shumen-predstavi-novite-popalneniya-v-otbora-i-uchastieto-si-v-predstoyashtoto-mazhko-parvenstvo-v-a-grupa.html", "text": "Баскетболен клуб „Шумен“ представи новите попълнения в отбора и участието си в предстоящото мъжко първенство в А група на пресконференция с участието на Янко Янков, изп. директор на Баскетболен клуб (БК) „Шумен“ и треньор на мъжкия отбор, Звонко Папак, другият треньор на мъжкия отбор, Николай Николов и Красимир Димитров, двама от новите играчи, предаде репортер на  Радио „Фокус“ - Шумен . „Продължаваме да разчитаме основно на местни момчета. В отбора за тази година остават Никола Николов, Виктор Серафимов и Теодор Димитров, които през последните години вложиха много труд и усилия,  донесоха доста постижения на нашия клуб и заслужено намериха мястото в мъжката формация. От миналогодишния състав остават още Симеон Георгиев, Йоан Йоргов, Кирил Кирилов“, каза Янко Янков. Той посочи, че сред новите попълнения са Красимир Димитров от Търговище, който идва от Рилски спортист - Самоков, Николай Николов от Русе, от Академик - Бултекс, братята Кристиян и Александър Кръстеви от Плевен, Мартин Христов и Ангел Илиев от Шампион 2006, София. Отборът ще бъде воден от Звонко Папак и от Янко Янков. „Като цел си поставяме да надградим успехите от миналата година. Тогава завършихме на четвърто място. Сега амбициите ни са да играем финал. За всеки мач излизаме за победа“, каза Янко Янков. 22-годишният Николай Николов заяви, че е впечатлен от отношението на БК „Шумен“  към него.  \r\n„Желанието да дойда в шуменския отбор беше голямо и от двете страни и това се случи. Съставът е млад, което ми харесва много, всички момчета се стараят. Идвам, за да помогна с опита, който имам и с една цел - да класираме отбора по възможно най-добър начин, а това е първо място“, каза Николай Николов. Той е висок 2 метра и играе като тежко крило. 21-годишният Красимир Димитров от Търговище заяви, че в Шумен се чувствам като у дома си. „Имах голямо желание да дойда тук и да играя пред родна публика. Готови сме да поемем тази инициатива да помагаме на младите играчи, да сме им за пример.  Много ми харесва, че в Шумен баскетболът има пристрастна публика и ще разчитаме много на това“, каза Красимир Димитров. Той е с ръст от 1.96 см и играе като леко крило.  Първенството започва  на 13 октомври, като в първия кръг Шумен е домакин на Рилски спортист. Тази година в мъжкото първенство в А групата ще се състезават 6 отбора - „Видин“, „Рилски спортист“, ЦСКА, „Славия“, „Чавдар“ - Троян“ и БК „Шумен“. \r\n „Общо ще изиграем четири мача с всеки отбор - два домакински и два като гости. След това ще има и плейофна част. До Нова година ще се изиграят десет срещи по предварително спусната програма“, обясни Янко Янков. Той уточни, че първенствата при подрастващите започват в средата на октомври, очаква се жребий и определянето на домакинствата и гостуванията. Техническата конференция  е предвидена на 5 октомври. Тази година БК „Шумен“ ще участва с 9 представителни отбора в държавните първенства за момчета и момичета, като при момичетата има два отбора – до 12 и до 14 години. \r\nИвелина ИВАНОВА", "date": "2019.09.25", "title": "Баскетболен клуб „Шумен“ представи новите попълнения в отбора и участието си в предстоящото мъжко първенство в А група"}
{"url": "http://www.focus-news.net/news/2019/09/25/2702269/pregled-na-mezhdunarodnite-novini-do-18-chasa-agentsiya-fokus.html", "text": "Иран може да предложи редица изменения на съществуващата споразумение за ядрената му програма. Това съобщи с позоваване на собствените си източници телевизионният канал PressTV, предава  TACC . \r\nПо-специално може да става въпрос за одобрение от иранския парламент на допълнителен протокол към Съвместния всеобхватен план за действие и предложение за гласуване на ядрената сделка пред Конгреса на САЩ. Освен това Техеран ще продължи да настоява Вашингтон да премахне всички санкции, свързани с ядрена програма на Техеран. \r\nПроблемът около ядрената програма на близкоизточната държава ескалира, след като САЩ едностранно се оттеглиха от сделката и въведоха санкции срещу Техеран.   \r\nСпоред Иран останалите страни по споразумението, основни европейците, не се придържат изцяло към задълженията си в икономическата част на документа, така че сделката в сегашната си форма няма смисъл. \r\n*** \r\n \r\n  Започна първото заседание на британския парламент, след като Върховният съд на Обединеното кралство определи като „незаконно“ решението на премиера Борис Джонсън за временно прекратяване на дейността му, предава телевизионният канал  Sky News . \r\nВ началото на сесията председателят на Камарата на общините Джон Бъркоу потвържди, че пророгацията е заличена в официалния печатен орган на парламента.  \r\nОчаква се по-късно през деня Джонсън, който обеща да продължи с плановете си за Брекзит до 31 октомври, да се обърне към депутатите. \r\n*** \r\n \r\n  Министърът на външните работи на Гърция Никос Дендиас се е срещнал с колегите си от България, Румъния и Хърватия в Ню Йорк, за да обсъдят бъдещето на Западните Балкани и начините за засилването на регионалното сътрудничество, съобщава електронното издание на атинския ежедневник  Kathimerini . \r\nДипломатите са обсъдили също амбициите за членство в Европейския съюз на Северна Македония и Албания. Следващият месец Брюксел ще реши кога да стартите преговорите със Скопие и Тирана. \r\n„Мисля, че за Балканите е добра стъпка външните министри да имат възможност да разменят гледните си точки. Достигнахме до общи позиции, които засягат нашите общи интереси и общия по-широк регион в рамките на ЕС“, заяви Дендиас след срещата. \r\n„След 10-годишна криза Гърция излиза от изолация“, подчерта първият дипломат и добави, че страната е готова да играе роля в по-широкия регион. \r\n*** \r\n \r\n  Говорителят на Кремъл Дмитрий Песков потвърди подготовката на посещение на държавния глава на Руската федерация Владимир Путин в Унгария, предава  TACC , като припомня, че по-рано от Будапеща дори обявиха датата на посещението – 30 септември. \r\n„Визитата се подготвя“, заяви Песков в отговор на молба да коментира информацията от унгарска страна.  \r\nМинистърът на външните работи на Унгартия Петер Сиярто заяви пред кореспондент на ТАСС в кулоарите на Общото събрание на ООН, че посещението е планирано за 30 октомври, а двете му основни теми ще бъдат сътрудничество между двете страни в областта на икономиката и енергетиката. \r\n„Разбира се, смятам да се срещна [в Ню Йорк] с министъра на външните работи на Русия Сергей Лавров“, заяви Сиярто. „Основната тема на срещата ще бъде подготовката на посещението на руския президент Владимир Путин в Будапеща на 30 октомври“. \r\n*** \r\n \r\n  Сдружението „Черногорско движение“ поиска от Прокуратурата да издаде забрана за влизане в страната на сръбския патриарх Ириней за участие в честванията по повод 800-та годишнина от афтокефалията на Сръбската православна църква, съобщава електронното издание на скопския вестник  „Нова Македония“  , като се позовава на медиите в Подгорица. \r\nЧерногорската организация ще внесе наказателна жалба във Върховната държавна прокуратура срещу Организационния съвет за годишнината, който се ръководи от митрополит Амфилохий. Членовете на „Черногорско движение\" обвиняват организаторите в извършване на множество престъпления, като например действия срещу конституционния ред и сигурност, подстрекаване към национална, расова и религиозна омраза и присвояване на културно богатство. \r\nИскането за забрана за влизане на Ириней е в отговор на неговото изявление, че „положението на Църквата в Черна гора е по-лошо от османската епоха, а за сърбите по-лошо от времето на Независимата хърватска държава“. \r\nСъборът на привържениците на СПЦ е насрочен за 27 и 28 септември в манастира Подвластва,  като основното честване ще мине под мотото  „800 години автокефалия на Сръбската православна църква и светост в Черна гора и Бока“. \r\n*** \r\n \r\n  В акваторията на Черно море са се провели учения по търсене на претърпяващи бедствие подводници. В маневрите са участвали 12 кораби и плавателни съдове от руския Черноморски флот (ЧФ), предава руският специализиран портал  „Военное обозрение“ . \r\nКакто съобщават от пресслужбата на ЧФ, според сценария на ученията на подводницата е възникнала аварийна ситуация, след което тя, получавайки незначителни вътрешни повреди, потъва. Ролята на „авариралия“ плавателен съд изпълнява дизел-електрическата подводница „Колпино“, която се спуска на дъното. Търсенето й е осъществено от кораби, вертолети и самолети от състава на флота. След намирането на подводницата и провеждането на спасителна операция, „Колпино“ се е издигнала на повърхността. \r\n„След намирането на „авариралата“ подводница, със спасителния съд „Коммуна“ е спуснат дълбоководен апарат АС-23 с аварийна спасителна група на борда, който се е прикрепил към обекта и е вдигнал на повърхността „ранените“ членове на екипажа“, се казва в съобщението. \r\nОтбелязва се, че в рамките на тези маневри подводницата „Колпино“ се е спуснала на дълбочина повече от 240 метра, където са отработени действия на екипажа при гмуркане на голяма дълбочина. \r\n*** \r\n \r\n Очаква се Кристалина Георгиева да бъде утвърдена в сряда като управляващ директор на Международния валутен фонд, което ще я направи първият представител на развиваща се икономика, който ще оглави световната кредитна институция, предава  Reuters . \r\nС дясно центристки убеждения, израснала в България при комунизма, Георгиева си е изградила репутация, работейки в Световната банка, където тя беше главен изпълнителен директор и излезе в отпуск по време на процеса на номиниране за ръководител на МВФ, и в Европейската комисия, където се изяви като прям политик, защитаващ равенство между половете и лидер в глобалната борба срещу изменението на климата. \r\nТя ще се сблъска с множество предизвикателства като ръководител на МВФ – кредитор на държави в криза с един трилион долара кредитен портфейл на фона на забавяне на световната икономика, предизвикано от ескалиране на търговското напрежение между САЩ и Китай. \r\nСъединените щати, които имат най-голяма тежест в борда на МВФ, се оттеглиха от многостранните споразумения и рисковете за развиващите се пазари нарастват – в страни като Аржентина, която миналата година получи спасителен заем в размер на 57 милиарда долара, най-големият, предоставян  досега от МВФ. \r\nВъв вторник борда на МВФ проведе интервю с 65-годишната Георгиева, единственият кандидат за поста на управляващ директор, като трябва да гласува за нейната номинация в сряда. \r\nГласуването е до голяма степен формално. Тя е подкрепена от френския президент Еманюел Макрон, миналия месец спечели подкрепа от останалата част от Европейския съюз, както и мълчаливата подкрепа на САЩ. \r\nИзточник от борда на МВФ заяви пред Reuters, че Георгиева е готова за работата. „Тя е убедила борда, че тя е лидерът, от който се нуждае институцията“, каза източникът, като говори при условие за анонимност, тъй като обсъжданията на съвета не са публични. \r\nВероятното й утвърждение породи голяма гордост в родината й, като някои медии го определят като доказателство както за собствените качества на Георгиева, така и като дипломатически успех на страната като цяло, коментира агенцията. \r\nГеоргиева ще замени Кристин Лагард, която стана първата жена, оглавила МВФ, когато зае поста през 2011 г.  \r\nПреди да бъде назначена в Световната банка, Георгиева е заемала множество висши постове в Европейската комисия, включително комисар по бюджета, и има дълбоки познания за развиващите се пазари, обслужвани от Световната банка. \r\nСкот Морис, старши сътрудник в Центъра за глобално развитие, заяви, че Георгиева бързо е успяла да прокара промени, след като влезе в ролята на втори човек  в Световната банка в началото на 2017 г. Тя е настояла за постигане на консенсус за увеличаване на капитала и пакет от реформи за 13 милиарда долара, договорени миналата година. Съгласно реформите кредитирането на Китай и други по-заможни развиващи се страни ще намалее за сметка на  повече ресурси, насочени към наистина нуждаещите се страни. \r\n*** \r\n \r\n Германското правителство не знае за случаи, в които жители на самопровъзгласените Донецка и Луганска народни републики (ДНР и ЛНР) - притежатели на руски паспорти, издадени съгласно указа на руския президент Владимир Путин, са получили германски визи. Това съобщи в сряда на брифинг представител на външното министерство на Германия Райнер Бройл, цитиран от  TACC \r\n\"Ние осъждаме указите на президента на Руската федерация за опростено предоставяне на руско гражданство на жители на Донецк и Луганск. Те противоречат на буквата и духа на Минските споразумения и представляват нарушение на суверенитета на Украйна\", каза той. \r\n\"Изявленията, според които правителството на ФРГ не прави разлика между руските паспорти и тези, издадени в Донецк и Луганск, не са верни. Правителството на ФРГ не е запознато с случаи, при които виза би била издадена въз основа на този указ\" - твърди Броил. \r\nОт 14 юни 2019 г. гражданите на ДНР започнаха да получават руски паспорти, издадени по опростен начин. Документите се издават на територията на област Ростов. От 1 юли в републиката стартира електронна опашка за подаване на документи. Такава услуга се предлага в 47 пощенски станции, коментира ТАСС.  \r\n*** \r\n \r\n Срещата на външните министри на страните от Съвместния всеобхватен план за действие (СВПД) по иранската ядрена програма започна в Ню Йорк в кулоарите на сесията на Общото събрание на ООН, предава  РИА Новости . \r\nМинистрите на външните работи на Русия - Сергей Лавров, Китай - Ван И, Иран - Мохамед Джавад Зариф, Франция - Жан-Ив Льо Дриан, Германия - Хайко Маас и ръководителят на европейската дипломация Федерика Могерини се въздържаха от изявления в началото на срещата. \r\n*** \r\n \r\n Централната избирателна комисия (ЦИК) проведе днес среща с представители на косовската полиция, държавната прокуратура, Панела по жалби и апелации за изборите (ПЖАИ)  и Съдебния съвет на Косово, за да обсъди сигурността по време на предизборната кампания, която започна днес, както и в изборния ден на 6 октомври, предава  RTK Live . \r\nДиректорът на секретариата на ЦИК Енис Халими изрази оптимизма си по отношение на подготовката на изборите, като заяви, че демократичният изборен процес ще бъде чест за обществото. \r\nСъщо така представители на косовската полиция (КП) заявиха, че са готови за предсрочните избори. Африм Ахмети от КП заяви, че въз основа на приложимите закони и подписан Меморандум за разбирателство с други институции, полицията е готова за предизборната кампания и изборния ден. \r\nЛора Пула от Държавната прокуратура насърчи гражданите да подават сигнали за всяка потенциална нередност по време на изборния процес, като добави, че прокуратурата се ангажира да защитава вота на всеки гражданин. Гилетен Силеймани от Панела по жалби и апелации за изборите заяви, че досега те са получили 86 жалби за предполагаеми нередности по време на подготовката за изборите. \r\nВ срещата участва и Фатиме Дермаку от Съдебния съвет на Косово, която заяви, че са предприети всички необходими мерки за тези избори, като са ангажирани 15 съдии, които да изпълняват дежурство в деня на изборите. \r\n*** \r\n \r\n Президентът на Украйна Владимир Зеленски от трибуната на Общото събрание на ООН обвини Русия, че води война срещу страната му в „центъра на Европа“, цитира думите му  TACC . \r\nТой заяви, че основната му задача като държавен глава е да прекрати войната в Донбас и да върне Крим в Украйна. \r\n\"Войната в Донбас продължава пет години, пет години след като Русия анексира Крим. Повече от 13 хиляди загинали, 30 хиляди ранени, 1,5 милиона души са принудени да напуснат домовете си. И всяка година тези цифри", "date": "2019.09.25", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/25/2702262/afp-donald-tramp-e-poiskal-ot-ukrainskiya-prezident-da-se-razsledva-dzho-baydan.html", "text": "Белият дом публикува стенограма на телефонния разговор на американския президент Доналд Тръмп с украинския му колега Владимир Зеленски, потвърждаваща, че лидерът на Белия дом е поискал от него да се разследва политическия му съперник Джо Байдън, предава  AFP  . \r\nТова става само един ден, след като демократите стартираха в Конгреса процедура за импйчмънт заради злоупотреба с власт именно заради този разговор. \r\n\"Говори се много за сина на Байдън, че Байдън е спрял разследването и много хора искат да разберат за това\", е заявил Тръмп на Владимир Зеленски в телефонния разговор, проведен  на 25 юли. \r\nКато вицепрезидент на Барак Обама Джо Байдън и други западни лидери са оказали натиск върху Украйна да смени Главния прокурор на страната Виктор Шокин, тъй като той е бил смятан за не достатъчно твърд в борбата с корупцията, припомня агенцията. \r\n\"Байдън се похвали, че е спрял разследването, така че ако можете да проверите това\", е казал тогава Тръмп. \r\n \r\n  Юлиян Марков", "date": "2019.09.25", "title": "AFP: Доналд Тръмп е поискал от украинския президент да се разследва Джо Байдън"}
{"url": "http://www.focus-news.net/news/2019/09/25/2702271/normalno-se-osashtestvyava-dvizhenieto-v-oblast-burgas.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областното пътно управление. Пътищата са сухи и нормално проходими. Няма затворени участъци. \r\nДвижението в град Бургас е натоварено. Интензивен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща, по бул. „Стефан Стамболов“ в района на болницата и по бул. „Никола Петков“. \r\nМария КУРТЕВА", "date": "2019.09.25", "title": "Нормално се осъществява движението в област Бургас"}
{"url": "http://www.focus-news.net/news/2019/09/25/2702289/gd-granichna-politsiya-na-gkpp-kapitan-andreevo-i-gkpp-lesovo-trafikat-e-izklyuchitelno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция е изключително интензивен на изход за товарни автомобили, по данни към 18.00 часа. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . На границата с Румъния на ГКПП Дунав мост-Видин и ГКПП Дунав мост-Русе трафикът също е изключително интензивен на изход за товарни автомобили. И на границата с Република Гърция на ГКПП \"Кулата\" трафикът е интензивен от товарни автомобили и в двете посоки. За времето от 09.09.2019г. до 14.10.2019г. движението през ГКПП \"Златарево\" може да бъде затруднено поради ремонтни дейности. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Поради технически проблем с кантарното устройство на Агенция\" Митници\" е възможно да се наруши нормалното придвижване през ГКПП \"Лесово\".", "date": "2019.09.25", "title": "ГД „Гранична полиция“: На ГКПП \"Капитан Андреево\" и ГКПП \"Лесово\" трафикът е изключително интензивен на изход за товарни автомобили"}
{"url": "http://www.focus-news.net/news/2019/09/25/2702272/predstoyashti-sabitiya-v-stranata-za-26-septemvri-agentsiya-fokus.html", "text": "*** \r\n   \r\nОт 09:00 часа ще се проведе заседание на Народното събрание.  \r\n \r\n*** \r\n   \r\nОт 09:30 часа в хотел „Балкан“ ще се проведе пресконференция на тема: „Има ли ЕС потенциал да бъде самостоятелен глобален играч?“. Вицепрезидентът Илияна Йотова ще открие конференцията в 10.00 часа.  \r\n \r\n*** \r\n   \r\nОт 14 часа в административната сграда на „Мини Марица-изток“ ЕАД, в град Раднево министърът на енергетиката Теменужка Петкова ще се срещне с представители на енергийните дружества и на синдикалните организации на КТ „Подкрепа“ и Конфедерацията на независимите синдикати в България. \r\n \r\n*** \r\n   \r\nОт 12.00 часа в хотел „Интерконтинентал“ (зала „Опера“), ще се проведе пресконференция на тема: „Исторически успех в областта на здравния туризъм“ с министъра на туризма на Република България Николина Ангелкова. \r\n \r\n*** \r\n   \r\nОт 10:00 часа в Националния център по трансфузионна хематология (ул. \"Бр. Миладинови\" № 112), министърът на здравеопазването Кирил Ананиев ще присъства на представянето на NAT технологията за диагностика на дарената кръв в трансфузионната система в България. \r\n \r\n \r\n \r\n \r\n*** \r\n   \r\nОт 11.30 часа в Института по роботика, заместник-министърът на образованието и науката Карина Ангелиева и представители от Европейската комисия ще посетят три от проектите за изграждане и развитие на центрове за върхови постижения и центрове за компетентност, които се финансират по Оперативна програма \"Наука и образование за интелигентен растеж\" 2014-2020. \r\n \r\n*** \r\n   \r\nОт 12.00 часа зам.-кметът на София Дончо Барбалов ще посети Специализираната болница за активно лечение на онкологични заболявания /СБАЛОЗ/ ЕООД. \r\n \r\n*** \r\n   \r\nОт 14.00 ч. ще се проведе редовен брифинг на Централната избирателна комисия. \r\n \r\n*** \r\n   \r\nОт 09.00 часа, в хотел „Интер Континентал“ – София ще се състои  форум на тема: „Децентрализация и регионализация в България: Уроци от международния опит и препоръки за България“, организиран от Организацията за икономическо сътрудничество и развитие. Заместник-министърът на регионалното развитие и благоустройството Деница Николова ще вземе участие във форума. \r\n \r\n*** \r\n   \r\nОт 09.30 часа в парка пред НДК, посланичката на Швейцария Мюриел Берсе Коен ще открие изложбата на открито „Иновации за здраве”. Заместник-кметът на София Тодор Чобанов ще присъства на откриването.  \r\n \r\n \r\n \r\n*** \r\n   \r\nОт 07.30 часа пред сградата на ГДНП ще се проведе брифинг на \"Пътна полиция\" във връзка с Европейския ден без загинали на пътя. \r\n \r\n*** \r\n   \r\nОт 09:00 часа в „София Тех Парк“, Лабораторен комплекс, зала 125, ще се проведе форум на тема „Какво може да направи персонализираната медицина за вас и какво можете да направите вие за персонализираната медицина“. \r\n \r\n*** \r\n   \r\nОт 09:15 часа в зала „Мусала“, хотел „Хилтън“, Посолството на Великобритания в София и Националната комисия за борба с трафика на хора организират съвместно международна конференция на тема „Публично-частното партньорство в борбата с трафика на хора: Как правителството и бизнесът се справят с трафика на хора във веригите за доставки“. \r\n \r\n*** \r\n   \r\nОт 10:00 часа в СУ „Св. Кл. Охридски“, Аудитория 137, ще се проведе Първи по рода си Европейски конгрес по роботизирана хирургия в България под егидата на Медицински университет – Плевен. \r\n \r\n*** \r\n   \r\nОт 10:00 до 18:00 часа, в Интерпред-СЦТ ще се проведе конференция за кариерно преориентиране и пре-скрининг в България – SCALE UP Your Career. \r\n \r\n*** \r\n   \r\nОт 11:00 часа в Националния пресклуб на БТА ще се състои представяне на доклада: „Икономическо състояние и развитие на малките областни центрове в България“. \r\n \r\n*** \r\n   \r\nОт 11.00 часа в галерия „Сердика“ ще се състои откриването на първия международен поетичен пленер „Софийски метафори“. \r\n \r\n*** \r\n   \r\nОт 17:00 часа в Руския културно-информационен център, зала 305 ще се състои литературна вечер по повод 60 години от рождението на поета, литературоведа, преводача, композитора Владимир Стоянов. \r\n \r\n*** \r\n   \r\nОт 17:00 часа в Централен военен клуб (Малка зала), ще бъде представена книгата: „Тайни и загадки на „Тихия фронт“. \r\n \r\n*** \r\n   \r\nМежду 17:30 и 20:30 ч. в Националния музей „Земята и хората“ ще бъдат отворени информационни щандове на 22 езика по повод на Европейския ден на езиците. \r\n \r\n*** \r\n \r\nОт 19.00 часа в Бургаската опера \"Движение България на гражданите\"-Бургас ще представи официално кандидатите си за общински съветници. \r\n \r\n*** \r\n \r\n \r\nОт 12.00 часа в Културен център „Морско казино“ президентът на Конфедерацията на независимите синдикати в България Пламен Димитров и Здравко Тошков - областен координатор на Регионалния съвет на КНСБ ще подпишат споразумение за подкрепа и сътрудничество с Димитър Николов за следващия четиригодишен мандат.  \r\n \r\n \r\n \r\n*** \r\n \r\n \r\nОт 15.30 часа на площада пред НЧ „Атанас Манчев 1920“ ще бъде отбелязан празникът на град Каблешково. \r\n \r\n \r\n*** \r\n   \r\nОт 18.00 часа в зала „Георги Баев“ ще бъдат представени Най-добрите подводни фотографии на творци от цял свят. \r\n \r\n*** \r\n   \r\nОт 10:30 ч. в Университетския център „Бачиново“ на Югозападен университет „Неофит Рилски“ ще бъде открита петата балканска научна конференция „Наука – образование – изкуство през 21-ви век“. \r\n \r\n*** \r\n   \r\nОт 09.00 до 11.00 часа Варненското дружество по детска ендокринология ВАПЕД, Медицински университет – Варна, Университетската болница „Св.Марина” и ДКЦ „Св. Марина” организират Дни на отворените врати за детския растеж. \r\n \r\n*** \r\n   \r\nОт 10:00 часа в Училището за деца с нарушено зрение шеф Анатоли Колев ще дари лично музикални инструменти на стойност 2500 лева. \r\n \r\n*** \r\n \r\nОт 13.00 часа в Зоопарка във Варна ще се проведе пресконференция по повод работна среща на зоопарковете се провежда във Варна. Тридневна работна среща на зоопарковете в България се провежда в периода от 25-ти до 27-ми септември в сградата на варненския зоокът. Поканени за участие са представители на 19 зоопарка от страната, от Спасителния център с. Баня, от Института по рибни ресурси и аквариума, както и представители на Министерството на околната среда и водите. Основните теми на форума са \"Организация и работа на Българската асоциация на зоопарковете и аквариумите /БАЗА/\"; „Лицензиране на зоопарковете – нормативна уредба, обмен на диви животни\", с лектор Валери Георгиев, началник -отдел „Биологично разнообразие“ в МОСВ; \"Партньорства със зоопарковете от Европа, тенденции и виждания за развитието на зоопарковете\"; Представяне дейността на Спасителния център „Защита на костенурки“-с.Баня , с лектор Иво Иванчев и др. \r\n \r\n*** \r\n   \r\nОт 16:00 часа в парка на Военен клуб ще се проведе кампанията „Бъди войник“. \r\n \r\n*** \r\n   \r\nОт 09:30 часа, в залата на Габровска търговско-промишлена палата – ул. „Брянска” № 30 /сградата на НТС/ ще бъде подписано Споразумение за сътрудничество между кандидата за кмет на община Габрово Таня Христова и Конфедерацията на независимите синдикати в България (КНСБ). \r\n \r\n*** \r\n   \r\nОт 18:00 часа в салона на НЧ ,,Съгласие-1890’’, ще бъде представена най-новата пиеса на Стефан Цанев – театралната поема „Цигуларката на Бога“. \r\n \r\n*** \r\n \r\nОт 10.00 часа на улица „Цар Освободител”, при паметника на Ильо войвода, ще се проведе съвместна операция на „Пътна полиция” и БЧК по повод Европейския  ден без загинали на пътя. \r\n \r\n*** \r\n   \r\nОт 10:00 часа в конферентната зала на Градски дом на културата „Борис Христов” ще се проведе юбилейна научна сесия на тема „Иван Евстратиев Гешов – велик пловдивчанин, строител на съвременна България”. \r\n \r\n*** \r\n   \r\nОт 16:00 часа в Концертна зала на Централната сграда на висшето училище ще стартират събитията на „Европейска нощ на учените 2019“. \r\n \r\n*** \r\n   \r\nОт 19.00 часа в зала „Колодрума“, златните момичета от националния отбор по художествена гимнастика ще представят своите съчетания в спектакъл. \r\n \r\n*** \r\n   \r\nОт 11.00 часа в регионалния пресклуб на БТА, ГЕРБ-Сливен кани останалите партии и кандидати в местните избори да подпишат споразумение за честна и почтена изборна кампания. \r\n \r\n*** \r\n   \r\nОт 14:00 часа в заседателната  зала на общината, Общинският съвет ще проведе редовно заседание. \r\n \r\n*** \r\n   \r\nОт 11.00 часа в Националния пресклуб на БТА в Шумен ще се състои пресконференция на ПП ГЕРБ.  \r\n   \r\n*** \r\n   \r\nОт 13.00 часа в зала „Проф. Венета Вичева” в Община Шумен ще се състои откриване на научно-практическата конференция „Предизвикателствата на съвремието и качеството на образование“.  \r\n   \r\n ***  \r\n   \r\nОт 14.00 часа в Националния пресклуб на БТА в Шумен ще се състои пресконференция на Добромир Драев, кандидат за кмет на Шумен.-  \r\n \r\n*** \r\n   \r\nОт 18:00 часа, в рамките на честването на 160-годишнината от рождението на ген. Радко Димитриев, проф. Венелин Цачевски ще представи в Регионална библиотека „Стилиян Чилингиров” автобиографичната книга „Радко Димитриев – пълководецът” – респектиращ научен труд, базиран на документи от българските и руските архиви, на спомени и трудове на военни експерти. \r\n \r\n*** \r\n   \r\nОт 09.30 часа в храм \"Св. Йоан Богослов\" Негово преосвещенство Белоградчишки епископ Поликарп ще оглави Архиерейска света Литургия.", "date": "2019.09.25", "title": "Предстоящи събития в страната за 26 септември (Агенция „Фокус“)"}
{"url": "http://www.focus-news.net/news/2019/09/25/2702291/tass-sergey-lavrov-e-obsadil-s-ukrainskiya-prezident-urezhdane-na-situatsiyata-v-donbas.html", "text": "Руският външен министър Сергей Лавров  заяви пред репортери, че по време на кратък разговор с украинския президент Владимир Зеленски са обсъдили уреждане на ситуацията в Донбас, цитира думите му  TACC . \r\n\"Това не бяха преговори, а разговор. Обсъдихме до къде сме стигнали\", каза министърът, отговаряйки на журналисти. \"И двете страни изразиха интерес да решат ситуацията в Донбас в съответствие с Минските споразумения. Основното е, че президентът на Украйна каза това.“ \r\nЛавров обърна внимание на противоречивите твърдения по тази тема на съветници на Зеленски. „По-конкретно, според мен Андрей Ермак каза, че никога няма да има специален статут (на Донбас) и този въпрос уж не е обект на обсъждане нито в Нормандския формат, нито в контактната група. Все пак ще изхождам от това, което ми каза президентът на Украйна, а не от това, което пишат за изявленията на неговия екип“, добави той. \r\nПо-рано дипломатически източник в Ню Йорк съобщи, че Лавров и Зеленски са разговаряли на прием, организиран от американския президент Доналд Тръмп в чест на държавните глави, участващи в 74-ата сесия на Общото събрание на ООН. \r\n \r\n  Юлиян Марков", "date": "2019.09.25", "title": "ТАСС: Сергей Лавров е обсъдил с украинския президент уреждане на ситуацията в Донбас"}
{"url": "http://www.focus-news.net/news/2019/09/25/2702293/sport-elitsa-kostova-otpadna-v-parviya-krag-na-tenis-turnir-v-portugaliya.html", "text": "Тенис: Елица Костова отпадна в първия кръг на турнира по тенис на твърди кортове в Калдаш да Раиня (Португалия). Тя загуби от Илена Ин-Албон от Швейцария с 4:6, 2:6 за 78 минути. \r\nТака в турнира продължават само две български тенисистки - Виктория Томова и Изабелла Шиникова, които  вече се класираха за втория кръг, като за място на четвъртфиналите Томова ще играе утре срещу Сара Бет Грей от Великобритания, а Шиникова ще срещне Амандин Ес от Франция.", "date": "2019.09.25", "title": "Спорт: Елица Костова отпадна в първия кръг на тенис турнир  в Португалия"}
{"url": "http://www.focus-news.net/news/2019/09/25/2702288/mkd-makedoniya-sedem-darzhavi-predlagat-iztrebiteli-na-harvatiya.html", "text": "Хърватия обяви търг за закупуване на 12 изтребители, като подробности за офертата трябва да бъдат обявени в рамките на деня, пише Jutarnji List, цитиран от македонското електронно издание  \"МКД\" . \r\nПо неофициална информация оферти са подадени от най-малко седем държави. Най-голямата изненада сред тях, според изданието, е Израел, който отново иска да предложи на Хърватия F-16 втора употреба. \r\nТова е самолетът, който Хърватия веднъж вече избра, но сделката пропадна заради отказа на САЩ да даде разрешение на Израел за продажбата. \r\nНо този път Израел ще трябва да наддава заедно с американския производител на самолети „Локхийд Мартин“, за да осигури подкрепата на САЩ за сделката. \r\nДруги държави, подали оферти досега, са Италия, Франция, Швеция, САЩ, Норвегия и Дания. \r\nТези седем страни са информирали Хърватия, че са готови да се състезават с шест различни модела самолети. \r\nСпоред кабинета на хърватския премиер Андрей Пленкович Загреб ще търси потенциални кандидати, които предлагат, както нови, така и употребявани самолети, които след това ще бъдат оценявани по отделно.  \r\nОчаква се офертите да бъдат изпратени през следващия месец, а на участниците в търга ще бъдат дадени шест месеца за наддаване.  \r\nВ допълнение към технико-тактическите характеристики и цената, един от най-важните критерии за избор на една от офертите ще бъде времето на доставка на самолета. Този критерий е изключително важен, като се има предвид, че ресурсите на използваните в момента хърватски МиГ-21 ще бъдат изчерпани до края на 2023 година. Това означава, че доставката на новия самолет би била оптимална през 2024 година. \r\n \r\n \r\n   \r\n \r\n  Юлиян Марков", "date": "2019.09.25", "title": "„МКД“ (Македония): Седем държави предлагат изтребители на Хърватия"}
{"url": "http://www.focus-news.net/news/2019/09/25/2702290/kazanlak-shte-bade-domakin-na-dvudnevna-mezhdunarodna-pedagogicheska-konferentsiya.html", "text": "Детските градини „Мечо Пух” и „Пчелица” ще бъдат домакин на двудневна Международна педагогическа конференция, която ще бъде открита на 26 септември в Литературно – художествен музей „Чудомир”, предаде кореспондент на  Радио „Фокус” . Конференцията се провежда в рамките на Европейския образователен проект „Тера Вита”, по който двете детски заведения работят в партньорство с чуждестранни детски заведения. Във форума ще вземат участие с доклади и презентации педагогически специалисти от Полша, Румъния, Испания, Гърция, Словения, Хърватска и България. Ще бъдат споделени опит и постижения по темите : толерантност, образование, отговорност, уважение, жизненост, действие, включващо образование, талант, възможности. Конференцията се организира под научното ръководство на Тракийски университет – Стара Загора, Департамент за информация и повишаване на квалификацията на учителите. \r\nСлавяна ГАЙДАРОВА", "date": "2019.09.25", "title": "Казанлък ще бъде домакин на двудневна Международна педагогическа конференция"}
{"url": "http://www.focus-news.net/news/2019/09/25/2702292/nad-130-ucheni-shte-uchastvat-v-petata-balkanska-nauchna-konferentsiya-nauka-obrazovanie-izkustvo-prez-21-vi-vek-v-blagoevgrad.html", "text": "На 26 септември от 10:30 ч. в Университетския център „Бачиново“ ще бъде открита петата балканска научна конференция „Наука – образование – изкуство през 21-ви век“, организирана от Съюза на учените в България – клон Благоевград. Това съобщиха от пресцентъра на  Югозападен университет „Неофит Рилски“ . Съорганизатор на научния форум, посветен на 75-годишнината от създаването на Съюза на учените в България, е Югозападният университет „Неофит Рилски“. Конференцията се провежда под патронажа на ректора на университета проф. д-р Борислав Юруков. \r\nВ двудневния форум ще вземат участие над 130 учени от различни държави – България, Северна Македония, Русия, Гърция, Кипър, Албания, Израел. Пленарни доклади ще представят проф. д.ф.н. Елена Николаевна Князева от Висшето училище по икономика в гр. Москва, Русия, проф.д.п.н. Яна Динкова Рашева-Мерджанова от Софийския университет „Св. Климент Охридски“ и доц. д-р Михаил Околийски – експерт в офиса на Световната здравна организация за България. \r\nВ рамките на конференцията резултати от своите изследвания ще представят учени от различни области на научното познание: хуманитарни науки, педагогически науки, право и социални науки, природо-математически науки, икономика и туризъм, инженерни науки, изкуство, култура и медии, здравни науки и спорт.", "date": "2019.09.25", "title": "Над 130 учени ще участват в петата балканска научна конференция „Наука – образование – изкуство през 21-ви век“ в Благоевград"}
{"url": "http://www.focus-news.net/news/2019/09/25/2702297/initsiativata-kapachki-za-badeshte-otnovo-gostuva-vav-veliko-tarnovo.html", "text": "Старата столица отново се включва в инициативата „Капачки за бъдеще“. В края на седмицата край Художествена галерия „Борис Денев“ ще бъде разкрит специален пункт, съобщават за  Радио „Фокус“ – Велико Търново  организаторите за града  от Фондация „Лазар Радков“. Там всеки, който през годината е събирал пластмасови капачки, може да ги предаде. Идеята е те да бъдат заменени за кувьози, които пък ще бъдат безвъзмездно дарени на различни общински болници в страната. От предходните две кампании, само за шест месеца, са рециклирани 33 тона капачки. Купени са общо 12 кувьоза за градовете Червен бряг, Чирпан, Ботевград, Нова Загора Троян, Кнежа, Левски, Бяла Слатина, Мездра, Първомай, Харманли и последният от миналата седмица – за Велинград. Пунктът на „Капачки за бъдеще“ във Велико Търново ще работи на 28 септември от 11.00 до 15.00 часа, край Галерията. По същото време кампанията гостува и в Горна Оряховица, като там капачки ще се събират на ул. „Вичо Грънчаров“ 17, от 10.00 до 13.00 часа. \r\nЛуиза ТРАНЧЕВА", "date": "2019.09.25", "title": "Инициативата „Капачки за бъдеще“ отново гостува във Велико Търново"}
{"url": "http://www.focus-news.net/news/2019/09/25/2702295/nauchno-prakticheska-konferentsiya-predizvikatelstvata-na-savremieto-i-kachestvoto-na-obrazovanie-shte-se-provede-v-shumen.html", "text": "Научно-практическа конференция „Предизвикателствата на съвремието и качеството на образование” организират Община Шумен и Шуменският университет „Еп. Константин Преславски”. Това съобщиха от  Община Шумен . Тя е посветена на 130 години от началото на предучилищното възпитание в Шумен. В нея ще вземат участие с 38 доклада преподаватели от различни университети в страната, директори и учители от  градовете – София, Пловдив, Русе, Плевен, Мездра, Лозница, Нови пазар, Долна Митрополия и Шумен.   Откриването на конференцията е на 26 септември, четвъртък, от 13.00 ч. в зала „Проф. Венета Вичева” в Община Шумен. Конференцията се провежда под научното ръководство на проф. д-р Ирина Колева от СУ „Св. Кл. Охридски“. Ще бъдат изнесени пет пленарни доклада. След тях участниците ще продължат работа в две работни секции: „Педагогически стратегии и технологии за иновативно образование. Образователен мениджмънт” и „Приобщаващо образование. Гражданско, здравно, екологично и интеркултурно образование. Развитие на професионалните компетентности на педагогическите специалисти”.  На финала на първия ден от конференцията ръководството и децата от ДГ „Дружба” от 17.30 ч. пред ДКТ „Васил Друмев” ще представят пред участниците карнавал на приказките и приказните герои „Доброто побеждава, доброто възпитава”. На 27 септември, петък, от 09.30 ч. екипите на три шуменски детски градини – „Изворче”, „Космонавт” и „Дружба” ще представят пред участниците в конференцията педагогически практикуми на основни и допълнителни форми на педагогическо взаимодействие.", "date": "2019.09.25", "title": "Научно-практическа конференция „Предизвикателствата на съвремието и качеството на образование” ще се проведе в Шумен"}
{"url": "http://www.focus-news.net/news/2019/09/25/2702301/kathimerini-mitsotakis-i-erdogan-se-razbraha-da-namalyat-migrantskiya-potok-v-egeysko-more.html", "text": "Гърция и Турция се споразумяха да си сътрудничат за ограничаване на броя на мигрантите, достигащи до островите в източната част на Егейско море по време на първата неформална среща между премиера Кириакос Мицотакис и турския президент Реджеп Тайип Ердоган в кулоарите на Общото събрание на Организацията на обединените нации в Ню Йорк в сряда, пише електронното издание на гръцкия вестник  Kathimerini . \r\nСрещата се проведе в момент на засилена турска активност в Източното Средиземноморие и в Изключителната икономическа зона на Кипър (ИИЗ) и увеличаване на миграционните потоци, коментира вестникът. \r\nДвамата лидери се съгласиха да се подготвят за нов Съвет за сътрудничество на високо ниво, като подготовката му трябва да се извърши от външните министри на двете страни. \r\nМицотакис изрази подкрепата си за предложението на президента на Република Кипър Никос Анастасиадис за осигуряване на справедливо разпределение на всякакви приходи, получени от добива на природен газ. \r\nПремиерът на Гърция повдигна въпроса за възобновяването на дейността на Семинарията в Халки, която беше закрита от турския съд през 1971 г. съгласно закон, ограничаващ недържавното религиозно образование. \r\nОт своя страна Ердоган повдигна въпроса за правата на мюсюлманското малцинство в Северна Гърция и за състоянието на два османски паметника в Атина и Солун. \r\nДвамата лидери обещаха да работят в тясно сътрудничество за изграждането на климат на доверие в полза на регионалната стабилност. \r\nНа срещата от гръцка страна присъстваха министърът на външните работи Никос Дендиас и говорителят на правителството Стелиос Пецас, докато турската делегация включваше министрите на външните работи и на отбраната - Мевлют Чавушоглу и Хулуси Акар. \r\n \r\n  Юлиян Марков", "date": "2019.09.25", "title": "Kathimerini: Мицотакис и Ердоган се разбраха да намалят мигрантския поток в Егейско море"}
{"url": "http://www.focus-news.net/news/2019/09/25/2702302/s-kafe-na-pyasak-i-byalo-sladko-shte-bade-otbelyazan-svetovniyat-den-na-turizma-v-shumen.html", "text": "Общинското предприятие по туризъм и публични атракции кани шуменци в двора на къща „Д-р Верби“ на ул. „Цар Освободител“ на 27 септември, петък, от 13.30 часа по повод Световния ден на туризма. Това съобщиха от  Община Шумен . С кафе на пясък, бяло сладко и малък комплимент ще бъдат посрещнати всички гости и посетители. Векове наред Шумен е населяван от хора с различна религия и традиции. Тяхното наслагване е довело до формиране на огромно богатство от обреди и обичаи. Различните по етнос групи живеят в мир и разбирателство и оформят магия от единство и многообразие. Майсторският клас на Галина „Сладки изкушения“ учи как се съчетават удивителни вкусове от турската и арменската кухня. Чрез кулинарни изкушения се предлага възможността да се потопим в един богат и разнообразен свят. Има хора, които казват, че не обичат сладко, но те явно не са опитвали този десерт, който ще преобърне вкусовите им желания. Десетки са сладкишите на нашите баби, които доставят неустоимо удоволствие. Бялото сладко е сред тях заедно с ашурето, реването, баклавата и др., които те са приготвяли за дома и за гостите си. Бялото сладко навлиза в живота на шумналии през Румъния. Впечатлени от шербета, както се нарича на румънски, нашите търговци започнали да го приготвят и в България. То се сервира с лъжица в чаша с вода. Понякога към него се поднасят кафе, сладки и вишновка.", "date": "2019.09.25", "title": "С кафе на пясък и бяло сладко ще бъде отбелязан Световният ден на туризма в Шумен"}
{"url": "http://www.focus-news.net/news/2019/09/25/2702294/tass-iranskiyat-prezident-prikani-stranite-ot-persiyskiya-zaliv-v-koalitsiya-za-garantirane-na-regionalnata-sigurnost.html", "text": "Иран прикани всички държави от Персийския залив в коалиция, която да гарантира регионалната сигурност. Това заяви в речта си по време на 74-ата сесия на Общото събрание на ООН президентът на Иран Хасан Роухани, цитиран от  TACC . \r\n„Приканвам всички държави, които са пряко засегнати от ситуацията в Персийския залив, в коалиция на надеждата“, каза той. \r\nРоухани смята, че сигурността на региона на Близкия изток трябва да бъде осигурявана без участието на САЩ. \r\n\"Сигурността на региона трябва да бъде осигурена без американски войски и американски оръжия\", каза той и добави, че основното условие Техеран да започне преговори с Вашингтон е премахването на санкциите и връщането към ядрената сделка. \r\n\"Върнете се към резолюция 2231 на Съвета за сигурност на ООН и премахнете санкциите, за да започнем преговори\", каза той. \r\nСпоред иранския президент сигурността на Саудитска Арабия ще бъде гарантирана, едва когато войната в Йемен приключи. \r\n\"Сигурността на Саудитска Арабия ще бъде осигурена чрез прекратяване на войната в Йемен, а не чрез привличане на чужденци\", подчерта Роухани. \r\n \r\n  Юлиян Марков", "date": "2019.09.25", "title": "ТАСС: Иранският президент прикани страните от Персийския залив в коалиция за гарантиране на регионалната сигурност"}
{"url": "http://www.focus-news.net/news/2019/09/25/2702303/afp-kristalina-georgieva-e-izbrana-za-upravlyavasht-direktor-na-mvf.html", "text": "Международният валутен фонд избра официално Кристалина Георгиева за управляващ директор, предава  AFP . \r\nБългарката става втората жена и първи представител на страна с развиваща се икономика, която ще ръководи 189-членната институция. \r\nИзборът беше почти гарантиран, след като от МВФ по-рано този месец обявиха, че Георгиева, бивш изпълнителен директор на Световната банка, е единственият кандидат. \r\nТя ще заеме позицията си на управляващ директор на 1 октомври, заменяйки Кристин Лагард, която ще поеме ръководството на Европейската централна банка по-късно тази година. \r\n \r\n  Юлиян Марков", "date": "2019.09.25", "title": "AFP: Кристалина Георгиева е избрана за управляващ директор на МВФ"}
{"url": "http://www.focus-news.net/news/2019/09/25/2702299/prezidentat-rumen-radev-se-sreshtna-s-ministar-predsedatelya-na-republika-severna-makedoniya-zoran-zaev.html", "text": "Президентът Румен Радев се срещна с министър-председателя на Република Северна Македония Зоран Заев в рамките на 74-ата сесия на Общото събрание на ООН. Това съобщи Румен Радев през профила си в социалната мрежа  \"Фейсбук\" .", "date": "2019.09.25", "title": "Президентът Румен Радев се срещна с министър-председателя на Република Северна Македония Зоран Заев"}
{"url": "http://www.focus-news.net/news/2019/09/25/2702307/dramatichen-teatar-sliven-gostuva-na-shumenska-stsena-sas-spektakala-nepopravimo.html", "text": "Драматичен театър Сливен гостува на шуменска сцена със спектакъла „Непоправимо“ на 26 септември от 19.00 часа, съобщиха от  ДКТ „Васил Друмев“- Шумен . „Непоправимо“ е най-новото заглавие в репертоара на ДТ ,,Стефан Киров“- Сливен. Австрийският автор Щефан Фьогел, е един от най-поставяните съвременни драматурзи в Европа. Самият той споделя: ,,Аз мисля, че всяка тема, към която човек се отнася сериозно, е много подходяща за това. Комедията като жанр позволява да бъдат преодолени всички табута.“  ,,Непоправимо“ е история за две приятелски семейства, които са на път да разберат има ли цена любовта и каква е тя. Възможно ли е отговорът на този въпрос да ги превърне от големи приятели с малки тайни, в малки приятели с големи тайни?. В постановката участват  Емил Марков, Албена Павлова, Таня Йоргова и Августин Демерджиев. Режисьор е Владлен Александров, сценография – Иван Карев. Преводът е на проф. Владко Мурдаров.", "date": "2019.09.25", "title": "Драматичен театър Сливен гостува на шуменска сцена със спектакъла „Непоправимо“"}
{"url": "http://www.focus-news.net/news/2019/09/25/2702300/emanuil-yordanov-popravkite-v-nk-i-v-npk-shte-badat-neraboteshti-martvi-tekstove-ako-taka-se-priemat-i-na-vtoro-chetene.html", "text": "Поправките в НК и в НПК ще бъдат неработещи мъртви текстове, ако така се приемат и на второ четене. Това каза за обзорното предаване  „Това е България“  на  Радио „Фокус“  адвокат Емануил Йорданов, бивш министър на вътрешните работи по повод приетите на първо четене промени за запазването на съкратеното съдебно следствие при тежки престъпления в НК и да отпадне в НПК. Той добави, че съществува опасност да се приеме окончателно толкова неопределен текст, че за участниците в процеса няма да има сигурност, какво се случва. Промените биха могли да бъдат полезни, ако са формулирани правилно, каза още той и обясни, че е трябвало да се проведе по-сериозна дискусия, с участието на хора, разбиращи от материята. „Никой не отчете, че големият проблем, който съществува при съкратеното съдебно следствие, не е нищо друго, освен замяната на доживотния затвор с определен срок лишаване от свобода. Там е разковничето, можеше само там да се промени. Най-лесното беше народните представители да погледнат встрани в НПК и да видят, как от обсега на решаването на делото със споразумение са извадени определена категория престъпления. Същото нещо можеше да бъде въведено при съкратеното съдебно следствие и нещата се оправяха. В момента имаме три законопроекта, които са идентични и забраняват съкратеното съдебно следствие при умишлени убийства и умишлено нанесена тежка телесна повреда, което е и зле формулирано“, обясни той. Емануил Йорданов заяви, че има необходимост от премахването на замяната на доживотния затвор и доживотния затвор без замяна, а усилията е трябвало да бъдат фокусирани в тази посока. Така можеше да се отговори на обществените очаквания, обобщи адвокатът.  \r\nЦоня СЪБЧЕВА", "date": "2019.09.25", "title": "Емануил Йорданов: Поправките в НК и в НПК ще бъдат неработещи мъртви текстове, ако така се приемат и на второ четене"}
{"url": "http://www.focus-news.net/news/2019/09/25/2702298/ria-novosti-hasan-rouhani-obvini-sasht-v-ikonomicheski-terorizam.html", "text": "Президентът на Иран Хасан Роухани обвини САЩ в „икономически тероризъм“, предава  РИА Ноовсти . \r\n\"Говоря от името на държава, която се противопоставя на най-безмилостния икономически тероризъм и защити правото си на независимост, развитието на науката и технологиите. Властите на САЩ, като наложиха екстериториални санкции и заплашват други държави, положиха значителни усилия да лишат Иран от предимствата на участието в световната икономика и прибягват до международното пиратство, като използват международната банкова система не по предназначение \", каза той на 74-ата сесия на Общото събрание на ООН. \r\n \r\n  Юлиян Марков", "date": "2019.09.25", "title": "РИА Новости: Хасан Роухани  обвини САЩ в „икономически тероризъм“"}
{"url": "http://www.focus-news.net/news/2019/09/25/2702306/sport-fifa-obyavi-ogranichenie-za-otdavanite-pod-naem-igrachi.html", "text": "Футбол: ФИФА обяви, че планира ограничаването на броя играчи, които могат да бъдат преотстъпвани под наем от един клуб от следващия сезон. От следващата кампания, броят на играчите отдавани под наем в чуждестранен  клуб ще бъде ограничен до осем, като цифрата ще намалее до шест през сезон 2022/23. Броят играчи, които могат да бъдат преотстъпени под наем между едни и същи два клуба, ще бъде лимитиран до три.", "date": "2019.09.25", "title": "Спорт: ФИФА обяви ограничение за отдаваните под наем играчи"}
{"url": "http://www.focus-news.net/news/2019/09/25/2702308/daily-sabah-sreshtata-mezhdu-donald-tramp-i-redzhep-tayip-erdogan-mozhe-da-popravi-tursko-amerikanskite-otnosheniya.html", "text": "Срещата между държавните глави на САЩ и Турция - Доналд Тръмп и Реджеп Тайип Ердоган, може да поправи двустранните отношения, пише турското англоезично издание  Daily Sabah \r\nДвустранните срещи в кулоарите на Генералната асамблея са от изключително значение. Турският президент е сред световните лидери, които се възползват максимално от годишните си пътувания до Ню Йорк. Тази година Ердоган ще обсъди съдбата на бежанците и предложената зона за сигурност в Североизточна Сирия с лидерите на Германия, Франция, Италия и други. Европа става все по-зависима от Турция - било за да спре следващата вълна на миграция през Егейско море, да остане част от преговорите за енергийни резерви в Източното Средиземноморие или в баланса на силите с Русия. Очевидно най-важната среща на турския лидер ще бъде с президента на САЩ Доналд Тръмп. Преди пътуването си в Ню Йорк Ердоган обяви публично намеренията си да започне операция в Североизточна Сирия до края на септември. \r\nТози срок предполага, че турският президент ще поиска Тръмп да изясни позицията на Вашингтон по отношение на предложената зона за сигурност. Освен това показва, че Ердоган би искал да обсъди нещата с американския президент, преди да даде зелена светлина за разполагане на войски отвъд турско-сирийската граница. В края на краищата, от двамата лидери зависи да направят последните щрихи по споразумението за зоната за сигурност. Ердоган разглежда Тръмп като честен брокер, но не възприема по същия начин другите американски служители. Като такъв, той би желал да предоговори условията си със своя колега, като даде възможност на Турция да се справи с проблемите си в областта на сигурността и да улесни завръщането на сирийските бежанци в родината си. И накрая, Ердоган би искал Тръмп да инструктира екипа си без никакви несигурни условия да осигури 32-километровата зона за сигурност. \r\nВ този критичен момент взаимното доверие и симпатия между Ердоган и Тръмп остават в основата на всякакви усилия за управление на двустранното напрежение. Само дипломацията „лидер-лидер“ може да помогне на Турция и САЩ да преодолеят кризата със С-400, да улесни повторното приемане на Турция в програмата за F-35, да насърчи взаимно приемливо решение в Северна Сирия. \r\n \r\n  Юлиян Марков", "date": "2019.09.25", "title": "Daily Sabah: Срещата между Доналд Тръмп и Реджеп Тайип Ердоган може да поправи турско-американските отношения"}
{"url": "http://www.focus-news.net/news/2019/09/25/2702305/svetovniyat-probeg-na-mira-shte-premine-prez-targovishte.html", "text": "На 27 септември, петък, Търговище ще стане част от международния лекоатлетически Световен пробег на мира. Това съобщиха от  Община Търговище . Той ще премине през града с горящ факел, символ на обединението и укрепване на идеалите за мир по света. Очаква се пробегът да навлезе на територията на града между 10.40 и 11.00 часа в петък, като всички желаещи граждани могат да се включат в пробега и да носят факела на мира. Щафетата ще премине по маршрут от кръговото кръстовище на околовръстния път през ул. „Ал. Стамболийски“, ул. „Братя Миладинови“ и централната ул. „Васил Левски“ до сградата на Община Търговище. Пред местната администрация маратонците ще бъдат посрещнати с официална церемония. Световният пробег на мира съществува от 1987 г. Преминал е през над 150 държави. Част от популярните факлоносци през годините са: Нелсън Мандела, Майка Тереза, Папа Франциск, Папа Йоан Павел II, Мохамед Али и много други знаменитости. След Търговище, пробегът продължава в посока Велики Преслав. В периода до 30 септември той ще премине и през Шумен, Мадара, Каспичан, Нови Пазар, Добрич, Балчик, Каварна, Варна.", "date": "2019.09.25", "title": "Световният пробег на мира ще премине през Търговище"}
{"url": "http://www.focus-news.net/news/2019/09/25/2702309/zapochva-zapisvaneto-za-parvoto-sastezanie-po-maystorsko-shofirane-v-onkologichniya-tsentar-kam-bolnitsata-v-panagyurishte.html", "text": "Започва записването за Първото състезание по майсторско шофиране в Онкологичния център към панагюрската болница, съобщиха от  Пресцентъра на лечебното заведение . Надпреварата ще се проведе в болницата на 6 октомври 2019 г. от 10.00 часа. Всички желаещи да се включат в състезанието могат да се запишат на телефон 0357-88-505. Състезанието е част от стратегическата инициатива „Победители”, която е насочена към пациентите на болницата, техните близки и цялата общественост. Целта е да се припомни, че правилната диагностика и доброто лечение, които Онкологичен център в панагюрската болница предлага, могат да превърнат пациентите в победители, без да променят драстично стила и качеството на живота си, разказа началникът на Центъра д-р Росица Кръстева. В името на гарантирането на високо качество на живот, инициираме това състезание, което е отворено за участие както за пациенти, така и за техните близки и лекари, уточни още д-р Кръстева. Празничният ден ще приключи с церемония за награждаване.", "date": "2019.09.25", "title": "Започва записването за Първото състезание по майсторско шофиране в Онкологичния център към болницата в Панагюрище"}
{"url": "http://www.focus-news.net/news/2019/09/25/2702314/natsionalni-haydushki-praznitsi-kapitan-petko-voyvoda-se-provedoha-za-treta-poredna-godina-v-chepelare.html", "text": "От 21 до 23 септември 2019г. за трета поредна година се проведоха Национални хайдушки празници „Капитан Петко войвода“, организирани от Община Чепеларе и Съюз на тракийските дружества в България. Тази година честванията са посветени на 175 години от рождението на легендарния войвода. Това съобщиха от пресцентъра на  Община Чепеларе . \r\nВ първия ден на честванията жителите и гостите на града имаха възможността да видят пушката на Капитан Петко Войвода и откриване изложба на Национален проект „Аз съм Българка!” на фотографа Радослав Първанов в НЧ „Родопска искра 1880“. Официалните чествания продължиха с шествие към бюст-паметника на Капитан Петко Войвода и поднасяне на венци с паметни слова от г-жа Славка Чакърова – кмет на Община Чепеларе, г-н Красимир Премянов – предедател на Съюза на Тракийските дружества в България и историкът г-н Костадин Пепеланов. По- късно се състоя символично „Посрещане на Капитан Петко Войвода в Чепеларе” с участието на сдружение „Родопски хайдути” и възстановка на НС „Единение” – „Хайдушка клетва”. Програмата завърши с концерт на Здравко Мандаджиев. На празничния 22.09. на площад „Олимпийски“ се състоя изложение на исторически оръжия. Поздравително слово произнесе г-н Ангел Николов – председател на НЧ „Родопска искра – 1880”, а след това музикален поздрав отправи мъжка вокална група към НЧ „Св.Св. Кирил и Методий” – Тополовград. По- късно програмата продължи с възстановка на НС „Единение”- „Обявяване на Независимостта на България” и театралната постановка „Щурчето – убиецът на Ботев” на Драматичен театър „Гео Милев” – Стара Загора. В третият ден на Национални хайдушки празници” Капитан Петко войвода” в Чепеларе се проведе Фестивал на хайдушката песен. В него се включиха НЧ „Никола Йонков Вапцаров 1936“ с. Хвойна, Тракийско дружество Асеновград, НЧ „Отец Паисий-1909“ с. Малево, НЧ „Св. Св. Кирил и Методий“ гр. Тополовград, НЧ „Родопско бъдеще 1895“ с. Орехово , както и изпълнителят Денис Махуров.", "date": "2019.09.25", "title": "Национални хайдушки празници „Капитан Петко войвода“ се проведоха за трета поредна година в Чепеларе"}
{"url": "http://www.focus-news.net/news/2019/09/25/2702296/the-guardian-britanskite-deputati-obsazhdat-planove-da-prinudyat-premiera-da-poiska-po-rano-otlagane-na-brekzit.html", "text": "Депутатите, които се върнаха в парламента, обсъждат планове да принудят премиера Борис Джонсън да поиска отлагане на Брекзит по-рано от текущия краен срок - 19 октомври, за да се избегне напускане на Европейския съюз без споразумение, пише британският вестник  The Guardian . \r\nЛидерът на либералдемократите Джо Суинсън заяви, че партията търси начини за изработване на законодателство в парламента, което да принуди премиера да отиде в Брюксел много по-рано, за да поиска отлагане на Брекзит, така че заплахата за напускане без споразумение да се разсее „по-бързо“. \r\nГоворейки извън парламента, тя каза: „Имаме премиер, който е злоупотребил с нашата демокрация, който е признат за виновен за нарушаване на закона, незаконно пророгирайки парламента. Така той непрекъснато доказва, че просто не може да му се вярва“. \r\n„Либералдемократите ще работят и ще разговарят с депутати от различните партии, за да намерят начин по-бързо да премахнат тази заплаха от Брекзит без сделка. Жизненоважно е да направим това за бъдещето на нашата страна,\" заяви Суинсън. \r\nДепутатите се върнаха в парламента, след като Върховният съд реши, че петседмичното спиране на дейността му, наложено от Джонсън е незаконно. \r\nСтава ясно, че опозиционните партии биха могли да се стремят да изменят Закона за оттеглянето от Европейския съюз (№ 2) от 2019 г., който бе внесен от депутата от лейбъристите и председател на комисията по Брекзит Хилари Бен и приет по-рано този месец. \r\nЗаконопроектът дава на Джонсън срок до 19 октомври да прокара сделка в парламента или да накара депутатите да одобрят Брекзит без сделка. Ако той не направи това, той ще бъде принуден да поиска отлагане на датата на напускане на Обединеното кралство от 31 октомври за 31 януари 2020 г. \r\nБез работещо мнозинство в парламента, депутатите получават възможност да се опитат да използват своя брой и законодателни тактики, за да принудят Джонсън да действа според техните условия. \r\n \r\n  Юлиян Марков", "date": "2019.09.25", "title": "The Guardian: Британските депутати  обсъждат планове да принудят премиера да поиска по-рано отлагане на Брекзит"}
{"url": "http://www.focus-news.net/news/2019/09/25/2702310/kolyo-kolev-mediana-iskaneto-za-parlamentarna-predizborna-vakantsiya-shte-e-porednata-kapka-v-chashata-na-obshtestvenoto-nedovolstvo.html", "text": "Искането за парламентарна предизборна ваканция ще е поредната капка в чашата на общественото недоволство. Това каза за обзорното предаване „Това е България“ на Радио „Фокус“ директорът на социологическата агенция „Медиана“ Кольо Колев във връзка с внесеното предложение Народното събрание да излезе в десетдневна предизборна ваканция. Той допълни, че местните избори засягат местните общности, докато депутатите са представители на национално ниво, както и че за пореден път се вижда невъзможността на народните представители да определят сами за себе си своите функции и задачи. Качеството на елитите може да се проследи в дебатите на парламента, където, по думите му, липсата на аргументи се заменят с политически крясък, а това се отразява и на доверието към институцията, което си проличава и от резултатите от евроизборите, предвид големия процент негласували. „За тези хора нито една от политическите партии не се е обърнала с лице към тях, а това е огромна маса хора, които виждат противоречието между медийният образ на властта и тяхното реално състояние. Може да се стигне до социален взрив, ако това противоречие се задълбочава и не намира отдушник. Може да се излее в търсене на алтернатива, на алтернативни формации и политически движение. През 30-те години подобно нещо се е наблюдавало в Германия, което довежда на власт Хитлер“, обясни социологът. Кольо Колев допълни, че елитите се опитват да живеят в свят, в който проблемите на хората отсъстват, докато два милиона българи на ръба на бедността гледат скъсаните си дрехи и ръмжат.  \r\nЦоня СЪБЧЕВА", "date": "2019.09.25", "title": "Кольо Колев, „Медиана“: Искането за парламентарна предизборна ваканция ще е поредната капка в чашата на общественото недоволство"}
{"url": "http://www.focus-news.net/news/2019/09/25/2702315/shestnadesetoto-izdanie-na-mezhdunarodniya-folkloren-festival-maleshevo-pee-i-tantsuva-shte-se-provede-na-4-5-i-6-oktomvri.html", "text": "Шестнадесетото издание на Международния фолклорен фестивал „Малешево пее и танцува“ на 4, 5 и 6-ти октомври в село Микрево, община Струмяни. Това съобщиха за  Радио „Фокус“ – Пирин  организаторите на събитието. През годините фестивалът се е превърнал в уникален културен мост, който чрез магията на песента и танца, прекосява граници и разстояния и остава дълбока емоционална следа в сърцата на ценителите на автентичния фолклор и традиции. \r\nЛивия НИНОВА", "date": "2019.09.25", "title": "Шестнадесетото издание на Международния фолклорен фестивал „Малешево пее и танцува“ ще се проведе на 4, 5 и 6 октомври"}
{"url": "http://www.focus-news.net/news/2019/09/25/2702311/predizvikatelstvata-pred-sigurnostta-modernizatsiyata-na-balgarskata-armiya-i-uvelichavaneto-na-amerikanskite-investitsii-v-balgariya-sa-bili-aktsentite-na-razgovora-mezhdu-rumen-radev-i-donald-tramp.html", "text": "Предизвикателствата пред сигурността в Югоизточна Европа, модернизацията на Въоръжените сили и увеличаването на американските инвестиции в България са били акцентите на разговора между държавния глава Румен Радев и неговия американски колега Доналд Тръмп по време на официалния прием за ръководителите на делегации в рамките на 74-ата сесия на Общото събрание на ООН, домакин на който бе президентът на САЩ. Това съобщиха от  прессекретариата на държавния глава .    \r\nПред журналисти в Ню Йорк българският държавен глава подчерта, че очаква много по-активна работа и от страна на българското правителство и на българската дипломация за постигането на напредък в преговорите за облекчаване на визовия режим за българските граждани, пътуващи до САЩ. По думите на Румен Радев страната ни очаква много повече американски инвестиции, защото когато се говори за индустриално сътрудничество, което върви успоредно със сделките за придобиване на въоръжение, трябва да има и конкретни параметри, а към момента за България те все още не виждат.   \r\nВ отговор на въпрос, президентът Радев отбеляза участието си в глобалния бизнес форум на Майкъл Блумбърг, по време на който са били обсъдени перспективите за икономическо развитие в света, както и мерките, които развитите държави вземат срещу рисковете от икономически сътресения. Държавният глава подчерта, че България също трябва да свърши необходимото, за да има буфери, от които да се възползва в случай на необходимост, както и за ясни механизми за привличане на много повече чуждестранни инвестиции, особено в областта на високите технологии.", "date": "2019.09.25", "title": "Предизвикателствата пред сигурността, модернизацията на Българската армия и увеличаването на американските инвестиции в България са били акцентите на разговора между Румен Радев и Доналд Тръмп"}
{"url": "http://www.focus-news.net/news/2019/09/25/2702313/sport-ludogorets-otstrani-neftohimik-za-kupata-na-balgariya-kato-gost-s-41.html", "text": "Футбол: Отборът на Лудогорец отстрани Нефтохимик за Купата на България като гост с 4:1 въпреки, че домакините от Бургас отбелязаха първи гол. През второто полувреме Чибота отбеляза три гола, а един добави Лукоки за шампионите и оформиха крайния резултат.  \r\nИзиграха се още пет мача от турнира за Купата на България: \r\nДобруджа – Ботев Враца  0:4 \r\nЗагорец – Славия  0:4 \r\nМиньор Перник – Ботев Пловдив  1:2 \r\nСпартак Варна – Левски  1:5 \r\nЛитекс – Монтана  3:0", "date": "2019.09.25", "title": "Спорт: Лудогорец отстрани Нефтохимик за Купата на България като гост с 4:1"}
{"url": "http://www.focus-news.net/news/2019/09/25/2702304/prof-yanaki-stoilov-nakazatelnata-represiya-idva-kato-posledno-sredstvo-a-na-neya-samo-ne-mozhe-da-se-razchita.html", "text": "Наказателната репресия идва като последно средство, а на нея само не може да се разчита. Това каза за обзорното предаване  „Това е България“  на  Радио „Фокус“  проф. Янаки Стоилов вносител в 42-рото Народно събрание да отпадне съкратеното съдебно следствие. По думите му негативната тенденция у нас е, че за различни видове престъпления се търси достигането на максимум на наказанието „Лишаване от свобода“, което, по думите му, доказва, че не работят други механизми от административен, социален и икономически характер. Проф. Стоилов добави, че приетите днес промени в НК и НПК са съвместими, но уточни, че при промени в наказанателното законодателство се действа принципа за прилагане на по-благоприятния за дееца закон. Трябва се води по-отчетлива статистика чрез правоохранителните органи и да се обобщава в министерството на правосъдието и резултатите ще бъдат по-добри от сегашните, каза още той.  „Не чух никъде при излагането на различните позиции, колко е процентът на съкратените съдебни следствия, къде той наистина е спомогнал за доказване на престъпленията или в други случай е била възможност за обвиняемите – да се облекчи тяхното положение. Другият конфликтен казус, който възникна в последните дни, е предсрочното освобождаване на извършителя на умишленото убийство. Тук е интересно да се направи един анализ, в колко случай съдилищата впоследствие, отчитайки въздействието на наложеното наказание, са намалявали неговия размер“, обясни професорът. Янаки Стоилов добави, че е много за извършено убийство да се намалява наказанието с 1/3. Трябва да се даде възможност на съда да намалява наказанието, но не по-малко от 1/5 от него, обобщи проф. Стоилов.  \r\nЦоня СЪБЧЕВА", "date": "2019.09.25", "title": "Проф. Янаки Стоилов: Наказателната репресия идва като последно средство, а на нея само не може да се разчита"}
{"url": "http://www.focus-news.net/news/2019/09/25/2702321/spokoyna-e-epidemiologichnata-obstanovka-vav-velikotarnovska-oblast-v-kraya-na-septemvri.html", "text": "Спокойна е епидемиологичната обстановка във Великотърновска област в края на септември. Това отчитат от Регионалната здравна инспекция в старата столица. От там уточниха за  Радио „Фокус“ – Велико Търново , че в клиничната картина в региона за миналата седмица няма нищо притеснително. Регистрирани са по един случай на варицела, вирусен менингит, вирусен хепатит /с неуточнен вид/ и скарлатина. За периода 16 – 22 септември са отчетени още 14 пациенти с оплаквания от ентероколити, които са както следва – петима за Великотърновска община, по трима за Горна Оряховица и Павликени, двама за Лясковец и един за Полски Тръмбеш. Заразените с остри респираторни заболявания са шестима. \r\nЛуиза ТРАНЧЕВА", "date": "2019.09.25", "title": "Спокойна е епидемиологичната обстановка във Великотърновска област в края на септември"}
{"url": "http://www.focus-news.net/news/2019/09/25/2702317/yasni-sa-porednite-nomera-v-byuletinata-na-partiite-i-koalitsiite-za-mestnite-izboriobzor.html", "text": "ЦИК проведе публично заседание в изпълнение на изискванията на чл. 57, ал. 1, . 21 от Изборния кодекс. На заседанието бе изпълнена процедурата за теглене на жребий за номерата на бюлетините на партиите и коалициите, които ще участват в предстоящите избори. Заседанието откри  председателят на ЦИК проф. Стефка Стоева . Тя съобщи, че  в жребия участват само тези партии и коалиции, които са регистрирани в ЦИК. „Това за тези избори са 66 броя. На 6 партии и коалиции ЦИК постанови отказ от регистрация\", допълни още проф. Стоева. \r\nНа най-голямата партия – ГЕРБ се падна поредният номер 43. Символиката в числото потърси  областният координатор на ГЕРБ – София Цветомир Паунов,  който посочи, че жребият винаги е предизвиквал една по-особена емоция.“ Ако търсим някаква символика, 4 мандата, 4 успешни мандата, периода, в които нашите кметове работиха и разбира се, всичко това е във взаимодействие с гражданското общество, местната власт и изпълнителната. Това нещо ние виждаме като символика“, каза Паунов и допълни, че всичко това е подплатено с много работа.  \r\nНа най-голямата опозиционна партия  - „БСП за България“ се падна номер 56.  \"5-6 областни града е добра предпоставка за нашият номер. Не е важен номерът, важна е политиката, която правим и следваме.” Така  зам.-председателят на ПГ на „БСП за България“ Христо Проданов  коментира изтегления от ЦИК номер 56, с който левицата ще се яви на местните избори.  По думите на  лидерa на Градския съвет на БСП – София и член на Изпълнителното бюро на БСП Калоян Паргов  изтегленото число е кралско и означава последователност. 34 бе номерът на ВМРО – БНД. По отношение на символиката в цифрата,  Ангел Джамбазки  посочи, че да не се очаква от тях гадания, защото залагат на свестни кандидати за общински съветници и кметове.  ДПС получи номер 55, „Атака“ под номер 4, АБВ под номер 14, а СДС ще е под номер 64.  \r\n Агенция „Фокус“  публикува поредните номера на партиите и коалициите:  \r\nпартия БЪЛГАРСКИ ЗЕМЕДЕЛСКИ НАРОДЕН СЪЮЗ - 33- 1 \r\nПП БЪЛГАРСКА НОВА ДЕМОКРАЦИЯ - 2 \r\nПП БЪЛГАРСКИ ДЕМОК ПП СОЦИАЛДЕМОКРАТИЧЕСКА ПАРТИЯ (СДП) – 3 \r\nпартия „АТАКА“-4 \r\nРАТИЧЕН ЦЕНТЪР – БДЦ - 5 \r\nПП Глас Народен - 6 \r\nПП Политическо Движение Социалдемократи - 7 \r\nпартия „НАЦИОНАЛЕН ФРОНТ ЗА СПАСЕНИЕ НА БЪЛГАРИЯ“ - 8 \r\nПП ДВИЖЕНИЕ ГЕРГЬОВДЕН - 9 \r\nПП „СВОБОДА” – 10 \r\nПП ПРЯКА ДЕМОКРАЦИЯ-11 \r\nпартия „ПОДЕМ“- 12 \r\nКП „КАУЗА ПЛОВДИВ“-13 \r\nПП АБВ (Алтернатива за българско възраждане) - 14 \r\nПП НАЦИОНАЛНО ДВИЖЕНИЕ ЗА ПРАВА И СВОБОДИ – 15 \r\nПП ДВИЖЕНИЕ ИНИЦИАТИВА ЗА БОТЕВГРАДСКА ОБЩИНА- 16 \r\nПП „ МОРЕ“ - 17 \r\nпартия „БЪЛГАРСКО НАЦИОНАЛНО ОБЕДИНЕНИЕ“- 18 \r\nКП СЪЮЗ ЗА ПЛОВДИВ-19 \r\nпартия ПП ДВИЖЕНИЕ „НАПРЕД БЪЛГАРИЯ“ - 20 \r\nпартия „СЪЮЗ НА СВОБОДНИТЕ ДЕМОКРАТИ“-21 \r\nпартия „НОВА АЛТЕРНАТИВА“- 22 \r\nпартия „ДВИЖЕНИЕ БЪЛГАРИЯ НА ГРАЖДАНИТЕ“ - 23 \r\nпартия „НОВОТО ВРЕМЕ“- 24 \r\nпартия „СОЦИАЛИСТИЧЕСКА ПАРТИЯ БЪЛГАРСКИ ПЪТ“- 25 \r\nКП „АЛТЕРНАТИВАТА НА ГРАЖДАНИТЕ“-26 \r\nКП „Ние, Гражданите“-27 \r\nпартия „ДВИЖЕНИЕ 21“- 28 \r\nПП ОБЕДИНЕН БЛОК НА ТРУДА БЪЛГАРСКИ ЛЕЙБЪРИСТИ-29 \r\nполитическа партия ЕДИННА НАРОДНА ПАРТИЯ - 30 \r\nпартия „БЪЛГАРСКИ СЪЮЗ ЗА ДИРЕКТНА ДЕМОКРАЦИЯ“ 31 \r\nпартия СРЕДНА ЕВРОПЕЙСКА КЛАСА - 32 \r\nПП ЗЕМЕДЕЛСКИ НАРОДЕН СЪЮЗ- 33 \r\nпартия „ВМРО – БЪЛГАРСКО НАЦИОНАЛНО ДВИЖЕНИЕ“-34 \r\nпартия „БЪЛГАРСКА СОЦИАЛДЕМОКРАТИЧЕСКА ПАРТИЯ“ - 35 \r\nПП ЕВРОРОМА -36 \r\nпартия „БЪЛГАРИ ЗА АЛТЕРНАТИВА НА СТРАХА, ТОТАЛИТАРИЗМА И АПАТИЯТА“ („БАСТА“)- 37 \r\nПП БЪЛГАРСКИ ДЕМОКРАТИЧЕСКИ ФОРУМ - 38 \r\nПП НАРОДНА ПАРТИЯ СВОБОДА И ДОСТОЙНСТВО- 39 \r\nпартия „НАЦИОНАЛНА РЕПУБЛИКАНСКА ПАРТИЯ“ - 40 \r\nпартия „ДВИЖЕНИЕ НАШИЯТ ГРАД“ - 41 \r\nПП партия на ЗЕЛЕНИТЕ-42 \r\nПП „ ГЕРБ“-43 \r\nпартия Българска демократична общност - 44 \r\nпартия „ХРИСТИЯНРЕФОРМИСТКА ПАРТИЯ“ -45 \r\nПП ОБЕДИНЕНИ ЗЕМЕДЕЛЦИ - 46 \r\nпартия „ХРИСТИЯНДЕМОКРАТИЧЕСКА ПАРТИЯ НА БЪЛГАРИЯ“-47 \r\nПП ВЪЗРАЖДАНЕ-48 \r\nПП „ЗЕМЕДЕЛСКИ СЪЮЗ АЛЕКСАНДЪР СТАМБОЛИЙСКИ“ - 49 \r\nПолитическа партия „МИР“ - 50 \r\nПП ВОЛЯ – 51 \r\nПП ДОСТ – 52 \r\nпартия „НИКОЛА ПЕТКОВ“ 53 \r\nПП НАЦИОНАЛНА ПОЛИТИЧЕСКА ПАРТИЯ БЪЛГАРЕ (НППБ) - 54 \r\nПП Движение за права и свободи – ДПС- 55 \r\nКП „БСП ЗА БЪЛГАРИЯ“-56 \r\nпартия „Национално движение за стабилност и възход“ (НДСВ ) -57 \r\nКП Движение ЗАЕДНО за промяна- 58 \r\nпартия „РЕД, ЗАКОННОСТ И СПРАВЕДЛИВОСТ“ -59 \r\nПП ОБЕДИНЕНА СОЦИАЛДЕМОКРАЦИЯ - 60 \r\nПП БЪЛГАРСКИ СОЦИАЛДЕМОКРАТИ - 61 \r\nпартия Български демократичен съюз „РАДИКАЛИ“- 62 \r\nпартия РАДИКАЛДЕМОКРАТИЧЕСКА ПАРТИЯ В БЪЛГАРИЯ - 63 \r\nПП СЪЮЗ НА ДЕМОКРАТИЧНИТЕ СИЛИ- 64 \r\nПП ДВИЖЕНИЕ ЗА РАДИКАЛНА ПРОМЯНА БЪЛГАРСКАТА ПРОЛЕТ - 65 \r\nКП „ДЕМОКРАТИЧНА БЪЛГАРИЯ - ОБЕДИНЕНИЕ“ (ДА България, ДСБ, Зелено движение)- 66 \r\nДеница КИТАНОВА", "date": "2019.09.25", "title": "Ясни са поредните номера в бюлетината на партиите и коалициите за местните избори(ОБЗОР)"}
{"url": "http://www.focus-news.net/news/2019/09/25/2702316/prezidentite-radev-i-dzhukanovich-obsadiha-perspektivite-za-nasarchavane-na-ikonomicheskiya-obmen-mezhdu-balgariya-i-cherna-gora.html", "text": "България и Черна гора имат амбицията да трансформират интензивния политически диалог и приятелските двустранни отношения в много по-активно търговско-икономическо и инвестиционно сътрудничество, съобщиха от  прессекретариата на държавния глава . Това беше общата позиция на президентите Румен Радев и Мило Джуканович, които се срещнаха днес в Ню Йорк в рамките на 74-ата редовна сесия на Общото събрание на ООН. Двамата изразиха готовност отговорните институции в двете държави да работят за организирането на съвместни бизнес форуми, на които компаниите и деловите среди от България и Черна гора да договорят общи проекти, като една от възможностите за насърчаване на бизнеса. Усъвършенстването на транспортните коридори в Югоизточна Европа и повишаването на свързаността в региона също са фактор за задълбочаване на икономическия обмен и туризма. Нашите държави са в двата края на Западните Балкани, което ни отрежда отговорност да работим за стабилността в региона, заяви още президентът Радев и открои приноса на Черна гора за европейската интеграция на съседите ни на Балканите.", "date": "2019.09.25", "title": "Президентите Радев и Джуканович обсъдиха перспективите за насърчаване на икономическия обмен между България и Черна гора"}
{"url": "http://www.focus-news.net/news/2019/09/25/2702320/otide-si-poetat-lyubomir-levchev-obzor.html", "text": "На 84-годишна възраст е починал Любомир Левчев. Любомир Спиридонов Левчев е български поет и писател, народен деятел на изкуството и културата. Баща е на поета Владимир Левчев и на художничката Марта Левчева. Роден е на 29 април 1935 г. в Троян. Завършва гимназия в София и висше образование в Софийския университет „Климент Охридски“, специалност „Библиография и библиотекознание“ към Философско-историческия факултет. Първата му книга „Звездите са мои“ е издадена през 1957 г., а общо 58 негови книги са преведени в 36 страни. Автор на три романа и на сценарии за филмите „Мълчаливите пътеки“, „Гибелта на Александър Велики“ и „Сладко и горчиво“. \r\nПо повод кончината на поета стотици хора споделиха негови стихотворения в социалната мрежа „Фейсбук“, а институциите изпратиха съболезнователни адреси до неговото семейство.  \r\n Държавният глава Румен Радев  изрази съболезнования на семейството, близките и колегите на Любомир Левчев по повод кончината на големия български творец.  „Богатото творчество и безспорният авторитет на Любомир Левчев - обичан поет и значим обществен глас, оказаха значително влияние върху редица поколения.Талантът и мъдростта му вдъхновяваха и респектираха. Даваха увереност, че овладяната сила на словото е незаменима духовна величина“, заяви държавният глава. „Литературното наследство на Любомир Левчев – великолепните рими, създадени от интелигентен ум и голямо сърце, остава за цялото ни общество извор на възхищение и гордост“, подчерта още президентът Румен Радев. \r\nСъболезнователен адрес до близките на Левчев изпрати и  вицепрезидентът Илияна Йотова . „Искрено ни натъжи днес новината за кончината на поета Любомир Левчев. Завари ни неподготвени и безсилни, не сме успели навреме да си кажем довиждане. Чрез творчеството си Любомир Левчев беше с нас от десетилетия, в добри и трудни времена – и в градеж, и в разруха, и в преход, и в търсене на по-добри и по-верни истини. С колко истини обаче се срещнахме на този свят, и то преди да дойде неопровержимата новина! Самият Левчев казваше, че „да броиш приятелството и истината му се струва невъзможно и дори опитът е опасен“… През всичките години зад гърба ни стиховете му отмерваха кратко и точно като метроном най-важните понятия от живота, добродетелите, ценностите. Колко много написа той за свободата, и то запомнящи се куплети като „Свободата е самотно занимание“, „Свободата е опасна, защото трябва да говориш истината“, \"Раздялата не носи свобода…“ Думите му сякаш бяха част от нашето всекидневие. Четяхме и препрочитахме не само стиховете му, а и романа „Ти си следващият“ и есетата „Писма от Ада“, и „Панихидата за мъртвото време“, и много още негови заглавия има да изброя. С тъга днес трябва да си кажем сбогом, поете. Изказвам дълбоки съболезнования на съпругата му, на сина му, на дъщеря му – на най-близките му хора. Да простим прегрешенията и нека мислите и думите му останат с нас. Вечна да е паметта му“, се посочва в съболезнователния адрес от вицепрезидента. \r\n Бившият министър на културата, депутат от ГЕРБ и понастоящем председател на Комисията по културата и медиите Вежди Рашидов  също изрази скръбта си от кончината на Левчев. „Скърбя дълбоко за смъртта на Любомир Левчев, днес България загуби един изключителен творец и интелектуалец!“, каза Рашидов и разказа ,че с Левчев го свързваше дългогодишно близко приятелство, което ще помни винаги. „Талантът му бе ярък и неповторим, той самият с дарбата си бе цяла една епоха. Отиде си големият, незабравимият Любомир Левчев! Дълбок поклон пред светлата му памет!\", допълни още Вежди Рашидов.", "date": "2019.09.25", "title": "Отиде си поетът Любомир Левчев (ОБЗОР)"}
{"url": "http://www.focus-news.net/news/2019/09/25/2702322/v-rakitovo-shte-otbelezhat-107-godini-ot-balkanskata-voyna-s-lekoatleticheski-polumaraton.html", "text": "Седми планински лекоатлетически полумаратон“ Ремово-Блатца-Ракитово“ ще се проведе на 5 октомври, съобщиха от  общинската администрация  в Ракитово. На 5 октомври от 10.00 часа ще бъде даден стартът на Седмия планински лекоатлетически полумаратон „Ремово-Блатца-Ракитово-2019“. Той се провежда в чест на 107 години от Балканската война. Организатори са Община Ракитово, Местната комисия за борба с противообществените прояви на малолетни и непълнолетни, Спортен клуб“ Левски“-Ракитово и Сдружение „ Суткя“-Ракитово. В спортната надпревара ще участват жени и мъже на дистанции 5 км, 10 км и 20 км. Организаторите напомнят, че желаещите трябва да попълнят формуляр по образец и медицинско свидетелство за предсъстезателен медицински преглед. Срокът за записване е до 4 октомври 2019 г./петък/.", "date": "2019.09.25", "title": "В Ракитово ще отбележат 107 години от Балканската война с лекоатлетически полумаратон"}
{"url": "http://www.focus-news.net/news/2019/09/25/2702325/vzglyad-sasht-predlozhiha-na-turtsiya-da-prodade-svoeto-priyatelstvo-s-rusiya.html", "text": "САЩ предложиха на Турция да продаде своето приятелство с Русия, пише руският вестник  „Взгляд“ . \r\nСАЩ са готови да платят на Турция да се откаже от ракетите С-400. В навечерието на срещата между Доналд Тръмп и Реджеп Ердоган медиите публикуваха пакет от предложения, отправени от Вашингтон до Анкара. Това е връщане към програмата F-35 и доставката на необходимите оръжия и петкратно увеличение на обемите на търговия. От Турция се изисква и най-малкият детайл: да не се активират комплексите С-400, закупени от Москва. Въпросът е дали Анкара ще приеме това предложение. \r\nДокато Реджеп Ердоган е в Ню Йорк на Общото събрание на ООН, в Турция активно се обсъждат предстоящите американски предложения за подобряване на двустранните отношения в Турция. \r\nСпоред вестник Haberturk американският посланик в Турция Дейвид Сатърфийлд  е предложил на Анкара нова сделка за закупуване на американски изтребители F-35. Твърди се, че миналия петък посланикът устно е обявил това и сега трябва да се изчака изпращането на писменото предложение. Сатърфийлд също така предложи продажбата на системи за противоракетна отбрана „Пейтриът“ в Турция, понижаване на митата за стомана и алуминий, както и сключване на ново икономическо споразумение, което ще увеличи двустранната търговия от 19 милиарда на 100 милиарда долара. Естествено, в този случай САЩ няма да налагат санкции срещу Турция, с които я заплашваха заради закупуването на руските С-400.  \r\nВ понеделник слуховете бяха подхранени и от влиятелния републикански сенатор Линдзи Греъм, който нарече Турция „много важен съюзник, не само когато става въпрос за Сирия, а наистина за целия регион“: \r\n\"Надявам се, че ще успеем да установим по-стратегически отношения с Турция, да се опитаме да ги върнем към програмата F-35 и може би ще говорим за програмата за свободна търговия.\" \r\nДори е странно, че в този „празничен комплект“ не се споменава пълният отказ на американците да подкрепят кюрдите в Сирия и изтеглянето на американските войски от Арабската република. \r\nНа Анкара се предлага такова щастие само ако просто откаже да активира, тоест използва С-400. \r\nЗасега реагираха само турските пазари – турската лира се засили, а котировките на акциите скочиха. Разбираемо е защо: заплахата от американските санкции беше обезпокояваща за бизнеса и слуховете, че няма да има такива, ги окуражиха. Но на пазарите е простено, те и на по-малко реагират. Но с това фантастичният характер на възможната сделка не намалява. \r\nИмаме типичен случай на подхвърлена информация, спретнато преплетена с лъжа. \r\nВсъщност американците няма да налагат санкции срещу Турция, защото това ще доведе до по-нататъшно влошаване на вече напрегнатите отношения и допълнително ще сближи Анкара и Москва. Тоест, самите САЩ не се нуждаят от тези санкции, ако искат да запазят остатъците от взаимно разбирателство с Ердоган. \r\nАмериканците наистина искат да продадат самолетите F-35 на турците, от доставките на които (и от участие в производството) самите те заплашват да отлъчат Анкара заради закупуването на руските С-400. По същия начин те искат да продадат ракети „Пейтриът“ на турците, вместо които бяха купени руските С-400. Единственият въпрос е как да стане това, след като самите американци декларират, че Турция ще бъде наказана за военното сътрудничество с Русия. \r\nСамата Турция не отказа нито американските самолети, нито американската система за противоракетна отбрана. Ердоган вече е готов да ги купи. Но за това американците трябва да признаят, че политиката на натиск върху Турция не работи (и в същото време да направи добра отстъпка за ракетите“Пейтриът“ ). Очевидно САЩ са готови да направят това, всъщност признавайки поражението. Същността на предложенията на посланик Сатърфийлд се свежда до това: няма да има санкции, ние ще ви продадем F-35 и ще се споразумеем за „Пейтриът“. \r\nТогава обаче забавлението започва - какво трябва да плати Турция за това. Ако американците, както пишат турските медии, наистина вярват, че Ердоган ще се откаже от С-400, тогава те не са разбрали нищо за него през 16-те години на управлението му. Няколко години безуспешно оказват натиск върху Ердоган, като изисква първо да не купува С-400, а след това да се откаже от вече подписания договор. И сега, когато руските комплекси вече са доставени в Турция, да разчитат на факта, че турският президент просто ще ги замрази? Тоест, той ще откаже да ги използва, показвайки се както пред турския народ, така и пред Владимир Путин като човек на непостоянството. \r\nНевъзможно е да си представим, че Ердоган би се държал по този начин. И съвсем не, само защото това ще се отрази на репутацията му в очите на руския президент. Покупката на С-400 беше за Ердоган също акт на демонстрация на турския суверенитет. Укрепване на независимостта на Турция като световна сила: да, ние сме в НАТО, но сами определяме външната си политика и гарантираме сигурността си. И след всичко това да се откаже да активира С-400? \r\nРазбира се, фактът, че Доналд Тръмп не вярва, че Ердоган ще плати такава цена за сближаване с Америка, не означава, че някои служители на Вашингтон не допускат такава възможност. Мнозина от американския елит са сигурни, че всичко може да се купи, въпросът е само в цената. Но тук цената е турския суверенитет, който Ердоган не  продава. \r\nТака че истинската цена, която американците могат да получат за своите предложения (ако изобщо става въпрос за формализирането им), е тази, от която те наистина се нуждаят - подобряването на много лошо пострадалите американско-турски отношения. След като продаде самолетите, системите за противоракетна отбрана и се откаже от заплахата от санкции, Вашингтон, ако не си върне доверието на Анкара, поне премахва недоволството й. Разбира се, Ердоган ще има претенции срещу Съединените щати както за опита за преврат, така и за екстрадицията на Гюлен и за кюрдите. Но те ще станат много по-малко остри и жилави. \r\nВъзстановяването на отношенията с една от ключовите мюсюлмански страни и съюзник в НАТО е много необходимо за САЩ. Да се направи с цената на отслабване на руско-турските връзки няма да стане. Турция ще закупи американска военна техника и в същото време ще разработи множество съвместни проекти с Русия, от енергийни до геополитически. \r\nАмериканците все още нямат алтернатива. По-точно, имат, но със сигурност няма да им допадне - това е загубата на Турция като купувач на американско оръжие. В края на миналия месец Ердоган внимателно разгледа Су-57. \r\n \r\n \r\n   \r\n \r\n  Юлиян Марков", "date": "2019.09.25", "title": "“Взгляд“: САЩ предложиха на Турция да продаде своето приятелство с Русия"}
{"url": "http://www.focus-news.net/news/2019/09/25/2702323/predstoyashti-mezhdunarodni-sabitiya-za-26-septemvri-agentsiya-fokus.html", "text": "*** \r\n  Визита на българския премиер Бойко Борисов \r\n \r\n*** \r\n  Бундестагът решава за разпускане на структурата поддържаща архива на ЩАЗИ \r\n \r\n*** \r\n  Визита на японския премиер Шиндзо Абе \r\n \r\n*** \r\n  Московският градски съд ще разгледа обжалването на присъдата на осъдения за участие в протест актьор \r\n \r\n*** \r\n  Конференция посветена на 70-годишнина на Frankfurter Allgemeine Zeitung с участието на Ангела Меркел \r\n \r\n*** \r\n  Реч на президента на ЕЦБ Марио Драги за рисковете пред Еврозоната \r\n \r\n*** \r\n  Пресконференция на иранския президент Хасан Роухани", "date": "2019.09.25", "title": "Предстоящи международни събития за 26 септември (Агенция \"Фокус\")"}
{"url": "http://www.focus-news.net/news/2019/09/25/2702312/", "text": "Британският премиер хвърли ръкавицата към противниците си и ги предизвиква да внесат предложение за вот на недоверие към правителството, пише британският вестник  The Independent . \r\nЗаставайки пред парламента след като се върна по-рано от пътуването си в Ню Йорк за участие в Общото събрание на ООН, той заяви: \r\n\"Ако опозиционните партии нямат доверие в правителството, те ще имат шанс да го докажат. Те имат право да внесат предложение за вот на недоверие в правителството и можем да гласуваме утре\". \r\nИли ако някоя от другите партии, по-малките партии, искат да предприемат подобен ход, те могат да внесат това предложение и ние ще им дадем възможност за гласуване. Ще имат ли смелостта да действат?\" \r\nТой обвинява депутатите, че са „се противопоставили  на 17,4 милиона души, които гласуваха за напускане“. \r\nЗа своето правителство заяви:  \r\n\"Няма да предадем хората, които ни изпратиха тук - това е което искат да направим.\" \r\nХората в тази страна ... знаят, че Парламентът не иска да изпълни обещанията си за зачитане на референдума ... Той ще продължи да бави, ще продължи да саботира преговорите, защото те не искат сделка.\"  \r\nДжонсън каза, че опозиционните партии „живеят във фантастичен свят“, като настояват за още един референдум, като предупреди, че хората не искат това, а вместо това да искат „да продължат напред, да оставят Брекзит зад гърба си, да се съсредоточат върху здравната система, върху насилието и престъпността и върху намаляване на цената на живота\".  \r\nГоворейки за решението на Върховния съд, той каза, че смята, че Съдът е \"погрешно да се произнася по това, което по същество е политически въпрос\".  \r\nПремиерът подчерта, че повечето хора, независимо от това как са гласували през 2016 г., „искат Брекзит да се случи“.  \r\nТой заяви, че му е било казано, че Брюксел никога няма да се съгласи да отвори отново Споразумението за оттегляне или да замени предпазния механизъм за ирландската граница, но че сега правителството води преговори и за двете неща, като предупреди, че \"този парламент изобщо не иска Брекзит да се случи.\"  \r\n \r\n  Юлиян Марков", "date": "2019.09.25", "title": "The Independent: Борис Джонсън предложи на депутатите да предизвикат вот на недоверие"}
{"url": "http://www.focus-news.net/news/2019/09/25/2702326/sport-atletiko-madrid-pobedi-mayorka-s-20-kato-gost.html", "text": "Футбол: Отборът на Атлетико Мадрид победи Майорка с 2:0 като гост в мач от шестия кръг на испанската Ла Лига с голове на Диего Коща и Жоао Феликс. В 77-ата минута реферът изгони Алваро Мората от състава на Атлетико за втори жълт картон. След победата Атлетико зае първото място във временното класиране, но Реал Мадрид  все още играе своя мач срещу Осасуна, като резултатът на полувремето е 1:0 за Реал. \r\nИзиграха се още два мача в Ла Лига \r\nЛеганес – Атлетик Билбао  1:1 \r\nВаленсия – Хетафе  3:3", "date": "2019.09.25", "title": "Спорт: Атлетико Мадрид победи Майорка с 2:0 като гост"}
{"url": "http://www.focus-news.net/news/2019/09/25/2702318/prof-stoyan-marinov-nyama-risk-za-proval-na-zimniya-sezon-zaradi-falita-na-britanskiya-turoperator-tomas-kuk.html", "text": "Няма риск за провал на зимния сезон, заради фалита на британския туроператор „Томас Кук“. Това каза за  Радио „Фокус“ – Варна , проф. Стоян Маринов, от Варненска туристическа камара.  Той посочи, че действително зимните ни курорти разчитат на туристи от Великобритания, но не само Томас Кук е операторът, който праща от там. „Дори напротив, зимата те са назад в класацията. Там са силни оператори, като Balkan Holidays и други по-малки оператори. Предполага се, че ще бъдат разпределени дяловете на Томас Кук и съответно туристите, които желаят да дойдат в България ще могат да го направят с конкурентни фирми“, добави проф. Маринов. Той подчерта, че не може да се твърди, че фалита на британския туроператор ще остави зимните хотели празни, а дори за следващото лято. Специалистът допълни, че туроператорът води туристи от цяла Европа, но делът на британските туристи е около 20%  от общия поток. \r\nДесислава ВАСИЛЕВА", "date": "2019.09.25", "title": "Проф. Стоян Маринов: Няма риск за провал на зимния сезон, заради фалита на британския туроператор „Томас Кук“"}
{"url": "http://www.focus-news.net/news/2019/09/25/2702319/nezavisimaya-gazeta-iran-e-v-tsentara-na-vnimanieto-na-golyamata-petorka.html", "text": "Иран е в центъра на вниманието на „голямата петорка“ – страните подписали Съвместния всеобхватен план за действие (СВПД) по иранската ядрена програма, пише руският вестник  “Независимая газета“ . \r\nПремахването на заплахата от конфликт между САЩ и Иран е една от най-важните задачи на 74-ата сесия на Общото събрание на ООН . На решението му беше посветена министерската среща на петорката (Великобритания, Германия, Китай, Русия, Франция) и Иран по Съвместния всеобхватен план за действие (СВПД), от който САЩ се оттеглиха. \r\nВъпреки факта, че лидерите на Великобритания, Германия и Франция обвиниха Иран за нападението върху петролните съоръжения в Саудитска Арабия в съвместно комюнике, техните министри на външните работи, както и външните министри на Руската федерация, Китай и Иран се събраха в сряда, за да обсъдят как да намалят напрежението около ядрените и ракетните програми на Техеран и също така да убедя Иран да се откаже от нови стъпки за намаляване на задълженията си по ядрена сделка, които предприема на всеки 60 дни. \r\nСтраните потвърдиха, че няма алтернатива на СВПД и че всички участващи страни трябва стриктно да спазват своите задължения. Руският външен министър Сергей Лавров припомни на европейските си колеги отговорността им да поддържат баланс на интересите, на който се основава ядрената сделка. \r\nСрещата изрази подкрепа за усилията на Франция за деескалиране около СВПД. Изказвайки се предишния ден от трибуната на Общото събрание на ООН френският президент Еманюел Макрон изрази надежда, че скоро ще може да се постигне напредък в преговорите с Иран. Той предупреди, че всеки пропуск или инцидент може да се превърне в катастрофа. Всъщност ако Иран отговори на американския отказ от ядрена сделка със „стратегия за максимален натиск“ това би довело до „тежки последици за региона и останалия свят“. Следователно, според Макрон, са необходими преговори със следните цели: „На първо място, трябва да има пълна увереност, че Иран никога няма да придобие ядрени оръжия. Второ - трябва да се намери изход от кризата в Йемен. Трето - да се разработи план за сигурност в региона, включително и за други регионални кризи и морска сигурност. И накрая, необходимо е да се премахнат икономическите санкции. \" \r\nЗа разлика от това американският президент Доналд Тръмп призова световните лидери да засилят натиска върху Иран. „Всички нации са длъжни да действат. Нито едно отговорно правителство не трябва да субсидира иранската жажда за кръв. Докато заплашителното поведение на Иран продължава, санкциите няма да бъдат отменени. Те ще се засилят “, заплаши Тръмп. \r\nОсвен това той нарече \"репресивния\" режим една от основните заплахи за международната сигурност, тъй като Иран \"спонсорира\" тероризма, \"поддържа\" войните в Сирия и Йемен и пропилява националното богатство в опитите за създаване на ядрени оръжия. В отговор на изявленията на Тръмп държавният секретар Майкъл Помпео заяви в сряда, че Иран от десетилетия приютява бойци на Ал Кайда). Събитието „Обединението срещу ядрен Иран“ се проведе паралелно със заседанието на министрите от „петорката“. \r\n \r\n  Юлиян Марков", "date": "2019.09.25", "title": "“Независимая газета”: Иран е в центъра на вниманието на „голямата петорка“"}
{"url": "http://www.focus-news.net/news/2019/09/25/2702327/cnn-amerikanets-obikoli-sveta-s-zhirokopter.html", "text": "Британски авантюрист стана първият човек, който обиколи земното кълбо на жирокоптер, завършвайки шестмесечно пътешествие, предава  CNN . \r\nДжеймс Кетчъл пропътува над 40 хиляди километра на миниатюрния самолет, чийто кабина е незащитена от външната среда. \r\nТой кацна на летище в Хемпшир, Англия в неделя пред очакващи го фенове. \r\nЛетателният апарат на 37-годишния мъж има обсег от едва 1 300 километра и максимална скорост от 130 километра в час, което означава, че пътуването му е минало през много етапи. \r\nТой обиколи континентална Европа и Русия, преди да премине в Канада и Съединените щати, прелитайки над Гренландия и Исландия и спря за последен път на Фарьорските острови, северно от Шотландия. \r\n \r\n  Юлиян Марков", "date": "2019.09.25", "title": "CNN: Американец обиколи света с жирокоптер"}
{"url": "http://www.focus-news.net/news/2019/09/25/2702328/prezidentat-radev-potvardi-podkrepata-na-balgariya-za-namirane-na-reshenie-na-blizkoiztochniya-konflikt-na-osnovata-na-printsipa-za-dve-nezavisimi-darzhavi.html", "text": "България подкрепя напълно намирането на решение на близкоизточния конфликт на основата на принципа за две независими държави, живеещи в сигурност и мир. Това заяви президентът Румен Радев, който днес се срещна в Ню Йорк с палестинския си колега Махмуд Абас. Това съобщиха от  прессекратиата на държавния глава . Българският държавен глава е на посещение в САЩ, където ръководи делегацията ни за участие в 74-ата редовна сесия на Общото събрание на ООН. Двамата президенти обсъдиха средата на сигурност в региона на Близкия изток и ролята на Европейския съюз за намиране на дългосрочно и устойчиво решение на Близкоизточния мирен процес. По думите на Румен Радев, несигурността в региона на Близкия изток, дори и след разгрома на т.нар. ислямска държава, продължава да бъде фактор, който рефлектира и върху Европейския съюз. Българският държавен глава подчерта, че България е готова за по-активно партньорство с Палестина в борбата с тероризма. Създаване на възможност за кандидатстване на палестински граждани за издаване на български визи в Рамала и задълбочаването на двустранните икономически и търговски отношения също бяха обсъдени по време на срещата.", "date": "2019.09.25", "title": "Президентът Радев потвърди подкрепата на България за намиране на решение на близкоизточния конфликт на основата на принципа за две независими държави"}
{"url": "http://www.focus-news.net/news/2019/09/25/2702324/afp-izraelskiyat-prezident-vazlozhi-na-benyamin-netanyahu-da-sastavi-pravitelstvo.html", "text": "Президентът на Израел Реувен Ривлин възложи на премиера Бенямин Нетаняху да сформира ново правителство в сряда след приключилите без ясен победител избори миналата седмица, предава  AFP . \r\nПрезидентът упълномощи Нетаняху да се опита да състави правителството, след като първоначалните му опити за договаряне на споразумение за единство между премиера и основния му опонент Бени Ганц се провалиха. \r\nНетаняху отново призова за правителство на националното единството, когато прие мандата от Ривлин, но двете страни изглеждат далеч от компромис, коментира агенцията. \r\n69-годишният премиер, отбелязвайки предизвикателствата в областта на сигурността и дипломатическите проблеми, заяви, че \"сега е необходимо правителство на широко национално единство ...\" \r\n\"Всички разбират, че няма да има друга възможност\", каза Нетаняху в резиденцията на Ривлин. \r\n\"Ето защо ще направя всичко по силите си, за да го съставя такова със съвместно ръководство.\" \r\nГанц обаче разкритикува тактиката на договаряне, която блокът „Ликуд“ на Нетаняху използваше досега, и отново подчерта, че собственият му съюз „Синьо и бяло“ няма да бъде част от правителството с премиер, изправен пред обвинение за тежки престъпления. \r\n \r\n  Юлиян Марков", "date": "2019.09.25", "title": "AFP: Израелският президент възложи на Бенямин Нетаняху да състави правителство"}
{"url": "http://www.focus-news.net/news/2019/09/25/2702329/the-times-boris-dzhonsan-predizvika-opozitsiyata.html", "text": "Борис Джонсън предизвика Шотландската народна партия (СНП) и други малки партии да внесат вот на недоверие срещу неговото правителство в опит да предизвика общи избори, пише британският вестник  The Times . \r\nВ обръщение към общината премиерът каза на опозиционните партии, че е готов да им даде време, ако имат \"смелостта да действат\". \r\nДокато лейбъристите отказват да подкрепят предсрочни избори, докато не бъде договорено по-нататъшно забавяне на Брекзит, Джонсън предположи в речта си, че вместо това могат да го направят „малките партии“. \r\nСНП, либералните демократи и „Плийд Къмри“ обаче отхвърлиха предложението на Борис Джонсън, още преди той дори да се изправи пред депутатите, след като копие от речта му изтече. Това стана, след като Джефри Кокс, главният прокурор, каза, че парламентът е \"мъртъв\" и е \"позор\". \r\nДжонсън каза в речта си, че лейбъристите отказват да подкрепи искането за общи избори от „чист егоизъм и политическо малодушие“ и попита: „Той (Джеръми Корбин) дали въобще иска да бъде премиер?“ \r\nЛидерът на опозицията Джереми Корбин каза, че премиерът е трябвало да подаде оставка след решението на Върховния съд. „И все пак тук той е принуден да се върне в този парламента, за да се изправи пред контрола, който се опита да избегне, без частица смирение“, каза той. \r\nИан Блекфорд от СНП, каза за The Times: „Искаме избори. Но трябва да се уверим, че първо е приложено удължаване към член 50 “. \r\n„Плийд Къмри“ също отхвърли предложението на Джонсън. Източник на партията заяви: „Премиерът е попаднал в собствения си капан и отчаяно се опитва да се измъкне. \r\n„Опозиционните партии са категорични: Брекзит без сделка трябва да бъде свалена от масата, преди дори да обмислим избори.“ \r\nИзточник на либералдемократите каза: „Няма да имаме вот на недоверие, докато не удължим член 50. Той може да направи толкова предложения, колкото иска.“ \r\nПо-рано главният прокурор Джефри Кокс изрази разочарованието на правителството, че парламентът възобновява работата си след решението на Върховния съд. \r\nТой каза: „Този парламент отказа три пъти да приеме договора за оттегляне, срещу който опозицията нямаше абсолютно никакво възражение. \r\nТогава вече имаме голям брой хора от тази зала, които са настроени срещу Брекзит изобщо, и когато това правителство изведе единственото логично заключение от тази позиция, което е, че ние трябва да напуснем без никаква сделка, те все отказват на избирателите шанс да се произнесат по въпроса как трябва да се реши този въпрос. \r\nТози парламент е мъртъв парламент, той не трябва повече да заседава. Нямате морално право да седите на тези зелени пейки. \" \r\nСлед като Джон Беркоу, председателят, се намеси, за да поиска възстановяването на реда, г-н Кокс продължи: „Те не искат да го чуят, господин председател. Два пъти от тях се иска да позволят на избирателите да решат дали да продължат да седят на местата си, докато блокират вота на 17,4 милиона души. Това е позор.“ \r\n„Нека им кажа истината, те могат да гласуват недоверие по всяко време, но са твърде страхливи; те биха могли да се съгласят на предложение за решение този парламент да се разпусне, но те са твърде страхливи“, заяви Кокс. \r\n \r\n  Юлиян Марков", "date": "2019.09.25", "title": "The Times: Борис Джонсън предизвика опозицията"}
