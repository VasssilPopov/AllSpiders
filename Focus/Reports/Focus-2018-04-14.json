{"url": "http://www.focus-news.net/news/2018/04/14/2511087/plovdiv-natsionalen-forum-posveten-na-savremennite-prostranstveni-i-kulturni-tendentsii-v-etnicheskite-smesenite-rayoni-shte-se-provede-v-grada.html", "text": "Национален форум, посветен на съвременните пространствени и културни тенденции в етническите смесените райони, ще се проведе в Пловдив. Това съобщи за Радио „Фокус“ – Пловдив инж. Ральо Ралев, кмет на район „Северен“ в града, който ще бъде домакин на събитието. Националният форум ще се проведе на 16 април, като началото му ще бъде поставено в 14.00 часа в зала „Париж“ на Гранд хотел „Пловдив“. В събитието ще вземат участие, както представители на централната власт – министри, председатели на национални комисии, експерти, така и народни представители, кметове от страната, неправителствени и граждански организации.\r\n,,За мен и моят екип беше предизвикателство да организираме подобен форум, не само поради мащабите на натрупаните няколко десетилетия проблеми в тези райони, но и поради липсата на достатъчно адекватни политики за тяхното трайно решаване. Убедени сме, че тези проблеми могат да бъдат ефективно регулирани и решавани, преди всичко с преосмислянето на определени политики и въвеждането в обръщение на научно-обосновани парадигми за управление на социалните процеси в тези населени места”, коментира кметът на район „Северен“ в Пловдив инж. Ральо Ралев.\r\nТони МИХАЙЛОВ", "date": "2018.04.14", "title": "Пловдив: Национален форум, посветен на съвременните пространствени и културни тенденции в етническите смесените райони, ще се проведе в града"}
{"url": "http://www.focus-news.net/news/2018/04/14/2511089/predstoyashti-sabitiya-v-stranata-za-15-april-agentsiya-fokus.html", "text": "***\r\nОт 11.00 часа в клуб „Перото“ в НДК омбудсманът Мая Манолова ще подкрепи кампанията на Национална гражданска инициатива 7000, която организира подписка в защита на хората с интелектуални затруднения и психично-здравни проблеми. \r\n***\r\nОт 09.00 часа в СУ „Св. Климент Охридски“ ще се проведе изпит по биология, част от първата кандидатстудентска сесия за учебната 2018 /2019 г. \r\n***\r\nОт 09.00 часа в СУ „Св. Климент Охридски“ ще се събеседване за специалност „Музикални медийни технологии и тонрежисура“, част от първата кандидатстудентска сесия за учебната 2018 /2019 г. \r\n***\r\nОт 10.00 до 18.00 часа ще се състои гражданска инициатива за почистване на парк „Въртопо“.\r\n ***\r\nОт 11.00 до 13.00 часа в Литературен клуб „Перото“ в НДК ще се даде старт за събиране на подписи сред българските граждани в подкрепа на премахването на запрещението и внасяне на проекта на закон за физическите лица и мерките за подкрепа в 44-тото Народното събрание на Република България.\r\n***\r\nОт 12.00 часа в клуб „Culture Beat” ще се проведе шестото поред събитие „ВЪРТИДРЕШКА“, посветено на размяна на дрехи с благотворителна кауза.\r\n***\r\nОт 14.00 часа в СУ „Св. Климент Охридски“ ще се проведе изпит по география, част от първата кандидатстудентска сесия за учебната 2018 /2019 г. \r\n***\r\nОт 19.00 часа в Концертна зала „България“ Софийската филхармония и малката кларинетистка София Мехоношина под диригентската палка на Найден Тодоров ще открият четиринадесетото издание на Международния конкурс „Млади виртуози“.\r\n***\r\nОт 20.00 часа в зала „Арена Армеец“ ще се състои юбилейният концерт на „Тоника Домини“, с който вокалната група ще отбележи своята 45-ата годишнина на сцената. \r\n***\r\nОт 11.00 часа на пл. „Акад. Николай Хайтов“ ще бъде открит фестивалът на уличното изкуство „Брилянтин“.\r\n***\r\nОт 10.00 часа в закрития плувен басейн на Спортен комплекс „Пирин“ ще започнат състезанията от втория ден на турнира по Водно спасяване.\r\n***\r\nОт 10.00 часа в закрития плувен басейн на Спортен комплекс „Пирин“ ще  бъдат финалите и  церемонията по награждаване на второ издание на турнира по Водно спасяване.\r\n***\r\nОт 10.00 часа на Атанасовското езеро  ще започне акция за чиста лагуна.\r\n***\r\nОт 17.00 часа в зала „Европа“ на Фестивален конгресен център – Варна ще бъде представен документалният музикален спектакъл „Хвърчащите хора“ по стихове и басни на Валери Петров.\r\n***\r\nОт 09.00 часа Негово преосвещенство Константийският епископ Яков ще оглави архиерейска св. Литургия на Томина неделя в храм „Св. Николай“.\r\n***\r\nОт 10.00 часа на базата край пещерата „Леденика“ ГЕРБ - Враца организира традиционната хипотерапия за деца с аутизъм.\r\n***\r\nОт 10.00 часа в църквата „Рождество на Пресвета Богородица“ ще бъде отслужена тържествена света литургия по случай Томина  неделя, на която ще присъства заместник-кметът на Община Видин Венци Пасков.\r\n***\r\nОт 09.00 часа Негово преосвещенство Знеполският епископ Арсений ще оглави архиерейска св. Литургия в митрополитския  храм „Св. Вмца Марина“.\r\n***  \r\nВ салона на ПБНЧ „Еленка и Кирил Д. Аврамови – 1856” се провежда XIV Национален конкурс за млади изпълнители  на популярна песен „Звездици за Лора”. \r\n***\r\nОт 10.30 часа ще бъде даден старт във втория ден от планинското изкачване „Мемориал Валерий Великов“.\r\n***\r\nОт 11.30 часа Камерен оркестър „Дианополис“ организира концерт на цигуларя  Светлин Русев.", "date": "2018.04.14", "title": "Предстоящи събития в страната за 15 април (Агенция „Фокус“)"}
{"url": "http://www.focus-news.net/news/2018/04/14/2511084/aktualna-patna-obstanovka.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: До 30.04.2018 г. е ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: до 16.04.2018 г.движението от км 134 до км 157 в участъка от Пловдив до Стара Загора се извършва с максимална скорост до 90 км/ч поради извършване на краткотрайни ремонтни дейности. Шофьорите да се движат с повишено внимание и съобразена скорост. \r\nОбласт Бургас: до 30.04.2018 г. от км 308+107 до км 359+475 косене на тревни площи.  Шофьорите да се движат с повишено внимание и съобразена скорост, спазвайки пътната сигнализация.  \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: до 16.04.2018 г. движението в участъка Харманли – Любимец от км 73+000 до км 89+500 и в двете посоки се осъществява в по една лента при спазване на поставената сигнализация поради ремонтни дейности.\r\nАМ „Черно море“: няма ограничения.\r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДо 30.06.2018 г. движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т. - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 22.11.2018 г.;\r\nДвижение в една лента по път Монтана –Враца поради  почистване на пътното платно. Движението се регулира от сигналисти. Срок до 18.04.2018 г.;\r\nДвижение в една лента в някои участъци по път Белотинци – Враца поради аварийно ремонтни дейности. Движението се регулира от сигналисти до 18.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 20.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: Движение с повишено внимание в участъка Цървеняно – граница ОПУ Перник от км 37+500 до км  42+480 поради извършване на ремонтни дейности: частични ремонтни дейности на асфалтовата настилка. Сигнализирано с пътни знаци. Срок до 18.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра: Разклон за Цар Асен – Черковна от км 31+000 до км 36+000 – частични ремонтни дейности на асфалтовата настилка. Движението на МПС се извършва с повишено внимание в свободната лента. Срок до 15.04.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението по път Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\n- движението от км 207+726 до км 212+233 се осъществява в повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 15.04.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът II-11: Движението по път II-11 Дунавци – Лом от км 4+000 до км 22+000 се осъществява с повишено внимание и ограничение на скоростта поради ремонтни дейности по асфалтовата настилка. Движението се регулира със сигналисти. Срок до 17.04.2018 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 18.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.;\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-81: Движение в една лента по път ІІ-81 Боровци – Долно Церовене поради почистване на пътното платно. Движението се регулира от сигналисти. Срок до 18.04.2018 г.;\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради ремонтни дейности. Движението се регулира от сигналисти до 18.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти до 18.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 20.04.2018 г.\r\nПът ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г.\r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г.\r\nПът ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г. \r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20 м. Участъкът е сигнализиран с пътни знаци. Срок до 16.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 /СОП/ Нови Искър – АМ „Хемус“ от км 6+500 до км 24+000 се осъществява с повишено внимание поради частични ремонтни дейности на асфалтовата настилка. Срок 16.04.2018 г.;\r\nПът II-18: Движението по път II-18 /СОП/ при ж.к. Люлин посока ул. „Филиповско шосе“ при км 61+100 се осъществява в една лента поради ремонтни дейности на асфалтовата настилка. Срок до 15.04.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок от 16.04.2018 г. до 18.04.2018 г.\r\nПът III-5031: Движението по път III-5031 Разделна – Гълъбово от км 8+000 до км 16+000 се осъществява в една лента поради ремонтни дейности по асфалтовата настилка. Движението се регулира от сигналисти. Срок до 18.04.2018 г.\r\nПът III-5504: Движението по път III-5504 ТЕЦ-3 – с.Обручище от км 6+000 до км 9+000 се осъществява с повишено внимание поради ремонтни дейности на асфалтова настилка и почистване на банкети. Срок до 16.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \tняма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.14", "title": "Актуална пътна обстановка"}
{"url": "http://www.focus-news.net/news/2018/04/14/2511092/pazardzhik-kulinaren-festival-shte-se-provede-na-26-april-vav-velingrad.html", "text": "Кулинарен фестивал ще се проведе във Велинград, съобщи за Радио „Фокус“ – Пазарджик Бояна Кирилова от общинската администрация. Тя уточни, че на 26 април от 10:00 часа, пред градския стадион „Чепинец” ще се проведе Кулинарен фестивал „Табиет“.  „Четири дни ще има кулинарни презентации, изпълнения на български и балкански танци, състезания по надяждане с кюфтета и надпиване с бира, турнири по белот, табла и шах. На 26 април от 12.00 ч. ще има пресконференция и представяне на изложителите, след което кулинарните презентации ще се редуват с различни забавни състезания, песни и танци. Официалното откриване ще бъде от 18.30 ч., след което ще има концерт на Ангелина Милева и Здравко Мандаджиев. Балканската вечер ще бъде на 27 април, когато ще пеят изпълнителите Ана-Мария и Устата. Бобан Здравкович е изпълнителят, който ще пее на 28 април в сръбската вечер, а гръцките ни съседи ще бъдат представени от Агатангеловс и бенд на 29 април“, допълни Кирилова. Тя каза също, че всеки ден програмата ще започва в 10.00 часа  и ще бъде изпълнена с много веселие, песни и танци до вечерта.", "date": "2018.04.14", "title": "Пазарджик: Кулинарен фестивал ще се проведе на 26 април във Велинград"}
{"url": "http://www.focus-news.net/news/2018/04/14/2511091/nimh-utre-shte-preobladava-slanchevo-vreme-s-maksimalni-temperaturi-mezhdu-23-i-28.html", "text": "През нощта ще е предимно ясно. По Черноморието и на места, главно в Горнотракийската низина ще е мъгливо, но до обяд мъглите ще се разсейват. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Боряна Маркова. \r\nУтре ще преобладава слънчево време с висока облачност, след обяд – значителна. Ще духа слаб до умерен вятър от изток-югоизток. Минималните температури ще са от 7° до 12°, а максималните - между 23° и 28°. Атмосферното налягане е по-високо от средното за месеца и ще остане без съществена промяна.\r\nПо Черноморието остава мъгливо, но след обяд мъглата ще се разсейва. Временно вятърът ще се ориентира от север-северозапад, но след обяд отново ще се ориентира от югоизток и ще е слаб до умерен. Максимална температура на въздуха – между 10° и 12°, температурата на морската вода е 10-12°. Вълнението на морето ще е 1-2 бала.\r\nВ планините облачността ще е значителна, предимно висока. Ще духа слаб до умерен вятър от юг-югоизток, по високите части от югозапад. Максимална температура на 1200 метра – около 18°, на 2000 метра – около 10°.  \r\nВ понеделник сутринта ще има значителна висока облачност, а през деня от запад облачността ще се снишава и по-късно на места в Западна България ще превали дъжд. Дневните температури ще понижат. Във вторник и сряда над много райони от страната ще се развива купеста и купесто-дъждовна облачност и на повече места ще има превалявания, придружени и с гръмотевици. В сряда вятърът ще бъде северозападен. Температурите вече ще са близки до обичайните.", "date": "2018.04.14", "title": "НИМХ: Утре ще преобладава слънчево време с максимални температури между 23° и 28°"}
{"url": "http://www.focus-news.net/news/2018/04/14/2511094/nina-aleksandrova-obshtina-dupnitsa-chrez-obshtinskiya-fond-za-asistirana-reproduktsiya-sa-rodeni-24-detsa-ot-koito-pet-dvoyki-bliznatsi.html", "text": "Чрез общинския фонд за асистирана репродукция са родени 24 деца, от които пет двойки близнаци. Това каза за Радио „Фокус“- Пирин Нина Александрова, специалист в отдел „Социално подпомагане“ в Община Дупница. „19 семейства вече имат деца, което е най-радостното за нас. Ние ги събираме в края на годината на малка церемония, за да се видим и да се видят и запознаят помежду си, защото те подържат контакт. През 2012 година заложените средства бяха 10 000 лева. Идеята се роди при встъпване на инж. Методи Чимев в длъжност кмет на Община Дупница. Тогава се направи и първият правилник. През първата година кандидатите, които бяха подали заявления бяха само 7 двойки. С времето хората се успокоиха, тъй като те се притесняваха да не станат известни имената им на обществеността. Имаха някакъв резерв в това нещо, въпреки че информацията е конфиденциална. Ние сме администратори на лични данни и не би трябвало да има такъв проблем“, каза Александрова. По думите й, когато минат всички процедури по кандидатстването и след това утвърждаването, до изплащане на средствата, с цел да не се притесняват кандидатите в самата докладна, която се внася, не се посочват имената, а само входящи номера на техните заявления. „По този начин запазваме в тайна техните имена. През годините е имало доста хора, но нямаме лице, на което не са ни достигнали парите. Ако хората, които са подали документи са повече от предвидените пари, които са заложени в началото на годината, винаги Общината е дофинансирала липсващите пари. Мога да кажа, че за тези пет години, защото сега ще са шест, тъй като все още не е започнал приемът, сме дали сума в размер на 97 000 лева, а това са почти 100 000 лева“, каза още Александрова. Тя посочи, че семействата, които са кандидатствали, са 37, но реално някои от тях кандидатстват почти всяка година. „65 пъти сме подпомогнали семействата със суми от 1 500 лева“, каза още Александрова.\r\nЛора КАЛЧЕВА", "date": "2018.04.14", "title": "Нина Александрова, Община Дупница: Чрез общинския фонд за асистирана репродукция са родени 24 деца, от които пет двойки близнаци"}
{"url": "http://www.focus-news.net/news/2018/04/14/2511096/plovdiv-mazh-se-e-samoubil-hvarlyayki-se-pred-vlaka-asenovgrad-plovdiv.html", "text": "ММъж е загинал на място, след като се е хвърлил пред влака Асеновград-Пловдив, в района жп линиите под надлез „Родопи“. Това съобщи за Радио „Фокус“ – Пловдив говорителят на Областната дирекция на МВР. Сигналът за прегазен от влака мъж е постъпил в 16.30 часа. Влакът е бил спрян за извършване на оглед. Мъжът е с неустановена самоличност. По първоначални данни става въпрос за самоубийство. \r\nТони МИХАЙЛОВ", "date": "2018.04.14", "title": "Пловдив: Мъж се е самоубил, хвърляйки се пред влака Асеновград-Пловдив"}
{"url": "http://www.focus-news.net/news/2018/04/14/2511090/volen-siderov-ataka-tova-che-si-golyama-strana-sas-silna-ikonomika-i-voenna-mosht-ne-oznachava-che-mozhe-da-izprashtash-raketi-kadeto-reshish.html", "text": "Нарушено ли е международното право при ударите срещу Сирия? Това е основният въпрос по отношение на случващо се  през последното денонощие, коментира председателят на АТАКА Волен Сидеров пред АЛФА ТВ, съобщават от пресцентъра на партията.\r\nПо думите му при целия информационен поток по темата за ударите по Сирия от страна на САЩ, Великобритания и Франция, никъде не е повдигнат въпроса за международното право, включително и устава на ООН към тези удари. Освен това химически атаки не бяха доказани от независима международна експертиза, а ракетният удар е извършен именно с мотив за евентуални химически атаки.\r\nСидеров цитира генералния секретар на ООН Антонио Гутериш, който каза: \r\n„Внимателно следя съобщенията за авиоударите в Сирия, извършени от САЩ, Франция и Великобритания. Има задължение, особено когато става дума за мира и сигурността, да се действа в съответствие с устава на ООН и международното право”. Т.е. Гутериш косвено казва, че тези удари са извършени в нарушение на устава на ООН и международното право, разясни Сидеров и попита в такъв случай ще има ли среща на върха на ЕС, която да обсъди вероятното нарушение от страна на САЩ, Великобритания и Франция.\r\n„В случая вече само Франция е член на ЕС, но все пак имаме член на ЕС, който е участвал в бомбено нападение над суверенна държава. Ако международното право не е спазено в този случай, то такива нападения се наричат агресия. Тогава световното обществено мнение трябва да изрази отношение дали това е агресия и ако да,  то тогава какво става? Всяка държава, която реши, че може да наказва друга държава и е по-силна от нея, може да изпраща ракети ли? Така излиза. Това е изключително тревожно положение. Знам, че ще има много анализи, които ще посочват, че това е изпитване на нервите на Русия, но за мен е тревожна формалната\r\nстрана- нарушението на международното право”, допълни председателят на АТАКА. Той се надява президентът Радев да свика КСНС, за да се обсъди точно този въпрос. В Съвета да бъдат поканени и най-добрите специалисти по международно право, съветва той.\r\n„Това, че си голяма страна със силна икономика и мощ не означава, че може да изпращаш ракети, където решиш”, категоричен е Сидеров.\r\nКолкото до така наречените химически атаки, които се вземат за повод за нападение, Сидеров мисли,  че има достатъчно данни да се устави, че това е инсценировка. „Такова химическо нападение не е имало, ако нещо е инсценирано, то е с цел да дискредитира Сирия”.\r\nСидеров припомни и за случилото се в Ирак. „Там също беше посочена причината за нападението -  притежаването на химическо оръжие за масово унищожение. После се оказа, че такова няма и от Вашингтон чухме само Сори. Само, че това Сори струваше стотици хиляди животи. Не е добре, ако това се повтори в Сирия. На ход са държавниците, които трябва да определят дали тези удари имат правно основание или са агресия”, заключи Сидеров.", "date": "2018.04.14", "title": "Волен Сидеров, АТАКА: Това, че си голяма страна със силна икономика и военна мощ, не означава, че може да изпращаш ракети, където решиш"}
{"url": "http://www.focus-news.net/news/2018/04/14/2511098/golemite-koalitsii-problemite-na-evropa-i-demografskata-kriza-obsadi-liderat-na-bsp-korneliya-ninova-s-mladezhki-lideri-ot-tsyala-evropa-obzor.html", "text": "Темата за големите коалиции, проблемите на Европа и демографската криза обсъди лидерът на БСП Корнелия Нинова с младежки лидери от цяла Европа. В срещата участваха членовете на бюрото на Младите европейски социалисти (ЙЕС) от Германия, Франция, Великобритания, Испания, Италия, Австрия, Португалия, Швеция, Швейцария, Ирландия, Белгия, Унгария, Дания, Финландия, Хърватия, Чехия, Гърция, Румъния, Латвия, Литва, Сърбия, Албания. Събитието започна с минута мълчание в памет на загиналите в тежката катастрофа на автомагистрала „Тракия“. \r\nНинова посочи, че младите лидери ще трябва да определят пътя на Европа и обърна внимание върху някои проблеми на континента.\r\nТя посочи, че много важен въпрос след Брекзит е бюджетът за следващия период на Европа и затова  в приоритетите на председателството на България на Съвета на ЕС кохезията е изключително важен приоритет. Нинова обърна внимание, че това е важен приоритет и в политиката на БСП. \r\nСпоред нея друг проблем е, че политическите елити са се откъснали от народите си. Нинова отчете, че расте пропастта между тях и коментира, че един от въпросите, които отблъскват хората от политиците и от традиционните партии, са големите коалиции между ляво и дясно. Корнелия Нинова даде пример с Германия, където са направили голяма коалиция. Тя подчерта, че е важно  левите партии в Европа да се върнат на принципните си позиции да водят спор с опонентите си, а не да влизат в съглашателство с тях\r\nГоворейки за проблемите на Европа, Нинова коментира, че  опонентите на БСП са лепнали на левицата в България етикет на антиевропейска партия. Тя подчерта, че критикуващият грешките на Европа е повече европеец, отколкото този, който ги приема мълчаливо. Според нея да критикуваш и да предлагаш алтернатива, означава, че търсиш развитие. Тя посочи, че БСП иска единна и силна Европа, както и равни възможности за европейските граждани.\r\nПо отношение на политиката за младите хора и решаването на демографския проблем, лидерът на БСП подчерта, че в България правителството не води политика за младите семейства, а предложенията на БСП се отхвърля без сериозни аргументи. Нинова даде пример с промените, внесени от партията за семейното подоходно облагане с облекчаване на данъци за млади семейства с две и три деца. Според нея, когато народът реши, че българските социалисти трябва да управляват страната, политиките за младите хора ще бъдат факт. \r\nДеница КИТАНОВА", "date": "2018.04.14", "title": "Големите коалиции, проблемите на Европа и демографската криза обсъди лидерът на БСП Корнелия Нинова с младежки лидери от цяла Европа (ОБЗОР)"}
{"url": "http://www.focus-news.net/news/2018/04/14/2511097/burgas-hudozhnikat-stanislav-lazarov-shte-otkrie-shestata-si-izlozhba-na-16-april.html", "text": "Бургаският художник Станислав Лазаров ще открие шестата си изложба. Тя ще бъде експонирана в периода 16-30 април в галерийното пространство на Дружеството на бургаските художници в Бургас. Това съобщиха от Дружеството. Ценителите на маслената живопис могат да разгледат повече от петдесет платна, обединени и концептуализирани от провокативното заглавие „Рошав сън“. Освен в самостоятелни представяния, Лазаров участва в множество колективни вернисажи, както и в кураторския проект на Марина Владева „3-логии”, осъществен съвместно с художничката Елиза Божидарова-Цокова и Калоян Тодоров.\r\nНастоящата изложба включва натюрморти и абстракции, вдъхновени както от жизнения вихър на пролетта, така и от хаотичния и неповторим, рошав художествен свят на невероятния ни белетрист Йордан Радичков.\r\nОткриването на изложбата е на 16 април от 18.00 часа.", "date": "2018.04.14", "title": "Бургас: Художникът Станислав Лазаров ще открие шестата си изложба на 16 април"}
{"url": "http://www.focus-news.net/news/2018/04/14/2511086/rumen-petkov-abv-sasht-velikobritaniya-i-frantsiya-se-podigraha-s-misiyata-za-ustanovyavane-na-himichesko-orazhie-v-siriya.html", "text": "Великобритания и Франция тръгват в  посока, в която ескалацията може да стигне  до необратима точка – те се подиграха с  мисията за установяване на химическо оръжие в Сирия. Това каза Румен Петков, член на Изпълнителното бюро на АБВ и бивш вътрешен министър в интервю за Агенция „Фокус“  за въздушната атака в Сирия, извършена от САЩ, Франция и Великобритания. По думите му това ще бъде в ущърб на демократичния свят. Според него Великобритания се намира в много тежък момент. „След решението за Брекзит самата Великобритания използва всички възможни случаи и  събития, за да заеме някаква лидираща позиция. Вие си спомняте и случая „Скрипал“. Без каквито и да е доказателства, бяха произнесени присъди срещу Русия. Сега в случая същите тези държави САЩ, Великобритания и Франция, без да имат каквато и да е било експертиза, проверка и оценка на фактите на място, всъщност проведоха едни военни действия, които не знам дали си даваме сметка накъде бутат света“, каза Петков. \r\nТой допълни, че тези страни  са се подиграли по най-циничен начин с мисията, която беше изпратена в Сирия да установи имало ли е химическа агресия. „След като изпращаш мисия за установяване на наличните факти и не изчакваш  резултата от нейната работа, показваш една груба арогантност, от която губи обществото“, допълни Петков. \r\nДеница КИТАНОВА", "date": "2018.04.14", "title": "Румен Петков, АБВ: САЩ, Великобритания и Франция се подиграха с мисията за установяване на химическо оръжие в Сирия"}
{"url": "http://www.focus-news.net/news/2018/04/14/2510837/sv-anna-priklyuchi-operatsiyata-na-nay-tezhko-postradalata-patsientka-ot-dneshnata-katastrofa-kray-vakarel.html", "text": "Приключи операцията (към 22 часа) и на най-тежко пострадалата пациентка от катастрофата в близост до Вакарел. Жената е стабилизирана и приведена в реанимация на УМБАЛ \"Св. Анна\"-София АД, това съобщи доц. Сашо Асьов-началник на Клиниката по ортопедия и травматология  в болницата \"Света Анна\".", "date": "2018.04.14", "title": "\"Св. Анна\": Приключи операцията на най-тежко пострадалата пациентка от днешната катастрофа край Вакарел"}
{"url": "http://www.focus-news.net/news/2018/04/14/2510835/predstoyashti-sabitiya-v-stranata-za-14-april-agentsiya-fokus.html", "text": "***\r\nОт 10.30 часа Националният исторически музей (НИМ) организира безплатно приготвяне и опичане на обредни хлябове в своя Детски музейно-образователен център.\r\n***\r\nОт 11.00 часа в БГ- Център за заваряване и квалификации ООД, Струна на ул. „П. Момчилов“ № 4, ще се проведе националният кръг на състезанието „Най-добър млад заварчик“.\r\n***\r\nОт 11.30 часа в конферентната зала на хотел „Легендите“ на бул. „Черни връх“ 56 Българското Балинт общество (ББО) ще представи съвременните подходи и добри практики в превенцията на професионалното прегаряне.\r\n***\r\nОт 15.00 часа в хотел „Рила“, зала 3, лидерът на БСП Корнелия Нинова ще се срещне с членовете на бюрото на Младите европейски социалисти.  \r\n***\r\nОт 15.00 часа в конферентната зала на хотел „Арена ди Сердика“ „Движение България на гражданите“ ще проведе Национален съвет.\r\n***\r\nОт 16.00 часа в Литературен клуб „Перото” Национален център за книгата организира дискусия „Малките” европейски литератури на българския пазар. Среща с издатели”.\r\n***\r\nОт 19.00 часа в Кино Арена Запад, зала 14, ще се проведе  „Дни на турското кино в България“.\r\n***\r\nОт 20.00 часа в зала 1 на НДК легендарната оперна прима Катя Ричарели и тенорът Франческо Зингарело ще представят блестящия спектакъл „С музика в сърцето\".\r\n***\r\nОт 15.00 часа в закрития плувен басейн на Спортен комплекс „Пирин“ ще се състои официалното откриване на Второто издание на турнира по Водно спасяване.  \r\n***\r\nОт 19.00 часа в Американския университет в Благоевград (АУБ) ще се проведе церемония по награждаване на победителите в Седмото национално състезание по творческо писане на английски език.\r\n***\r\nОт 10.00 часа в района на Боровец, Рила, ще се проведе Зимен републикански технически преглед на Планинската спасителна служба при БЧК.\r\n***\r\nОт 11.00 часа в двора на Етнографския музей, намиращ се на ул. Славянска 69, зад църквата „Св. св. Кирил и Методий“, Ансамбъл „Гоце Делчев” при ВМРО – Бургас  ще изнесе следвеликденски концерт за всички любители на традиционната българска музика.\r\n***\r\nОт 14.00 часа пред Катедралата ще се проведе митинг срещу джендър-идеологията и нейното разпространение в учебните процеси в България.\r\n***\r\nОт 14.00 часа в Арт салона на Радио Варна ще бъде представена първата самостоятелна стихосбирка на Александър Габровски „Истории от други светове”.\r\n***\r\nОт 14.00 часа в сграда ''Варна 115'' на бул.\"\"8-ми Приморски полк 115'' ще започне Фестивалът Вино и храна 2018.\r\n***\r\nОт 9.00 часа в „Интерхотел“ ще се проведе Национална конференция „Приобщаващи образователни практики“ 2018г. \r\n*** \r\nОт 11.00 часа в салон на НЧ „Искра“ Театър „Весел“ ще представи „Трите прасенца“ – детски куклен спектакъл на ДКТ – Русе. \r\n*** \r\nОт 13.15 часа в пресклуба на БТА ще се състои пресконференция на Задругата за чиста храна. Ще бъде представено взаимодействието с институции и организации за законови мерки и приемане на критериите за чисти храни в детското и ученическото хранене.\r\n***\r\nОт 19.30 часа голяма зала на МДТ „Константин Кисимов“ ще се проведе концерт „Българският дух през вековете“, със специалното участие на Теодосий Спасов. \r\n***\r\nОт 10.30 часа в куклена зала на Детски куклен театър ще бъде представена постановката „Приключение на горската полянка“.\r\n***\r\nОт 11.00 часа в ЕВК „Св.Софроний Врачански“ ще се проведе Фолклорно матине на Група за изворен фолклор „Веселинче“ и приятели - „Червен, червен Великден, зелен, зелен Гергьовден“.\r\n***\r\nОт 11.00 часа в малката зала на Регионален исторически музей – Враца ще се състои награждаването на победителите в конкурс на тема: „Свята и чиста Република”, организиран от ПП ГЕРБ – Враца.\r\n***\r\nОт 12.00 часа министърът на отбраната Красимир Каракачанов ще открие мемориалния комплекс в с. Драговищица, посветен на загиналите във войните за национално освобождение и обединение на България.\r\n***\r\nОт 10.00 часа в района на селото ще се извърши залесяване с участието на прокурори от страната.\r\n***\r\nВ 10.30 часа на площад „Съединение“ ще бъде дадено началото на Велосезон 2018 в града с велошествие. \r\n***  \r\nВ салона на ПБНЧ „Еленка и Кирил Д. Аврамови – 1856” се провежда XIV Национален конкурс за млади изпълнители  на популярна песен „Звездици за Лора”.\r\n***\r\nОт 10.00 часа край с. Слънчево, община Аксаково, ДГС „Варна” организира мащабно залесяване на 4000 церови фиданки.\r\n***\r\nОт 10.00 часа по пътя между селата Мирово и Ново градище ще има протест на недоволни от лошото състояние на пътната инфраструктура граждани. \r\n***\r\nОт 14.00 часа на площада пред читалище „Зора” с голям фолклорен концерт ще бъде отбелязана 70-годишнината от създаването на читалището.", "date": "2018.04.14", "title": "Предстоящи събития в страната за 14 април (Агенция „Фокус“)"}
{"url": "http://www.focus-news.net/news/2018/04/14/2511085/binali-yaldaram-humannostta-vi-idva-samo-kogato-se-izpolzvat-himicheski-orazhiyai-kade-byahte-do-segai.html", "text": "Премиерът на Турция Бинали Йълдъръм приветства оглавяваните от САЩ ракетни удари по режима на Асад в Сирия и ги определи като „позитивна стъпка“, предава електронното издание на турския вестник Yeni Safak.\r\n„Гледаме на това, като на позитивна стъпка, но трябва да се направи още много за дълготраен мир“, заяви Йълдъръм.\r\n„Народът в Сирия е избиван от седем години. Зверствата се извършват постоянно. Защо хуманността ви идва, само когато се използват химически оръжия? Къде бяхте до днес?“ – попита той.\r\nПревод и редакция:", "date": "2018.04.14", "title": "Бинали Йълдъръм: Хуманността ви идва само, когато се използват химически оръжия? Къде бяхте до сега?"}
{"url": "http://www.focus-news.net/news/2018/04/14/2510836/pregled-na-osnovnite-temi-v-svetovniya-pechat-agentsiya-fokus.html", "text": "Оказа се, че Сирийската война е бавно еволюираща катастрофа, която обхвана почти цялото земно кълбо. По-надолу Аманда Ериксон, автор в американското издание The Washington Post, излага причините, които смята, че са довели до нея и отговаря на въпросите защо тя се е усложнила толкова много и какво може да се случи в бъдеще. Текстът е предаден без редакторска намеса.Как започна Сирийската война \r\nПрез март 2011 година из цялата страна се разразиха мирни протести, част от въстанията в контекста на Арабската пролет. Организаторите призоваха президента на Сирия Башар Асад да осъществи демократични реформи, но неговото правителство отговори с насилие. В отговор част от протестиращите се обединиха с отцепили се военни и формираха „Свободната сирийска армия“, бунтовническа групировка, която си постави за цел свалянето на правителството. До 2012 година въоръжената борба вече се беше превърнала в пълномащабна гражданска война.Какво прави Русия в Сирия?\r\nРусия подкрепя правителството на Асад от много време. Според един изследовател, Русия е помогнала за изграждането на съвременната сирийска армия и Асад е един от най-верните съюзници на руския президент Владимир Путин в Близкия Изток. Русия често блокира смислени международни действия срещу Сирия като налага вето на проекторезолюциите в Съвета за сигурност на ООН и именно Москва промени хода на войната в полза на Асад чрез военната си интервенция през 2015 година.Защо са замесени Съединените американски щати?\r\nСАЩ нямаха голямо желание да се ангажират прекалено много в Сирия, но го направиха заради две основни причини.\r\nПърво, „Ислямска държава“ започна да изгражда плацдарм в страната през 2013-а година. На следващата година САЩ започнаха да нанасят въздушни удари по терористичната групировка. По-нататък Вашингтон изпрати сухоземни части в борбата и в момента около две хиляди американски военнослужещи са разположени в Сирия.\r\nВторо, САЩ искаха да накажат правителството на Асад за това, че употребява химически оръжия, като например зарин и хлор, срещу сирийските граждани.Химическите атаки и САЩ\r\nПрез 2012-а година президентът Барак Обама определи използването на химически оръжия като „червена линия“, зад която е военната интервенция на САЩ. На следващата година атака с газ зарин в Източна Гута стана причина за смъртта на 1400 души, според изчисленията на американското правителство. Обама натисна за военен удар, но не получи разрешение от Конгреса.\r\nВместо това, той измисли дипломатическо разрешение. СС на ООН нареди на Асад да унищожи химическия си арсенал и да подпише Конвенцията за химическите оръжия, която забранява на страните да произвеждат, складират или използват химически оръжия.\r\nСлед това имаше няколко съобщения за употреба на химически оръжия. Един от най-тежките удари беше на 4 април 2017 година. Тогава близо 100 души загинаха в северния град Хан Шейхун в предполагаема атака със зарин. Това стигна до заглавията на световните издания и до вниманието на президента Тръмп, който изрази ужаса си от фотографиите, показващи „невинни деца, невинни бебета“, отровени с нервен агент. Само няколко дни след тази атака, Тръмп разпореди удар с крилати ракети по сирийска военновъздушна база. Това беше първият директен американски удар по сирийския режим в хода на войната.Кои ключови регионални играчи помагат на Асад?\r\nЕдин от ключовите съюзници на Асад е Иран. Иран се нуждае от Сирия, за да придвижва оръжията си и прокси милициите си из Близкия Изток. Така че, когато Асад беше под заплаха, Иран се намеси, за да го защити. Така направи и „Хизбулла“, ливанското политическо движение и военното му крило, които са близки съюзници на Техеран.\r\nТова разтревожи враговете на Иран в региона, като Саудитска Арабия и Турция. И те започнаха да изпращат пари и оръжия на анти-правителствените бунтовници, включително на екстремистките групировки. Израел започна да напада базите на Асад и да нанася въздушни удари.\r\nТова означава, че днес в Сирия се водят четири отделни войни. Сирийското правителство продължава да води война с бунтовниците. Израел е във война с подкрепяните от Иран формирования. А САЩ се опитват да доубият „Ислямска държава“.Как живеят сирийците\r\nНепоносимо. Сирийските семейство често не разполагат с основните средства за живот, като храна, подслон и медицински грижи. Децата не могат да ходят на училище. Войната се води в градовете и по улиците.\r\nОт началото на войната са загинали повече от 465 хиляди сирийци, още един милион са ранени, а 12 милиона – повече от половината население на страната – бяха принудени да напуснат домовете си. Повече от 5,5 милиона избягаха в чужбина и са регистрирани като бежанци.\r\n*** Бившият директор на Федералното бюро за разследване (ФБР) на САЩ Джеймс Коми казва в интервю, което ще бъде излъчено в неделя, че не знае дали президентът на страната Доналд Тръмп е имал отношения с проститутки по време на посещението си в Москва през 2013-а година, както се  твърди в най-шокиращия елемент от популярното досие, написано от бившия британски агент Кристофър Стийл, пише американското издание Washington Examiner.\r\nКоми заяви, че, когато Тръмп го е помолил да разследва информациите, в които се твърди, че е ходил на проститутки в руската столица, той е сметнал, че това не е добра идея.\r\n„Казах му: ‚Сър, зависи от вас, но вие трябва да се внимателен с този въпрос, защото това може да създаде наратив, че ние разследваме лично вас. И второ, много е трудно да се докаже, че нещо не се е случило‘“, заяви Коми, припомняйки разговора си с президента за това обвинение.\r\nПопитан дали смята, че московският инцидент действително се е случил, Коми заяви, че няма представа.\r\n„Честно ви казвам, никога не съм си мислел, че тези думи ще излязат от моята уста, но незнам дали настоящият президент на САЩ е бил с проститутки и те са уринирали един върху друг в Москва през 2013-а година“, заяви Коми, цитирайки „златния дъжд“, за който се говори в досието. „Възможно но е, но не знам дали е така.Както Агенция „Фокус“ вече информира, по-рано в петък Тръмп нарече Коми „лъжлива лоена топка“ и добави, че е много горд от това, че го е уволнил. Всичко това се случва във връзка с излизащите следващата седмица мемоари на бившия директор на ФБР, в които се засяга широко темата за отношенията му с американския държавен глава.\r\n***Президентът на Турция Реджеп Таийп Ердоган заяви в петък, че е обсъдил конкретни стъпки за постигане на мир в Сирия с колегите си от САЩ и Русия Доналд Тръмп и Владимир Путин в хода на серията телефонни разговори през последните дни, пише електронното издание на турския вестник Yeni Safak.\r\nВ разговор с журналистите след петъчната молитва в Анкара, Ердоган заяви, че е казал и на Тръмп и на Путин, че повишаването на напрежението в региона не е нещо добро, пише турското издание.\r\n„Разговорите, които проведох с Путин и Тръмп бяха фокусирани основно върху Сирия. Ние разгледахме развитията в Сирия и говорихме за това, какво може да се направи, за да може скоро там да надделее мира. По време на разговорите, ние се съгласихме, че заедно с постигането на мира, трагедията в региона също трябва да свърши“, заяви Ердоган.\r\n„Инцидентът в Източна Гута и Дума беше особено разстройващ“, посочи още турският президент, като добави, че е изпратил видеозаписи от инцидента на Путин.\r\n*** „Ситуацията в косово е такава, че който нанесе удар първи – Косово или Сърбия – той и ще загуби“, заяви пред руското електронно издание EurAsia Daily военният експерт от Центъра за стратегическа конюнктура и автор на книгата „Югославската война“ Олег Валецкий, в материал представен без редакторска намеса.\r\nНапомняме, че обстановката в насилствено отнетото от Сърбия Косово в последно време отново се изостри. Конкретно, на 26 март в Косовска Митровица беше заловен директорът на сръбската правителствена Канцелария за Косово и Метохия Марко Джурич от албанските терористи. Похищението на сръбския чиновник се случи при пълното бездействие на международната мисия EULEX, отговаряща за сътрудничеството с „полицията“ на сепаратистко Косово.\r\nСпоред думите на експерта, ако се погледна на проблема от чисто военна гледна точка, взимайки във внимание ситуацията от 1998 година, то положението не изглежда много благоприятно за сръбската страна. През 1998 година в Косово беше разположен Прищинският корпус на армията на Съюзна Република Югославия, в състава на който влизаха две моторизирани и две механизирани бригади, напомни той. Освен това в Косово бяха разположени две ескадрили МиГ-21, едно спецподразделение (т.н. червени барети) и специални отряди на полицията. Общата численост на армията на СРЮ и сръбската полиция в региона възлизаше на около 20-30 хиляди души, съобщи Валецкий.\r\n„Въпреки това, според данните на самите сърби, ако вземем книгата „Тероризмът на албанските екстремисти в Косово“ на полковниците Мялковски и Дамянов, през лятото на 1998 година албанците са контролирали 40% от територията на Косово. Затова в никакъв случай те не трябва да бъдат подценявани“, отбеляза руският експерт.\r\nВ същото време, по официалните данни т.н. Армия за освобождение на Косово (АОК) е имала в своя състав около 20-25 хиляди души, въоръжени основно с леко оръжие и разпределени в около 150 различни бригади, продължи експертът.\r\n„Що се касае до текущото положение, тук ситуацията е такава: албанците, използвайки силите, с които разполагат – това основно са Силите за сигурност на Косово – са в състояние да завладеят Северно Косово, където в момента няма организирани сръбски военни групи. Независимо от това, те ще се въздържат от подобни действия, защото това би станало директно нарушение на всички действащи договори и Сърбия би получила предлог да вкара войска и сили за сигурност там“, смята Олег Валецкий.\r\nЕкспертът обърна внимание на това, че самата Сърбия, ако се отчете текущият състав на Въоръжените сили, не превъзхожда по численост и оборудване с бойна техника същият Прищински корпус от 1998 година и придадените към него подразделения на полицията.\r\n„Ако тогава Прищинският корпус имаше големи проблеми с албанските партизани, то какво ще стане сега, ако числеността на цялата сръбска армия е около 25 хиляди души и в нейния състав влиза само една бригада със специално назначение и, ако не бъркам, четири оперативни бригади. Като цяло, към днешна дата, сръбската армия не е в състояние да привлече повече от 10 хиляди души за операция в Косово ако не обяви мобилизация, като към тях, може би, трябва да се прибавят още пет хиляди полицаи. Това явно е недостатъчно за пълномащабна война“, предположи Валецкий.\r\nСпоред думите на експерта, ако погледне картата на Косово, даже невоенен специалист може да забележи, че ако Сърбия вкара войска в региона, то тя веднага ще попадне в тясно гърло, което преминава през планинските райони около Косовска Митровица. При опит за по-нататъшно придвижване, тази войска ще бъде принудена да води боеве в градски условия в Южна Митровица, твърди Валецкий.\r\n„Албанците, въпреки противоположното мнение в Белград, няма да бягат. Това го знаят всички сърби, участвали във войната в Косово през 1998-1999 година. Всяко въоръжено настъпление на сръбската армия може да доведе до тежки последствия. Освен това, Армията на Сърбия, съгласно подписаните от Белград договори, не може да влезе на територията на Косово и откъм страната на общините Прешево, Буяновац и Медвежа, тъй като там действа т.н. Кумановски договор, сключен след извеждането на сръбските сили за сигурност от Косово. Сърбия няма право да вкарва войска там. Ако го направи, по този начин тя ще наруши още един международен договор“, подчерта експертът.\r\nОсвен това, добави Валецкий, албанците, освен собствените „сили за сигурност“, имат значително количество оръжия в ръцете си. „През 2000-2001-а година те вече показаха, че техните нелегални отряди могат да изнесат войната на чужда територия. Те водиха война в Южна Сърбия (Прешево, Буяновац), а след това и в Македония. Независимо от това, че на територията на Косово тогава се намираха силите на КФОР (около 50 хиляди военнослужещи от различни страни), албанските въоръжени формирования успяха да водят два отделни конфликта. В подобни условия и ако се развие този сюжет, това може да доведе до голяма война, в която сърбите в Северно Косово ще се окажат в самия епицентър на бойните действия“, заключи Валецкий.\r\nКакто съобщи EA Daily, министърът на външните работи на Сърбия Ивица Дачич по-рано заяви, че Белград продължава да предпочита диалога с албанската страна и няма намерение да води военни действия и да устройва провокации, но при това ще защитава своите интереси. Дачич заяви, че не си струва да се обсъжда в медиите вероятността за военен конфликт, като добави, че заявлението за принципен отказ от подобен вариант ще бъде равносилен на призив към сепаратистите „да нападнат спокойно“.", "date": "2018.04.14", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/14/2510839/afp-antonio-guterish-preduprezhdava-za-risk-ot-voyna.html", "text": "Генералният секретар на ООН Антонио Гутериш е предупредил за риск от война   в момент, когато Западът се готви да отмъсти за атаката с химическо оръжие в Сирия, предава AFP.\r\nЗападните сили заявяват, че въпросната химическа атака, довела до смъртта на много хора не може да остане ненаказана, въпреки предупреждението на генералния секретар на ООН за риск „от пълномащабна военна ескалация“.\r\nРусия предупреди Запада да не предприема опасни стъпки срещу техния съюзник в лицето на  правителството на Башар Асад и обяви, че разполага с доказателства, че атаката е инсценирана от спасители под британско ръководство.\r\nЕксперти от Организацията за забрана на химическите оръжия се отправят към Сирия за да разследват въпросната атака.\r\nПравителството на Великобритания  очаква, че броят на загиналите при химическата атака се е увеличил на 75 души и американският президент Доналд Тръмп и лидерите на Обединеното кралство и Франция подготвят наказателни военни действия. Юлиян Марков", "date": "2018.04.14", "title": "AFP:  Антонио Гутериш предупреждава за риск от война"}
{"url": "http://www.focus-news.net/news/2018/04/14/2510841/voice-of-america-hilyadi-irakchani-namirat-domovete-si-negodni-za-zhiveene-i-se-vrashtat-v-bezhanskite-lageri.html", "text": "Хиляди иракчани намират домовете си негодни за живеене и се връщат в бежанските лагери, предава Voice of America\r\nЗавръщащите се по родните места иракчани след разгрома на „Ислямска държава“ много често откриват домовете си негодни за живеене заради разрушените жилища и инфраструктура и липсата на перспективи за възстановяване\r\nПо данни на министъра на външните работи на иракския автономен район Кюрдистан около четири хиляди бежанци от провинция Ниневия са се върнали в бежанските лагери от януари насам.\r\n„Това, което наблюдаваме тази година е завръщане на хората в Кюрдистан“, заявява министърът. „Това завръщане изисква работа по осигуряване на безопасността, предоставяне на основни услуги(електро и водоснабдяване) и създаване на работни места в допълнение на помирението“, добавя министърът.\r\nТой призова за международна финансова помощ, добавяйки че бежанците в самия регион наброяват 1.1 милиона души плюс 250 хиляди бежанци от Сирия, които са напуснали домовете си през годините на насилие. Юлиян Марков", "date": "2018.04.14", "title": "Voice of America: Хиляди иракчани намират домовете си негодни за живеене и се връщат в бежанските лагери"}
{"url": "http://www.focus-news.net/news/2018/04/14/2511093/reuters-generalniyat-sekretar-na-oon-prizova-za-vazdarzhanost-i-izbyagvane-na-eskalatsiya-v-siriya.html", "text": "Генералният секретар на ООН Антонио Гутериш призова всички страни „да покажат въздържаност в тези опасни обстоятелства и да избягват всякакви действия, които могат да доведат до ескалация на положението и да донесат допълнително страдание на сирийския народ“, предава Reuters.\r\nВ хода на изказването си на извънредното заседание на Съвета за сигурност на ООН за ударите на САЩ, Франция и Великобритания в Сирия, Гутериш съобщи, че разследващият екип на ОЗХО вече е в Сирия и е готов да посети мястото на предполагаемата химическа атака в град Дума, която предизвика действията на западните държави.\r\nПревод и редакция:", "date": "2018.04.14", "title": "Reuters: Генералният секретар на ООН призова за въздържаност и избягване на ескалация в Сирия"}
{"url": "http://www.focus-news.net/news/2018/04/14/2511095/rumen-petkov-abv-pozitsiyata-na-balgariya-za-atakata-v-siriya-tryabva-da-bade-diskusiya-i-produkt-na-parlamenta.html", "text": "Позицията на страната за атаката в Сирия трябва да бъде дискусия и продукт на парламента в парламентарна република България. Това каза Румен Петков, член на Изпълнителното бюро на АБВ и бивш вътрешен министър, в интервю за Агенция „Фокус“  във връзка с въздушната атака в Сирия, извършена от САЩ, Франция и Великобритания. Според него в позицията, която е изложил министърът на отбраната Красимир Каракачанов е имало доста по-балансирано и оценяване и присъствие. „Не мисля, че ние сме изготвили единна позиция. Ако тръгваме да готвим такава позиция, не бива ни е светъл пример министър-председателят на Великобритания, който хвърли страната си във война зад гърба на британския парламент“, допълни Петков. Той обърна внимание, че редица анализи сочат, че от началото на седмицата в пъти е увеличен и мигрантският поток. „Веднага след като прозвуча заплахата от страна на САЩ, бежанският поток се увеличи в пъти. Потокът няма да отиде в САЩ. Ако не разбираме, че той ще дойде отново при нас, това означава, че вече съвсем сме лишени от инстинкт за самосъхранение и от способността да защитим демократичните си общества“, коментира Петков.\r\nДеница КИТАНОВА", "date": "2018.04.14", "title": "Румен Петков, АБВ: Позицията на България за атаката в Сирия трябва да бъде дискусия и продукт на парламента"}
{"url": "http://www.focus-news.net/news/2018/04/14/2511088/sergey-lavrov-nezavisima-ekspertiza-za-solsbari-otkri-sledi-ot-himicheski-orazhiya-na-natovski-strani.html", "text": "Независима експертиза на веществата, използвани при инцидента в Солсбъри, е открила следи от химически оръжия, стоящи на въоръжение в САЩ, Великобритания и страните от НАТО. Това заяви в събота министърът на външните работи на Русия Сергей Лавров в хода на изказване на Асамблеята на Съвета по външна и отбранителна политика, предава ТАСС.\r\n„Тази лаборатория, в която съм убеден, че работят професионалисти и държащи на своята репутация учени, стигна до следните резултати – сега ще ги цитирам дословно: след проведената експертиза в пробите са намерени следи от токсичния химикат BZ и негови производни, отнасящи се към химическите оръжия от втора категория, в съответствие с Конвенцията за забрана на химическото оръжие“, заяви Лавров.\r\n„Тази рецептура е била на въоръжение в САЩ, Великобритания и други страни от НАТО“, продължи да цитира доклада министърът. „В Съветския съюз и Русия не е осъществявана разработка и не са се натрупвали подобни химически въоръжения“.За доклада на ОЗХО\r\nВ пълният текст на доклада на Организацията за забрана на химическите оръжия (ОЗХО) по делото за отравянето на бившия полковник от Главното разузнавателно управление на Русия (ГРУ – военното разузнаване) Сергей Скрипал и неговата дъщеря Юлия не се съдържа терминът „новичок“, заяви Лавров.\r\nКакто напомни министърът, по-рано ОЗХО е разпространила подробен конфиденциален доклад по делото в Солсбъри за страните-членки на организацията.\r\n„В този доклад се потвърждава химическият състав на веществото, което са представили британците и проби от което, както се казва в доклада, експерти от ОЗХО са взели самостоятелно“, информира руският външен министър. „Там не се съдържат никакви названия „новичок“ или каквото и да е. Там е приведена дълга химическа формула, която, по оценките на нашите специалисти, води към вещество, разработвано от много страни и което не представлява никаква особена тайна“.Резултатите от изследването на лабораторията в Шпиц\r\nРуската страна се обръща към ОЗХО с въпрос, защо информацията по случая Скрипал, предоставена от швейцарските експерти от лабораторията в Шпиц, не е била използвана в заключителния доклад.\r\n„Клиническата картина повече съответства на използването именно на отравящо вещество BZ. Нито един от тези факти и въобще за BZ, нищо не е споменато в заключителния доклад, който експертите на ОЗХО са представили пред нейния изпълнителен съвет. В тази връзка ние се обръщаме към ОЗХО с въпрос, защо информацията, която отразява изводите на специалистите от лабораторията в град Шпиц е била изпусната в заключителния документ“, заяви Лавров.\r\nПревод и редакция:", "date": "2018.04.14", "title": "Сергей Лавров: Независима експертиза за Солсбъри откри следи от химически оръжия на натовски страни"}
{"url": "http://www.focus-news.net/news/2018/04/14/2510838/afp-sasht-tvardyat-che-imat-dokazatelstva-za-himicheskata-ataka-v-siriyskiya-grad-duma.html", "text": "САЩ твърдят, че имат доказателства за химическата атака в сирийския град Дума, предава AFP.\r\n„Няма да кажа в кой ден точно знаехме с абсолютна сигурност, че има доказателства. Нападението се случи в събота, ние знаем, че то е било с химическо оръжие“, заяви говорителят на Държавния департамент Хедър Науърт.\r\n„Ние знаем, че съществуват само определени страни като Сирия, които имат начини на доставка и притежават такива оръжия“, продължава тя. На въпрос дали САЩ могат да потвърдят, че правителствените сили стоят зад удара Науърт отговаря утвърдително. Юлиян Марков", "date": "2018.04.14", "title": "AFP:  САЩ твърдят, че имат доказателства за химическата атака в сирийския град Дума"}
{"url": "http://www.focus-news.net/news/2018/04/14/2510847/premierat-boyko-borisov-politicheskiyat-elit-na-balkanite-razbra-che-edinstveniyat-pat-e-kam-es-i-nato-obzor.html", "text": "Политическият елит на Балканите разбра, че единственият път е към ЕС и НАТО. Това заяви министър-председателят Бойко Борисов на съвместна пресконференция в София с председателстващия Съвета на министрите на Босна и Херцеговина Денис Звиздич. Борисов подчерта необходимостта да се работи бързо, за да се използва инерцията от последните няколко месеца. „Надявам се с общи усилия да убедим колегите в Европа, че не може да говорим за приемане на държавите от Западните Балкани след 20 години“, заяви премиерът и допълни, че трябва да им се даде перспектива, и то реална. Борисов припомни, че преди година разговорите по темата за евроинтеграцията на държавите от региона са изглеждали невъзможни, докато днес са във фокуса на вниманието.\r\nДенис Звиздич благодари на българския премиер, че е поставил темата като приоритет на ротационното председателство. „За нас това е нова надежда и събужда нова енергия“, каза той и заяви, че Босна и Херцеговина ще продължи да работи усилено по пътя към ЕС и НАТО. Звиздич подчерта, че България е била първата държава, признала Босна и Херцеговина в един много важен исторически момент, за което страната винаги ще бъде благодарна. „26 години по-късно България отново има изключително важна роля за Босна и Херцеговина във връзка със запазването на европейската перспектива, като най-важната обща идея за всички държави от Западните Балкани“, поясни Денис Звиздич. Денис Звиздич заяви още, че през последните три години Босна и Херцеговина е постигнала важен напредък по отношение на европейската интеграция и членството в НАТО. По думите му всички досегашни задължения по пътя към европейската интеграция на Босна и Херцеговина са изпълнени. „Ние предадохме попълнения въпросник преди известно време и до края на тази година очакваме да получим статут на държава кандидат\", коментира още той.\r\nТой обърна внимание на по думите му често чуваната дезинформация в различни медии за радикализма, като подчерта, че Босна и Херцеговина е светска държава, принадлежаща към Европа и изцяло за европейска интеграция. Звиздич заяви, че Босна и Херцеговина десетилетия живеят хора от четири религии. „Осъзнаваме значението на запазването на стабилността. „В Босна и Херцеговина е предотвратена изцяло възможността за какъвто и да е вид радикализъм, който може да повлияе на въпроса за сигурността в нашата страна и в целия регион. Босна и Херцеговина ще бъде част от международната коалиция в борбата срещу екстремизма“, допълни Звиздич. \r\nДвамата подчертаха важността за реализирането на инфраструктурните проекти в региона, като акцентираха, че то ще доведе до икономически растеж във всички държави. Премиерът Борисов допълни, че всяка една от страните трябва да положи усилия, за да свърши своята част по осъществяването на транспортните връзки. По време на изявленията на Борисов и Звиздич стана ясно, че ще се обсъжда идея за създаването на обща авиоасоциация на държави от полуострова, за да се осигури въздушен транспорт между балканските столици.", "date": "2018.04.14", "title": "Премиерът Бойко Борисов: Политическият елит на Балканите разбра, че единственият път е към ЕС и НАТО (ОБЗОР)"}
{"url": "http://www.focus-news.net/news/2018/04/14/2510848/upravlyavashtite-i-protestirashtite-organizatsii-na-hora-s-uvrezhdaniya-postignaha-chastichen-konsensus-obzor.html", "text": "Управляващите и протестиращите организации на хора с увреждания постигнаха частичен консенсус след среща, в която участваха министърът на здравеопазването Кирил Ананиев, вицепремиерът Валери Симеонов, експерти от здравното министерството и представители на протестиращите. Повод за срещата бяха протестите на хората с увреждания, които бяха предизвикани от предложената от правителството концепция за оценка на работоспособността. Наредбата бе изтеглена от правителството преди 2 дни, поради опасения на хората с увреждания, че ще бъдат намалени инвалидните им пенсии. Управляващите от своя страна увериха, че няма да има ощетени, но държавата ще се бори с корупциите в ТЕЛК. След срещата, която продължи повече от 2 часа, министърът на здравеопазването Кирил Ананиев заяви, че е направена сериозна крачка за консенсус по принципните постановки, залегнали в устройствения правилник и най-вече в наредбата за медицинска експертиза. Той определи срещата като успешна и с ясно начертани задачи в близките дни. Предстои решаване на консенсуса с медицинска експертиза на лица с множество тежки заболявания – това е Приложение 2 от новото предложение за медицинска експертиза. По думите на Ананиев ще бъде качен Правилника за устройството и организацията на работата на органите на медицинската експертиза и на регионалните картотеки на медицинските експертизи в сайта на Министерството на здравеопазването, тъй като няма различия по негово отношение между здравното министерство и хората с увреждания. Той отбеляза, че по отношение на правилника за медицинската експертиза с представителите на организациите на хората с увреждания са обединени около повечето му принципи. Остават само 2 въпроса от този правилник, които в рамките на 30 дни ще бъдат изяснени. В следващите 10 дни, до 23 април, Министерството на здравеопазването ще предостави на национално-представителните организации на хората с увреждания сравнителен анализ между сега действащата Наредба за медицинската експертиза и предложенията за промяна на МЗ. Наредбата ще бъде качена и за обществено обсъждане, след като бъде разгледана от организациите на хората с увреждания. Всички граждани ще имат възможност да направят своите предложения. В рамките на общественото обсъждане ще се работи по окончателната ревизия на текстовете, като ще се отразят получените становища. След 30 дни, се очаква тя да тръгне и към Министерски съвет за финализиране на целия процес. В новата наредба, по думите на здравния министър, второ допълващо заболяване ще бъде зачитано с над 50% инвалидност. Например ако едно лице има заболяване с най-голям процент 80%, но в същото време и други тежки заболявания, ще получи правото да събира второ заболяване с над 50% инвалидност, за да му се дава възможност за право на придружител и 100% от размера на пенсията. Това означава към тежко заболяване да бъде прибавено и друго такова, но с повече от 50% инвалидност при второто. Ананиев заяви, че от министерството няма да допуснат като второ заболяване, заболявания с по-малък процент инвалидност. \r\nВицепремиерът Валери Симеонов също изрази доволство от срещата. По негови думи диалогът между управляващи и протестиращите хора с увреждания е възстановен. Той също така изрази и благодарности към специалистите, работили по наредбата и заяви, че когато се направят проекциите, с които да бъдат отговорени исканията на представителите на организациите на хора с увреждания, наредбата ще е още по-добра. Според него, промените ще са полезни както за хората с увреждания, така и за държавата, защото категорично ще прекрати възможностите за злоупотреби в ТЕЛК-овете и ще доведе до икономии в държавния бюджет. \r\nОт страна на представителите на организациите на хора с увреждания, изявление по темата направи и Адриана Стоименова, заместник-председател на Националния съвет за интеграция на хора с увреждания и част от Центъра за психологически изследвания. Тя отбеляза, че е постигнато  съгласие между двете преговарящи страни, че трябва да се обърне внимание хората с увреждания да не бъдат ощетявани и да не отиват в по-ниски групи увреждания. Стоименова допълни, че е постигнато съгласие по отношение на Правилника за устройството и организацията на работата на органите на медицинската експертиза и на регионалните картотеки на медицинските експертизи за това да бъде заложен като задължителен принцип изписването на технически помощни средства още в ТЕЛК-а при необходимост от изписване на такива. По този начин ще се избегне допълнително ходене до ТЕЛК на хората с трайни увреждания. Стоименова заяви още, че въпросът дали протестите на хората с увреждания ще продължат остава отворен. Тя допълни, че когато се правят реформи, не трябва да се отнемат правата на хората и че настоящото правителство дава заявка да се работи в посока на такива реформи, в които няма ощетяване.\r\nЦветелин ДИМИТРОВ", "date": "2018.04.14", "title": "Управляващите и протестиращите организации на хора с увреждания постигнаха частичен консенсус (ОБЗОР)"}
{"url": "http://www.focus-news.net/news/2018/04/14/2510846/anadolu-agency-okolo-128-hilyadi-dushi-ostavat-blokirani-v-iztochna-guta.html", "text": "Приблизително 128 хиляди души остават блокирани в Източна Гута, пише турската Anadolu Agency.\r\nТези данни са предоставени от Службата за координация на хуманитарните дейности към ООН. Според Службата след като правителството е поело контрола над Източна Гута то не разрешава на хората да напускат района.\r\n„Ние предполагаме, че между 70 и 78 хиляди души са останали в град Дума и още около 50 хиляди в различни части на района“, заявяват от Службата.\r\nГоворителят на УНИЦЕФ също потвърждава, че те нямат достъп до района. Юлиян Марков", "date": "2018.04.14", "title": "Аnadolu Agency: Около 128 хиляди души остават блокирани в Източна Гута"}
{"url": "http://www.focus-news.net/news/2018/04/14/2510844/the-times-visokopostaveni-britanski-ucheni-razprostranyavat-dezinformatsiya-v-polza-na-bashar-asad.html", "text": "Високопоставени британски учени разпространяват дезинформация и конспиративни теории в полза на Башар Асад, насърчавани от Русия, разкрива британският вестник The Times.\r\nТе са основатели на една самостоятелна Работна група за Сирия, пропаганда и медии (SPM) и заемат постове в университети, включително в Единбург, Шефилд и Лестър.\r\nЧленовете на групата, в която участват четирима професори, разпространиха вчера инсинуацията, повторена от руския посланик във Великобритания, че цивилните доброволци от \"Белите каски\" са режисирали видео доказателства за атаките на президента Асад, подкрепян от Кремъл.\r\nКонсултантите на SPM включват американец, който оспорва  американската версия за 11 септември като теория на конспирацията и австралийски гражданин, който предполага, че ЦРУ стои зад химическата атака на последния уикенд в Сирия. Целите на групата са разкрити, в момент, когато  нарастват страховете от военно противопоставяне Изток – Запад.\r\nПрофесор Хейуърд публикува статия в блога на своя колега Пол Маккейге, професор по генетична епидемиология и статистическа генетика, който твърди, че има почти нулева вероятност Асад да извърши химически атаки. Статистикът използва \"вероятностно смятане\" за оценка на доказателствата. Професор Хейуърд е използвал хаштаг #syriahoax, когато обсъжда химическите атаки в страната. Хаштагът става световно популярен, след като бива използван от други десни деятели в САЩ и се предполага, че е бил промотиран и от руска хакерска групировка.\r\nПрофесорът също така е свързан с излъчването на видеоклип, който изглежда е показал жертви на химическа атака, която, както бе предложено, е инсценирана. Професор Хейуърд е писал за алтернативния уебсайт \"21-ви век\", чийто редактор е Ванеса Бейли, дъщеря на покойния британски дипломат сър Харолд Бейли. Тя твърди, че Белите каски са свързани с \"Ал Кайда\" и че \"терористите\" са \"легитимна цел\" за силите на Асад.\r\nПрофесор Робинсън, член на СПМ, каза пред \"Таймс\": \"Всичко, което казвам и пиша, мога да защитя, като се основава на добросъвестно проучване и надлежно отчитане на наличните доказателства. Ванеса Бейли представя информация, която е достойна за разглеждане. \"\r\nУниверситетът в Единбург заявява: \"Ние признаваме и поддържаме основното право на свободата на изразяване и се стремим да създадем култура, която да позволи  тя да се осъществява в рамките на взаимно уважение\". Юлиян Марков", "date": "2018.04.14", "title": "The Times: Високопоставени британски учени разпространяват дезинформация в полза на Башар Асад"}
{"url": "http://www.focus-news.net/news/2018/04/14/2510851/pregled-na-osnovnite-temi-v-britanskiya-pechat-agentsiya-fokus.html", "text": "Високопоставени британски учени разпространяват дезинформация и конспиративни теории в полза на Башар Асад, насърчавани от Русия, разкрива британският вестник The Times.\r\nТе са основатели на една самостоятелна Работна група за Сирия, пропаганда и медии (SPM) и заемат постове в университети, включително в Единбург, Шефилд и Лестър.\r\nЧленовете на групата, в която участват четирима професори, разпространиха вчера инсинуацията, повторена от руския посланик във Великобритания, че цивилните доброволци от \"Белите каски\" са режисирали видео доказателства за атаките на президента Асад, подкрепян от Кремъл.\r\nКонсултантите на SPM включват американец, който оспорва  американската версия за 11 септември като теория на конспирацията и австралийски гражданин, който предполага, че ЦРУ стои зад химическата атака на последния уикенд в Сирия. Целите на групата са разкрити, в момент, когато  нарастват страховете от военно противопоставяне Изток – Запад.\r\nПрофесор Хейуърд публикува статия в блога на своя колега Пол Маккейге, професор по генетична епидемиология и статистическа генетика, който твърди, че има почти нулева вероятност Асад да извърши химически атаки. Статистикът използва \"вероятностно смятане\" за оценка на доказателствата. Професор Хейуърд е използвал хаштаг #syriahoax, когато обсъжда химическите атаки в страната. Хаштагът става световно популярен, след като бива използван от други десни деятели в САЩ и се предполага, че е бил промотиран и от руска хакерска групировка.\r\nПрофесорът също така е свързан с излъчването на видеоклип, който изглежда е показал жертви на химическа атака, която, както бе предложено, е инсценирана. Професор Хейуърд е писал за алтернативния уебсайт \"21-ви век\", чийто редактор е Ванеса Бейли, дъщеря на покойния британски дипломат сър Харолд Бейли. Тя твърди, че Белите каски са свързани с \"Ал Кайда\" и че \"терористите\" са \"легитимна цел\" за силите на Асад.\r\nПрофесор Робинсън, член на СПМ, каза пред \"Таймс\": \"Всичко, което казвам и пиша, мога да защитя, като се основава на добросъвестно проучване и надлежно отчитане на наличните доказателства. Ванеса Бейли представя информация, която е достойна за разглеждане. \"\r\nУниверситетът в Единбург заявява: \"Ние признаваме и поддържаме основното право на свободата на изразяване и се стремим да създадем култура, която да позволи  тя да се осъществява в рамките на взаимно уважение\".\r\n***Според  думите на Генералния секретар на ООН сирийската криза връща Студената война с отмъщение, пише британският The Guardian.\r\nОтношенията между Русия и Запада се влошиха рязко заради опасенията от възможен военен удар срещу правителството на Башар Асад, подкрепян от Русия, от водена от САЩ коалиция.\r\nНовата криза се добави към безпрецедентната дипломатическа криза, заради предполагаемото участие на Русия в отравянето на бившия руски шпионин Сергей Скрипал и дъщеря му.\r\nВ САЩ, Великобритания и Франция се проведоха срещи на лидерите с висшите военни и специалистите по национална сигурността, на които са били обсъдени различни възможни военни и невоенни решения\r\nВидимо притеснен от скоростта на развитие на събитията, генералният секретар на ООН свика спешно заседание на  Съвета за сигурност на ООН, като предупреди, че кризата може да има тежки последствия в Близкия Изток и по света. \r\nВ рамките на един ден се случиха следните събития:\r\nВеликобритания публикува класифицирана по-рано разузнавателна информация, според която руското военно разузнаване е следяло електронната поща  на Сергей и Юлия Скрипaл от 2013 г. насам и е проверило дали дръжките на вратите могат да бъдат използвани за приложението на нервни агенти. Според тях най-високата концентрация на нервния агент, открита в Солсбъри, е била на дръжката на вратата.\r\nРуският посланик в Обединеното кралство заяви, че ще изготви свое собствено досие, като посочи алтернативна версия на случилото се в Солсбъри.\r\nРуският министър на вътрешните работи, генерал-майор Игор Конашенков, заяви, че има директни доказателства, че Великобритания е инсценирала предполагаемата химическа атака в град Дума в Сирия. Великобритания, каза той, е \"пряко замесена в провокацията\".\r\nВъпреки че посланикът на САЩ в ООН Ники Хейли каза, че все още не е взето решение за военни действия, Белият дом заяви, че има \"високо ниво на доверие\", че сирийският режим е извършил атаката с химически оръжия в Дума.\r\nСАЩ, Великобритания и Франция продължават да събират военни ресурси в източното Средиземноморие.\r\n***Джереми Корбин настоява Франция да предостави доказателства за участието на сирийското правителство в химическата атака, пише британският Huffington post.\r\nРъководителят на лейбъристите предупреди в петък следобед, че всички западни военни удари срещу Башар Асад биха предизвикали \"хаос\" и ще ескалират войната.\r\nТереза Мей разговаря с Доналд Тръмп в четвъртък вечер и се съгласи, че употребата на химическо оръжие в Сирия не трябва да се размине без съмнение. Премиерът осигури подкрепата на кабинета си за действия срещу Асад.\r\nФренският президент Еманюел Макрон заявява че има \"доказателство\", че режимът на Асад стои зад атаката.\r\nГоворейки пред  Sky News, Корбин казва, че ако във Франция имат доказателство за това кой стои зад атаката, те трябва да го \"представят публично\".\r\n\"Ако има доказателство, че режимът го е направил, тогава режимът трябва да бъде държан отговорен. Ако има доказателство, че някой друг е направил това, той трябва да бъдат държани отговорен \", казва той.\r\nПопитан, дали има съмнения че сирийският режим е отговорен, Корбин казва: \"Вижте, зависи от нас да осъдим (военното решение) очевидно, да направим всичко възможно, за да доведем до прекратяване на огъня и да търсим политическо решение, а също ООН е като основен играч в международната общност, за да определи кой действително го е направил. \"\r\nЛейбъристите, Шотландската народна партия и либерал-демократите са поискали гласуване в парламента преди да бъдат предприети военни действия от Обединеното кралство.\r\nНякои консерватори обаче заявяват, че правителството няма нужда да чака одобрение от парламента.\r\nТом Туджендхат, председател на комисията по външна политика, казва, че военните действия \"няма да изискват\" гласуване от депутатите.\r\nДжони Мърсър, депутат от консерваторите и бивш военен, заяви, че ще бъде отказ от отговорност ако се  поиска от парламента да гласува. \"Избираме правителство, а след това министър-председател, познаващ всички разузнавания, рискове и баланси, за да вземе тези решения\", каза той.\r\nБританските министри са се съгласили, че е \"много вероятно\" Асад  да е отговорен за нападението в събота - което според съобщенията е оставило десетки мъртви, включително деца.\r\nАсад, както и съюзниците му Иран и Русия, отричат, че стоят зад атаката. Руската армия заяви, че нападението в Сирия е организирано и режисирано от Великобритания. Доналд Тръмп дава противоречиви съобщения за това, какво ще предприеме САЩ.\r\n***Управителят на Bank of England, Марк Карни е предупредил, че очакваните загуби на работни места, причинени от развитието на технологиите и автоматизацията на процесите може да съживи марксизма в Обединеното кралство, пише  британският вестник Daily Express.\r\nСпоред него Маркс и Енгелс стават отново актуални, ако технологиите закриват работни места, водят до намаляване на заплатите и увеличават неравенството, като ще създадат нов елит от свръхвисококвалифицирани служители и собственици на високотехнологични машини, които ще се облагодетелстват за сметка на останалите.", "date": "2018.04.14", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/14/2510849/daily-express-komunizmat-se-nadiga-s-napredaka-na-tehnologiite.html", "text": "Управителят на Bank of England, Марк Карни е предупредил, че очакваните загуби на работни места, причинени от развитието на технологиите и автоматизацията на процесите може да съживи марксизма в Обединеното кралство, пише  британският вестник Daily Express.\r\nСпоред него Маркс и Енгелс стават отново актуални, ако технологиите закриват работни места, водят до намаляване на заплатите и увеличават неравенството, като ще създадат нов елит от свръхвисококвалифицирани служители и собственици на високотехнологични машини, които ще се облагодетелстват за сметка на останалите. Юлиян Марков", "date": "2018.04.14", "title": "Daily Express: Комунизмът се надига с напредъка на технологиите"}
{"url": "http://www.focus-news.net/news/2018/04/14/2510852/voennata-akademiya-g-rakovski-otbelyaza-106-ata-godishnina-ot-sazdavaneto-si-obzor.html", "text": "Военната академия отбеляза 106-ата годишнина от създаването си с поднасяне на цветя и венци пред паметника на патрона на Академията-Георги Раковски. Ген.-майор Груди Ангелов заяви, че за 106 години Военната академия е успяла да съхрани традициите на българския боен дух, знание и военно изкуство. Той изтъкна, че военното образование и Българската армия са основата на държавността и е време да се върнем към корените си. Военната академия е преизпълнила държавната поръчка за прием на студенти, които са с 32% повече. Академията заема първо място в рейтинговата система на висшите учебни заведения по военно дело. Министърът на отбраната Красимир Каракачанов заяви, че без армия няма държава. „Военна академия обучи онези офицери, които победиха своите противници, които се осмеляваха да посегнат на българските територии и независимост“,  посочи той. Министърът призова да се отдаде дължимото на преподавателите и възпитаниците на Академията дали младостта и живота си за родината. „Пожелавам ръководството на Военната академия да работи все по-активно, за да може Българска армия да получава кадри, които да могат да я ръководят и да я възстановят в тази форма, с която цялото общество се гордееше“, каза Красимир Каракачанов.\r\nБиляна ИВАНОВА", "date": "2018.04.14", "title": "Военната академия „Г. Раковски“ отбеляза 106-ата годишнина от създаването си (ОБЗОР)"}
{"url": "http://www.focus-news.net/news/2018/04/14/2510854/sport-v-germaniya-se-igra-parviyat-mach-ot-30-ya-krag-na-bundesligata.html", "text": "Футбол: В Германия се игра първият мач от 30-я кръг на Бундеслигата между Волфсбург и Аугсбург при резултат 0:0 . В края на мача за втори жълт картон беше изгонен Феликс Удукай от отбора на Волфсбург. И двата отбора се изкачиха с едно място напред във временното класиране и заемат съответно 14-то и 10-то място, но останалите мачове от кръга предстоят.", "date": "2018.04.14", "title": "Спорт: В Германия се игра първият мач от 30-я кръг на Бундеслигата"}
{"url": "http://www.focus-news.net/news/2018/04/14/2510853/", "text": "След малко повече от месец КЕВР ще се произнесе за отнемането на лиценза на ЧЕЗ. Новината съобщи председателят на КЕВР доц. Иван Иванов, който на брифинг коментира, че експерти проверяват документацията, свързана с процедурата за отнемане на лиценза на ЧЕЗ.  По думите му те практически вече са приключили с проверката и в понеделник (16 април) ще изготвят заповед за работна група, която от своя страна да изготви доклад. Доц. Иванов поясни, че процедурата изисква, след като се изготви докладът, той да бъде предоставен на членовете на комисията и на заседание, а тя съответно да излезе с решение. По отношение на цената на тока, доц. Иванов поясни, че гражданите и бизнесът могат да са спокойни по отношение на цената на тока. Той припомни, че  миналата година увеличението на цената на тока е било 1, 5% при поискано от дружествата между 20 и 52 %.  Доц. Иванов посочи, че политиката, която води КЕВР в последните 3 години е консервативна  и не допуска сериозни изменения в цената, което би навредило не само на битовите потребители, но би направило непредсказуеми и бизнес плановете на индустрията, която калкулира такива цени в своите разчети. \r\nСпоред него всякакви коментари на лица, организации и партии по цената на енергийната услуга извън КЕВР не могат да бъдат считани за достоверни. Доц. Иванов посочи, че е било манипулативно заявено, че КЕВР крие заявлението за цени на едно от енергийните дружества. \r\nПо думите му срокът за публикуване на цените е спазен. Той допълни, че е разпоредил екипи на Комисията другата седмица да извършат проверка на изпълнението на инвестиционните програми на електроразпределителните дружества.\r\nДеница КИТАНОВА", "date": "2018.04.14", "title": "След малко повече от месец КЕВР ще се произнесе за отнемането на лиценза на ЧЕЗ (ОБЗОР)"}
{"url": "http://www.focus-news.net/news/2018/04/14/2510855/sport-v-ispaniya-se-igra-parviya-mach-ot-32-ya-krag-na-ligata.html", "text": "Футбол: В Испания се игра първия мач от 32-я кръг на Лигата между отборите на Жирона и Бетис при резултат 0:1. Голът за гостите отбеляза Лорен през първото полувреме. Двата отбора запазиха местата си във временното класиране – съответно 8-мо място за Жирона и 5-то място за Бетис. Всички останали мачове от кръга предстоят", "date": "2018.04.14", "title": "Спорт:  В Испания се игра първия мач от 32-я кръг на Лигата"}
{"url": "http://www.focus-news.net/news/2018/04/14/2511123/reuters-desetki-hilyadi-protestirat-sreshtu-viktor-orban-v-budapeshta.html", "text": "Десетки хиляди протестират срещу Виктор Орбан в Будапеща, предава  Reuters.\r\nОрганизаторите на протеста казват, че той е насочен срещу „нечестната“ според тях избирателна система , осигурила смазваща победа на партията на Виктор Орбан след една кампания, посветена на омразата срещу мигрантите.\r\nВ публикация в социалната мрежа „Фейсбук“преди протеста организаторите призоваха за повторно броене на бюлетините, за свободни медии и нов избирателен закон, както и за по ефективно сътрудничество между опозиционните партии.\r\nПротестът е измежду най-големите в Унгария, подобен по брой на участвалите на този срещу плановете на Виктор Орбан да наложи данък върху използването на интернет, както и на този в негова подкрепа преди изборите. Юлиян Марков", "date": "2018.04.14", "title": "Reuters: десетки хиляди протестират срещу Виктор Орбан в Будапеща"}
{"url": "http://www.focus-news.net/news/2018/04/14/2510843/afp-tereza-mey-i-emanyuel-makron-shte-rabotyat-savmestno-po-otgovor-sreshtu-siriya.html", "text": "Британският премиер Тереза Мей говори по телефона с френския президент Еманюел Макрон петък вечерта и те се съгласиха  да продължат  да работят  \"зaедно\" в отговор на предполагаемата сирийска химическа атака, предава AFP.\r\n\"Премиерът разговаря с френския президент Емануел Макрон тази вечер за ужасяващата атака в Дума, Сирия, в събота\", каза говорител на \"Даунинг стрийт\".\r\n\"Те се съгласиха да продължат да работят в тясно сътрудничество за международния отговор.\"\r\nСъединените Щати твърдят, че имат доказателство, че правителството на сирийския президент Башар Асад извършва на 7 април предполагаемата атака в град Дума.\r\nФренският посланик в ООН Франсоа Делатре заявява, че при избора си отново да използва забранени химически оръжия срещу цивилни граждани, режимът на Асад \"е стигнал до точка от която няма връщане\". Юлиян Марков", "date": "2018.04.14", "title": "AFP: Тереза Мей и Еманюел Макрон ще работят съвместно по отговор срещу Сирия"}
{"url": "http://www.focus-news.net/news/2018/04/14/2510842/tass-v-pismo-ot-savetnika-na-tereza-mey-se-kazva-che-nyama-danni-za-saprichastnost-na-rusiya-po-deloto-skripal.html", "text": "От дипломатическата мисия на Русия в Лондон заявяват, че писмо на съветника по националната сигурност на британския премиер Тереза Мей Марк Седуил, адресирано до генералния секретар на НАТО Йенс Столтенберг свидетелства за липса на доказателства за участието на Русия в инцидента с отравянето на бившия руски разузнавач Сергей Скрипал и дъщеря му.\r\nСпоред посолството обвиненията срещу Русия се крепят на три стълба:естеството на самото вещество, изкуствени предположения и изводи, базирани на „някакъв списък“ и неподаваща се на проверка разузнавателна информация.\r\n„Що се отнася до веществото, то сега е известно, че всяка съвременна лаборатория може да го произведе и доклада на Организацията за забрана на химическите оръжия не може да добави нищо ново. А що се отнася до разузнавателните данни, то във Великобритания има дълъг списък от случаи, в които разузнавателните служби са подвеждали и правителството и обществото с катастрофални последствия“.\r\nПо мнение на посолството изпращането чак в петък на това писмо говори,че по-рано Великобритания не предоставила на съюзниците си от НАТО и на нищожно количество информация, което е довело до съмнения сред тях.\r\nВъв въпросното писмо се споменава за „следене“ на Скрипал, което според посолството няма смисъл, след като Скрипал е бил освободен в Москва. Юлиян Марков", "date": "2018.04.14", "title": "ТАСС: В писмо от съветника на Тереза Мей се казва, че няма данни за съпричастност на Русия по делото „Скрипал“"}
{"url": "http://www.focus-news.net/news/2018/04/14/2510857/pregled-na-mezhdunarodnite-novini-do-6-chasa-agentsiya-fokus.html", "text": "Военноморският флот на Русия следи за ударни кораби и подводници на САЩ и НАТО в Средиземно море.\r\nКорабите и подводниците на Военноморския флот на Руската федерация следят за навлизането и движението на ударни кораби на САЩ и НАТО в източната част на Средиземно море.\r\n„В последно време бойните кораби и подводниците на оперативното съединение на Военноморския флот на Русия осъществяват непрекъснато следене от близка дистанция на ударните кораби и подводници на САЩ и НАТО“, съобщава военно-дипломатически източник.\r\n„Пунктът за материално-техническо обслужване  на Военноморския флот на Русия Тартус в Сирия се използва от нашите оперативни съединения за попълване на запасите и малки ремонтни дейности. С такава цел руските бойни кораби извършват регулярни влизания в Тартус, но после се връщат в морето за изпълнение на задачите по предназначение“, казва същият източник на агенцията.\r\n***Според посланика на Русия в ООН Василий Набензя бунтовническите главатари в Сирия ще започнат офанзива след удари на Запада.\r\nНа Русия е точно известно, че на главатарите на въоръжените групировки в Сирия им е дадена заповед да започнат настъпление в случай, че САЩ и техните съюзници нанесат удари по близкоизточната страна в отговор на непотвърдената химическа атака, заявява в петък Василий Набензя на заседанието на Съвета за Сигурност на ООН в петък.\r\n„Кой ще спечели от възможните удари по сирийските военни, носещи основната тежест на борбата с тероризма … и постигнали сериозни победи в това отношение. На нас ни е точно известно, че на  главатарите на сирийските въоръжени групировки са дадени заповеди да започнат настъпление след възможна силова акция“, заявява Набензя.\r\n***САЩ твърдят, че имат доказателства за химическата атака в сирийския град Дума.\r\n„Няма да кажа в кой ден точно знаехме с абсолютна сигурност, че има доказателства. Нападението се случи в събота, ние знаем, че то е било с химическо оръжие“, заяви говорителят на Държавния департамент Хедър Науърт.\r\n„Ние знаем, че съществуват само определени страни като Сирия, които имат начини на доставка и притежават такива оръжия“, продължава тя. На въпрос дали САЩ могат да потвърдят, че правителствените сили стоят зад удара Науърт отговаря утвърдително.\r\n***Генералният секретар на ООН Антонио Гутериш е предупредил за риск от война   в момент, когато Западът се готви да отмъсти за атаката с химическо оръжие в Сирия.\r\nЗападните сили заявяват, че въпросната химическа атака, довела до смъртта на много хора не може да остане ненаказана, въпреки предупреждението на генералния секретар на ООН за риск „от пълномащабна военна ескалация“.\r\nРусия предупреди Запада да не предприема опасни стъпки срещу техния съюзник в лицето на  правителството на Башар Асад и обяви, че разполага с доказателства, че атаката е инсценирана от спасители под британско ръководство.\r\nЕксперти от Организацията за забрана на химическите оръжия се отправят към Сирия за да разследват въпросната атака.\r\nПравителството на Великобритания  очаква, че броят на загиналите при химическата атака се е увеличил на 75 души и американският президент Доналд Тръмп и лидерите на Обединеното кралство и Франция подготвят наказателни военни действия.\r\n***Хиляди иракчани намират домовете си негодни за живеене и се връщат в бежанските лагери.Завръщащите се по родните места иракчани след разгрома на „Ислямска държава“ много често откриват домовете си негодни за живеене заради разрушените жилища и инфраструктура и липсата на перспективи за възстановяване\r\nПо данни на министъра на външните работи на иракския автономен район Кюрдистан около четири хиляди бежанци от провинция Ниневия са се върнали в бежанските лагери от януари насам.\r\n„Това, което наблюдаваме тази година е завръщане на хората в Кюрдистан“, заявява министърът. „Това завръщане изисква работа по осигуряване на безопасността, предоставяне на основни услуги(електро и водоснабдяване) и създаване на работни места в допълнение на помирението“, добавя министърът.\r\nТой призова за международна финансова помощ, добавяйки че бежанците в самия регион наброяват 1.1 милиона души плюс 250 хиляди бежанци от Сирия, които са напуснали домовете си през годините на насилие.\r\n***Според  думите на Генералния секретар на ООН сирийската криза връща Студената война с отмъщение.\r\nОтношенията между Русия и Запада се влошиха рязко заради опасенията от възможен военен удар срещу правителството на Башар Асад, подкрепян от Русия, от водена от САЩ коалиция.\r\nНовата криза се добави към безпрецедентната дипломатическа криза, заради предполагаемото участие на Русия в отравянето на бившия руски шпионин Сергей Скрипал и дъщеря му.\r\nВ САЩ, Великобритания и Франция се проведоха срещи на лидерите с висшите военни и специалистите по национална сигурността, на които са били обсъдени различни възможни военни и невоенни решения\r\nВидимо притеснен от скоростта на развитие на събитията, генералният секретар на ООН свика спешно заседание на  Съвета за сигурност на ООН, като предупреди, че кризата може да има тежки последствия в Близкия Изток и по света. \r\nВ рамките на един ден се случиха следните събития:\r\nВеликобритания публикува класифицирана по-рано разузнавателна информация, според която руското военно разузнаване е следяло електронната поща  на Сергей и Юлия Скрипaл от 2013 г. насам и е проверило дали дръжките на вратите могат да бъдат използвани за приложението на нервни агенти. Според тях най-високата концентрация на нервния агент, открита в Солсбъри, е била на дръжката на вратата.\r\nРуският посланик в Обединеното кралство заяви, че ще изготви свое собствено досие, като посочи алтернативна версия на случилото се в Солсбъри.\r\nРуският министър на вътрешните работи, генерал-майор Игор Конашенков, заяви, че има директни доказателства, че Великобритания е инсценирала предполагаемата химическа атака в град Дума в Сирия. Великобритания, каза той, е \"пряко замесена в провокацията\".\r\nВъпреки че посланикът на САЩ в ООН Ники Хейли каза, че все още не е взето решение за военни действия, Белият дом заяви, че има \"високо ниво на доверие\", че сирийският режим е извършил атаката с химически оръжия в Дума.\r\nСАЩ, Великобритания и Франция продължават да събират военни ресурси в източното Средиземноморие.\r\n***\r\nСАЩ, Франция и Великобритания извършиха въздушни удари по Сирия, предава AFP.\r\nКореспоондентът на агенцията е съобщил за няколко взрива към 4 часа местно време (съвпада с българското).  Дим се издига от северната и източната част на града.\r\nОЧАКВАЙТЕ ПОДРОБНОСТИ!", "date": "2018.04.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/14/2510840/bbc-prodalzhavat-ozhestochenite-sblasatsi-pokray-granichnata-ograda-mezhdu-izrael-i-ivitsata-gaza.html", "text": "Продължават ожесточените сблъсъци покрай граничната ограда между Израел и Ивицата Газа, предава BBC.\r\nДнес е загинал един палестинец по данни на палестинското Министерство на здравеопазването. От началото на сблъсъците между палестинци и израелци започнали преди две седмици са загинали повече от 30 палестинци, а стотици са ранени според палестинските власти.\r\nПротестиращите палестинци настояват да им бъде разрешено да се върнат в земите на предците им, сега намиращи се в Израел.\r\nИзраелските власти обаче заявяват, че военната групировка „ХАМАС“, която доминира в Ивицата Газа, организира протестите, за да може да извършва атаки срещу Израел. Според Израелската армия са протестирали около десет хиляди души, като някои са се опитали да преминат през оградата.  Юлиян Марков", "date": "2018.04.14", "title": "BBC: Продължават ожесточените сблъсъци покрай граничната ограда между Израел и Ивицата Газа"}
{"url": "http://www.focus-news.net/news/2018/04/14/2510850/huffington-post-dzheremi-korbin-nastoyava-frantsiya-da-predostavi-dokazatelstva-za-uchastieto-na-siriyskoto-pravitelstvo-v-himicheskata-ataka.html", "text": "Джереми Корбин настоява Франция да предостави доказателства за участието на сирийското правителство в химическата атака, пише британският Huffington post.\r\nРъководителят на лейбъристите предупреди в петък следобед, че всички западни военни удари срещу Башар Асад биха предизвикали \"хаос\" и ще ескалират войната.\r\nТереза Мей разговаря с Доналд Тръмп в четвъртък вечер и се съгласи, че употребата на химическо оръжие в Сирия не трябва да се размине без съмнение. Премиерът осигури подкрепата на кабинета си за действия срещу Асад.\r\nФренският президент Еманюел Макрон заявява че има \"доказателство\", че режимът на Асад стои зад атаката.\r\nГоворейки пред  Sky News, Корбин казва, че ако във Франция имат доказателство за това кой стои зад атаката, те трябва да го \"представят публично\".\r\n\"Ако има доказателство, че режимът го е направил, тогава режимът трябва да бъде държан отговорен. Ако има доказателство, че някой друг е направил това, той трябва да бъдат държани отговорен \", казва той.\r\nПопитан, дали има съмнения че сирийският режим е отговорен, Корбин казва: \"Вижте, зависи от нас да осъдим (военното решение) очевидно, да направим всичко възможно, за да доведем до прекратяване на огъня и да търсим политическо решение, а също ООН е като основен играч в международната общност, за да определи кой действително го е направил. \"\r\nЛейбъристите, Шотландската народна партия и либерал-демократите са поискали гласуване в парламента преди да бъдат предприети военни действия от Обединеното кралство.\r\nНякои консерватори обаче заявяват, че правителството няма нужда да чака одобрение от парламента.\r\nТом Туджендхат, председател на комисията по външна политика, казва, че военните действия \"няма да изискват\" гласуване от депутатите.\r\nДжони Мърсър, депутат от консерваторите и бивш военен, заяви, че ще бъде отказ от отговорност ако се  поиска от парламента да гласува. \"Избираме правителство, а след това министър-председател, познаващ всички разузнавания, рискове и баланси, за да вземе тези решения\", каза той.\r\nБританските министри са се съгласили, че е \"много вероятно\" Асад  да е отговорен за нападението в събота - което според съобщенията е оставило десетки мъртви, включително деца.\r\nАсад, както и съюзниците му Иран и Русия, отричат, че стоят зад атаката. Руската армия заяви, че нападението в Сирия е организирано и режисирано от Великобритания. Доналд Тръмп дава противоречиви съобщения за това, какво ще предприеме САЩ. Юлиян Марков", "date": "2018.04.14", "title": "Huffington post: Джереми Корбин настоява Франция да предостави доказателства за участието на сирийското правителство в химическата атака"}
{"url": "http://www.focus-news.net/news/2018/04/14/2510845/antonio-guterish-siriyskata-kriza-vrashta-studenata-voyna-s-otmashtenie.html", "text": "Според  думите на Генералния секретар на ООН сирийската криза връща Студената война с отмъщение, пише британският The Guardian.\r\nОтношенията между Русия и Запада се влошиха рязко заради опасенията от възможен военен удар срещу правителството на Башар Асад, подкрепян от Русия, от водена от САЩ коалиция.\r\nНовата криза се добави към безпрецедентната дипломатическа криза, заради предполагаемото участие на Русия в отравянето на бившия руски шпионин Сергей Скрипал и дъщеря му.\r\nВ САЩ, Великобритания и Франция се проведоха срещи на лидерите с висшите военни и специалистите по национална сигурността, на които са били обсъдени различни възможни военни и невоенни решения\r\nВидимо притеснен от скоростта на развитие на събитията, генералният секретар на ООН свика спешно заседание на  Съвета за сигурност на ООН, като предупреди, че кризата може да има тежки последствия в Близкия Изток и по света. \r\nВ рамките на един ден се случиха следните събития:\r\nВеликобритания публикува класифицирана по-рано разузнавателна информация, според която руското военно разузнаване е следяло електронната поща  на Сергей и Юлия Скрипaл от 2013 г. насам и е проверило дали дръжките на вратите могат да бъдат използвани за приложението на нервни агенти. Според тях най-високата концентрация на нервния агент, открита в Солсбъри, е била на дръжката на вратата.\r\nРуският посланик в Обединеното кралство заяви, че ще изготви свое собствено досие, като посочи алтернативна версия на случилото се в Солсбъри.\r\nРуският министър на вътрешните работи, генерал-майор Игор Конашенков, заяви, че има директни доказателства, че Великобритания е инсценирала предполагаемата химическа атака в град Дума в Сирия. Великобритания, каза той, е \"пряко замесена в провокацията\".\r\nВъпреки че посланикът на САЩ в ООН Ники Хейли каза, че все още не е взето решение за военни действия, Белият дом заяви, че има \"високо ниво на доверие\", че сирийският режим е извършил атаката с химически оръжия в Дума.\r\nСАЩ, Великобритания и Франция продължават да събират военни ресурси в източното Средиземноморие. Юлиян Марков", "date": "2018.04.14", "title": "Антонио Гутериш: Сирийската криза връща Студената война с отмъщение"}
{"url": "http://www.focus-news.net/news/2018/04/14/2510864/predstoyashti-mezhdunarodni-sabitiya-za-14-april-agentsiya-fokus.html", "text": "***Ключова пресконференция на руския министър на външните работи по въпросите на военната политика\r\n***Антиправителствени протести, една седмица след решителната победа на партията на Виктор Орбан – „Фидес“ на парламентарните избори\r\n***Начало на кампанията за парламентарните избори в Ирак, които трябва да се проведат на 12 май\r\n***Напрежението между страните в сирийската война продължава да е високо\r\n***", "date": "2018.04.14", "title": "Предстоящи международни събития за 14  април (Агенция \"Фокус\")"}
{"url": "http://www.focus-news.net/news/2018/04/14/2510865/aktualna-patna-obstanovka.html", "text": "Информация за състоянието на републиканските пътища от Агенция \"Пътна инфраструктура\".Днес ще бъде топло за периода. На места в Дунавската равнина сутринта, а над Черноморието почти през целия ден ще има мъгла. Ще бъде предимно слънчево, след обяд над планинските райони от Западна и Централна България с купеста облачност. Само на отделни места там ще превали и прегърми. Ще духа слаб източен вятър. Максимални температури между 24° и 29°, по-ниски по Черноморието 8-10°, в София около 25°.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n• Всички автомагистрали; \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n• път I-1 Благоевград-ГКПП „Кулата“;\r\n• път I-4 п. в. „Коритна“-Велико Търново-Шумен;\r\n• път I-5 Русе-Велико Търново;\r\n• път I-8 ГКПП „Калотина“-София;\r\n• път I-9 Варна-Бургас;\r\n• път II-18 Околовръстен път София;\r\n• път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: До 30.04.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. \r\nОбласт Бургас: Шофьорите да се движат с повишено внимание, спазвайки пътнага сигнализация в участъка от км 308+107 до км 359+475, поради косене на тревни площи  до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: до 16.04.2018 г. движението в участъка Харманли – Любимец от км 73 до км 89+500 и в двете посоки се осъществява в по една лента спрямо поставената сигнализация поради ремонтни дейности.\r\nАМ „Черно море“: няма ограничения.\r\nАМ „Люлин“: \r\nОбласт София: До 30.06.2018 г. д вижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДо 30.06.2018 г. движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента.  \r\nВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nСЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности.\r\nДвижението е в една лента в участъка Монтана – Враца поради  почистване на пътното платно. Движението се регулира от сигналисти до 18.04.2018 г.;\r\nДвижението в една лента в някои участъци от път Белотинци – Враца поради ремонтни дейности до 18.04.2018 г.. Движението се регулира от сигналисти. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград до 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08 ч. до 14 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради ремонти дейности до 23.04.2018 г.\r\nобласт Русе: р-н Червена вода – р-н Щръклево от км 12+250 до км 17+000 –ремонтни дейности на пътните банкети. Движението е в една лента се регулира от сигналисти до 16.04.2018 г. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 20.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма.\r\nОбласт Русе: движението от км 6+630 до км 11+500 в участъка Русе – разклон Пиргово се осъществява с повишено внимание поради ремонтни дейности на асфалтовата настилка. \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: Движение с повишено внимание в участъка Цървеняно – граница ОПУ Перник от км 37+500 до км  42+480 поради извършване на ремонтни дейности: частични ремонтни дейности на асфалтовата настилка. Сигнализирано с пътни знаци. Срок до 18.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра: разклон за Цар Асен – Черковна от км 31+000 до км 36+000 – частични ремонтни дейности до 15.04.2018 г. Движението да се извършва с повишено внимание в свободната лента. \r\nОбласт Ямбол: Движение в една лента в участъка Зимница – Могила  от  км 247+000 до км 252+000, поради ремонтни дейности по пътната настилка. Срок до 14.04.20418 г.; \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Пазарджик: движението от км 192 до км 197 се осъществява поетапно в една лента спрямо поставената сигнализация поради ремонтни дейности до 14.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението по път Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\n- движението от км 207+726 до км 212+233 се осъществява в повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 15.04.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nСЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът II-11: Движението по път II-11 Дунавци – Лом от км 4+000 до км 22+000 се осъществява с повишено внимание и ограничение на скоростта поради ремонтни дейности по асфалтовата настилка. Движението се регулира със сигналисти. Срок до 17.04.2018 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-11: Движението по път II-11 Козлодуй – Хърлец се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок: 16.04.2018 г.;\r\nПът II-11: Движението по път II-11 се осъществява с повишено внимание поради машинно подравняване на банкети. Участъкът е сигнализиран с пътни знаци. Срок: 16.04.2018 г.;\r\nПът ІІ-15: Движението по път ІІ-15 Враца – Оряхово в участъка Враца – Липница се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 20.04.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 18.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІ-81: Движение в една лента по път ІІ-81 Боровци – Долно Церовене поради почистване на пътното платно. Движението се регулира от сигналисти. Срок до 18.04.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.;\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.;\r\nПът ІІІ-818: Движение в една лента по път ІІІ-818 Д. Церовене – Черни връх  поради ремонтни дейности до 18.04.2018 г. Движението се регулира от сигналисти. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента до 26.06.2018 г. Скоростта на движение е ограничена до 50 км/ч и е сигнализирано с пътни знаци. \r\nРемонтни дейности:\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи до 18.04.2018 г. Движението се регулира от сигналисти. Срок \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът II-51: Движението по път II-51 Копривец – Лом Черковна от км 17+000 до км 21+000 се осъществява в една лента поради ремонтни дейности на пътните банкети. Движението се регулира от сигналисти. Срок до 16.04.2018 г. \r\nПът III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г. \r\nПът III-2102: Движението по път III-2102 Сливо поле – Борисово от км 0+000 до км 4+000 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 16.04.2018 г. \r\nПът III-5001: Движението по път III-5001 Две могили – Кацелово от км 0+000 до км 25+550 се осъществява в една лента поради частични ремонтни дейности на асфалтовата настилка. Участъка е сигнализиран временно. Срок до 16.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 20.04.2018 г.\r\nПът ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г.\r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г.\r\nПът ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г. \r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20 м. Участъкът е сигнализиран с пътни знаци. Срок до 16.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 /СОП/ Нови Искър – АМ „Хемус“ от км 6+500 до км 24+000 се осъществява с повишено внимание поради частични ремонтни дейности на асфалтовата настилка. Срок 16.04.2018 г.;\r\nПът II-18: Движението по път II-18 /СОП/ при ж.к. Люлин посока ул. „Филиповско шосе“ при км 61+100 се осъществява в една лента поради ремонтни дейности на асфалтовата настилка. Срок до 15.04.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок от 16.04.2018 г. до 18.04.2018 г.\r\nПът III-5031: Движението по път III-5031 Разделна – Гълъбово от км 8+000 до км 16+000 се осъществява в една лента поради ремонтни дейности по асфалтовата настилка. Движението се регулира от сигналисти. Срок до 18.04.2018 г.\r\nПът III-5504: Движението по път III-5504 ТЕЦ-3 – с.Обручище от км 6+000 до км 9+000 се осъществява с повишено внимание поради ремонтни дейности на асфалтова настилка и почистване на банкети. Срок до 16.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \tняма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.14", "title": "Актуална пътна обстановка"}
{"url": "http://www.focus-news.net/news/2018/04/14/2510866/predstoyashti-sabitiya-v-stranata-za-14-april-agentsiya-fokus.html", "text": "***\r\nОт 10.30 часа Националният исторически музей (НИМ) организира безплатно приготвяне и опичане на обредни хлябове в своя Детски музейно-образователен център.\r\n***\r\nОт 11.00 часа в БГ- Център за заваряване и квалификации ООД, Струна на ул. „П. Момчилов“ № 4, ще се проведе националният кръг на състезанието „Най-добър млад заварчик“.\r\n***\r\nОт 11.30 часа в конферентната зала на хотел „Легендите“ на бул. „Черни връх“ 56 Българското Балинт общество (ББО) ще представи съвременните подходи и добри практики в превенцията на професионалното прегаряне.\r\n***\r\nОт 15.00 часа в хотел „Рила“, зала 3, лидерът на БСП Корнелия Нинова ще се срещне с членовете на бюрото на Младите европейски социалисти.  \r\n***\r\nОт 15.00 часа в конферентната зала на хотел „Арена ди Сердика“ „Движение България на гражданите“ ще проведе Национален съвет.\r\n***\r\nОт 16.00 часа в Литературен клуб „Перото” Национален център за книгата организира дискусия „Малките” европейски литератури на българския пазар. Среща с издатели”.\r\n***\r\nОт 19.00 часа в Кино Арена Запад, зала 14, ще се проведе  „Дни на турското кино в България“.\r\n***\r\nОт 20.00 часа в зала 1 на НДК легендарната оперна прима Катя Ричарели и тенорът Франческо Зингарело ще представят блестящия спектакъл „С музика в сърцето\".\r\n***\r\nОт 15.00 часа в закрития плувен басейн на Спортен комплекс „Пирин“ ще се състои официалното откриване на Второто издание на турнира по Водно спасяване.  \r\n***\r\nОт 19.00 часа в Американския университет в Благоевград (АУБ) ще се проведе церемония по награждаване на победителите в Седмото национално състезание по творческо писане на английски език.\r\n***\r\nОт 10.00 часа в района на Боровец, Рила, ще се проведе Зимен републикански технически преглед на Планинската спасителна служба при БЧК.\r\n***\r\nОт 11.00 часа в двора на Етнографския музей, намиращ се на ул. Славянска 69, зад църквата „Св. св. Кирил и Методий“, Ансамбъл „Гоце Делчев” при ВМРО – Бургас  ще изнесе следвеликденски концерт за всички любители на традиционната българска музика.\r\n***\r\nОт 14.00 часа пред Катедралата ще се проведе митинг срещу джендър-идеологията и нейното разпространение в учебните процеси в България.\r\n***\r\nОт 14.00 часа в Арт салона на Радио Варна ще бъде представена първата самостоятелна стихосбирка на Александър Габровски „Истории от други светове”.\r\n***\r\nОт 14.00 часа в сграда ''Варна 115'' на бул.\"\"8-ми Приморски полк 115'' ще започне Фестивалът Вино и храна 2018.\r\n***\r\nОт 9.00 часа в „Интерхотел“ ще се проведе Национална конференция „Приобщаващи образователни практики“ 2018г. \r\n*** \r\nОт 11.00 часа в салон на НЧ „Искра“ Театър „Весел“ ще представи „Трите прасенца“ – детски куклен спектакъл на ДКТ – Русе. \r\n*** \r\nОт 13.15 часа в пресклуба на БТА ще се състои пресконференция на Задругата за чиста храна. Ще бъде представено взаимодействието с институции и организации за законови мерки и приемане на критериите за чисти храни в детското и ученическото хранене.\r\n***\r\nОт 19.30 часа голяма зала на МДТ „Константин Кисимов“ ще се проведе концерт „Българският дух през вековете“, със специалното участие на Теодосий Спасов. \r\n***\r\nОт 10.30 часа в куклена зала на Детски куклен театър ще бъде представена постановката „Приключение на горската полянка“.\r\n***\r\nОт 11.00 часа в ЕВК „Св.Софроний Врачански“ ще се проведе Фолклорно матине на Група за изворен фолклор „Веселинче“ и приятели - „Червен, червен Великден, зелен, зелен Гергьовден“.\r\n***\r\nОт 11.00 часа в малката зала на Регионален исторически музей – Враца ще се състои награждаването на победителите в конкурс на тема: „Свята и чиста Република”, организиран от ПП ГЕРБ – Враца.\r\n***\r\nОт 12.00 часа министърът на отбраната Красимир Каракачанов ще открие мемориалния комплекс в с. Драговищица, посветен на загиналите във войните за национално освобождение и обединение на България.\r\n***\r\nОт 10.00 часа в района на селото ще се извърши залесяване с участието на прокурори от страната.\r\n***\r\nВ 10.30 часа на площад „Съединение“ ще бъде дадено началото на Велосезон 2018 в града с велошествие. \r\n***  \r\nВ салона на ПБНЧ „Еленка и Кирил Д. Аврамови – 1856” се провежда XIV Национален конкурс за млади изпълнители  на популярна песен „Звездици за Лора”.\r\n***\r\nОт 10.00 часа край с. Слънчево, община Аксаково, ДГС „Варна” организира мащабно залесяване на 4000 церови фиданки.\r\n***\r\nОт 10.00 часа по пътя между селата Мирово и Ново градище ще има протест на недоволни от лошото състояние на пътната инфраструктура граждани. \r\n***\r\nОт 14.00 часа на площада пред читалище „Зора” с голям фолклорен концерт ще бъде отбелязана 70-годишнината от създаването на читалището.", "date": "2018.04.14", "title": "Предстоящи събития в страната за 14 април (Агенция „Фокус“)"}
{"url": "http://www.focus-news.net/news/2018/04/14/2510867/nimh-dnes-shte-bade-predimno-slanchevo-i-toplo-s-maksimalni-temperaturi-mezhdu-23-i-28.html", "text": "Днес отново ще бъде предимно слънчево и топло. В следобедните часове над планините и планинските райони в Западна и Централна България ще се развива купеста и купесто-дъждовна облачност и на отделни места ще има краткотрайни валежи с гръмотевици. Ще духа слаб до умерен вятър, предимно от изток. Максималните температури ще са между 23° и 28°, в София около 24°. По морския бряг ще остане мъгливо и там ще са едва 8-12°. Атмосферното налягане е малко над средното за април. През деня ще се повишава. Това съобщи за Агенция \"Фокус\" дежурният синоптик в Националния институт по метеорология и хидрология (НИМХ) Христо Христов. \r\nНад Черноморието ще остане мъгливо и хладно. Ще духа слаб до умерен източен вятър, който вечерта ще отслабне. Максимални температури на въздуха – между 8° и 12°, температурата на морската вода е 10-12°. Вълнението на морето ще е 1-2 бала.\r\nВ планините ще преобладава слънчево време, но в следобедните часове ще се развива купеста и купесто-дъждовна облачност и ще има краткотрайни валежи с гръмотевици и временно усилване на вятъра. Ще духа слаб до умерен североизточен вятър. Максимална температура на 1200 метра – около 18°, на 2000 метра – около 11°.", "date": "2018.04.14", "title": "НИМХ: Днес ще бъде предимно слънчево и топло с максимални температури между 23° и 28°"}
{"url": "http://www.focus-news.net/news/2018/04/14/2510859/afp-ruskiyat-poslanik-v-sasht-predupredi-che-sled-udarite-v-siriya-shte-ima-posleditsi.html", "text": "Руският посланик в САЩ Анатолий Антонов предупреди, че след ударите в Сирия ще има последици, предава AFP.\r\n„Отново биваме заплашвани“, заявява посланикът. „Ние предупредихме че подобни действия няма да бъдат оставени без последици. Цялата отговорност за тях ще носят Вашингтон, Париж и Лондон“\r\n„Обидите към президента на Русия са неприемливи и непростими\", добавя посланикът в отговор на директните обиди, които американският президент Доналд Тръмп отправи към Владимир Путин заради подкрепата му за правителството на Башар Асад. Юлиян Марков", "date": "2018.04.14", "title": "AFP: Руският посланик в САЩ предупреди, че след ударите в Сирия ще има последици"}
{"url": "http://www.focus-news.net/news/2018/04/14/2510858/afp-udarite-na-zapada-poraziha-voenen-izsledovatelski-tsentar-v-grad-homs.html", "text": "Ударите на Запада поразиха военен изследователски център  в град Хомс, предава AFP.\r\nСпоред агенцията подобни цели са поразени и в столицата Дамаск.  \r\nВластите в Сирия заявяват, че ракетите насочени към град Хомс са били прихванати.\r\nОЧАКВАЙТЕ ПОДРОБНОСТИ!", "date": "2018.04.14", "title": "AFP: Ударите на Запада поразиха военен изследователски център  в град Хомс"}
{"url": "http://www.focus-news.net/news/2018/04/14/2510860/afp-britanskite-samoleti-udariha-siriyska-voenna-baza-s-ogranicheni-pretsizni-udari.html", "text": "Британските самолети удариха сирийска военна база с „ограничени и прецизни  удари“, предава AFP.\r\nБританският премиер Тереза Мей заяви, че „ограничените и прецизни удари“ са били чст от съвместните действия с Франция и САЩ в отговор на предполагаемата химическа атака в сирийския град Дума.\r\n„Няма практическа алтернатива на използването на сила, за да ограничим и да се противопоставим на употребата на химически от сирийския режим“\r\nУдарена е военна база на 24 километра от град Хомс. Юлиян Марков", "date": "2018.04.14", "title": "AFP: Британските самолети удариха сирийска военна база с „ограничени, прецизни  удари“"}
{"url": "http://www.focus-news.net/news/2018/04/14/2510862/washington-post-amerikanskite-kongresmeni-podkrepyat-vazdushnite-udari-v-siriya.html", "text": "Американските конгресмени подкрепят решението на президента Доналд Тръмп да нанесе въздушни удари срещу сирийския президент Башар Асад в отговор на потенциалното химическо нападение срещу цивилни, предава  Washington Post.\r\nПредседателят на Долната камара похвали „решителното действие в координация с нашите съюзници. „Ние сме обединени в нашата решителност“, допълни той.\r\nПредседателят на сенатската комисия по въоръжените сили Джон Маккейн аплодира въздушните удари, но заяви, че „те няма сами да постигнат целите на САЩ в Близкия изток“.\r\nПредседателят на фракцията на Демократическата партия в Сената Чък Шумър заяви, че ударите са „подходящи“, но допълни, че администрацията трябва да бъде внимателна да не ни навлече в по-голяма война в Сирия“.\r\nПредседателят на фракцията на Демократическата партия в Долната камара Нанси Пелоси на свой ред допълни, че „една нощ въздушни удари не заместват ясна и задълбочена стратегия по Сирия. Виктор Турмаков", "date": "2018.04.14", "title": "Washington Post: Американските конгресмени подкрепят въздушните удари в Сирия"}
{"url": "http://www.focus-news.net/news/2018/04/14/2510856/afp-sasht-frantsiya-i-velikobritaniya-izvarshiha-vazdushni-udari-po-siriya.html", "text": "САЩ, Франция и Великобритания извършиха въздушни удари по Сирия, предава AFP.\r\nКореспондентът на агенцията е съобщил за няколко взрива към 4 часа местно време (съвпада с българското).  Дим се издига от северната и източната част на столицата.\r\nОЧАКВАЙТЕ ПОДРОБНОСТИ!", "date": "2018.04.14", "title": "AFP: САЩ, Франция и Великобритания извършиха въздушни удари по Сирия"}
{"url": "http://www.focus-news.net/news/2018/04/14/2510861/tass-siriyskite-vlasti-obyaviha-che-vazdushnite-udari-sa-nanesli-shteti-varhu-voenni-skladove-v-provnitsiya-homs.html", "text": "Сирийските власти обявиха, че въздушните удари са нанесли щети по военни складове край град Хомс, предава  ТАСС, позовавайки се на местни медии.\r\nВоенно летище „Меззе“ в предградие на Дамаск и базата на силите на ПВО в района Касюн станаха цели за ракетните удари в Сирия.  \r\nНа удара от страна на САЩ, Великобритания и Франция са подложени позициите на 41-а бригада на специалните части на Сирия 105-а бригада на Републиканската гвардия в предградията на столицата. На атака са подложени научно-изследователските центрове в района Берзе северно от Дамаск.\r\nСирийските власти все още не са потвърдили данните. Виктор Турмаков", "date": "2018.04.14", "title": "ТАСС: Сирийските власти обявиха, че въздушните удари са нанесли щети върху военни складове в провниция Хомс"}
{"url": "http://www.focus-news.net/news/2018/04/14/2510863/afp-generalniyat-sekretar-na-nato-podkrepya-vazdushnite-udari-po-siriya.html", "text": "Генералният секретар на НАТО Йенс Столтенберг изрази подкрепата си към въздушните удари в Сирия, предава  AFP.\r\n„Подкрепям действията, предприети от САЩ, Великобритания и Франция… Това ще намали възможностите на сирийския режим занапред да атакува народа на Сирия с химическо оръжие“, пише в официално заявление на генералния секретар.  Виктор Турмаков", "date": "2018.04.14", "title": "AFP: Генералният секретар на НАТО подкрепя въздушните удари по Сирия"}
{"url": "http://www.focus-news.net/news/2018/04/14/2510873/negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-stolichniya-hram-sv-troitsa-v-kv-geo-milev-na-svetla-sabota.html", "text": "На 14 април 2018 г.– Светла събота, с благословението на Негово Светейшество Софийския митрополит и Български патриарх Неофит в столичния храм „Св. Троица“ (кв. „Гео Милев“) Пасхалната света Литургия ще бъде оглавена от Негово Преосвещенство Белоградчишкия епископ Поликарп, викарий на Софийския митрополит ,предаде репротер на Агенция \"Фокус\". Началото на светата Литургия е в 09.00 часа. \r\nНикола ПЕТКОВ", "date": "2018.04.14", "title": "Негово преосвещенство Белоградчишкият епископ Поликарп ще оглави архиерейска света Литургия в столичния храм \"Св. Троица\" в кв. \"Гео Милев\" на Светла събота"}
{"url": "http://www.focus-news.net/news/2018/04/14/2510870/amnesti-interneshanal-vazdushnite-udari-v-siriya-tryabva-da-svedat-maksimalno-vredata-varhu-tsivilnite.html", "text": "Правозащитната организация „Амнести интервешънъл“ предупреди, че въздушните удари в Сирия трябва да „сведат вредата по цивилните“ и призова президентът на САЩ Доналд Тръмп да приеме сирийски бежанци, предава  AFP.\r\n„Всички предпазни мерки трябва да бъдат предприети, за да се минимизира вредата върху цивилните по време на военно действие“, заяви директорът на организацията на Северна Африка и Близкия изток Раед Джарар. Виктор Турмаков", "date": "2018.04.14", "title": "„Амнести Интернешънъл“: Въздушните удари в  Сирия трябва да сведат максимално вредата върху цивилните"}
{"url": "http://www.focus-news.net/news/2018/04/14/2510871/dnes-e-den-na-natsionalen-traur-v-pamet-na-zhertvite-na-tezhkata-katastrofa-na-avtomagistrala-trakiya.html", "text": "С решение на Министерския съвет 14 април, събота, бе обявен за ден на национален траур за жертвите от тежката катастрофа на автомагистрала „Тракия“.  В тяхна памет националните флагове на всички държавни институции ще бъдат свалени наполовина.Агенция \"Фокус\" припомня: На фаталния петък 13-и пътнически автобус на фирма \"Юнион Ивкони\", пътуващ от Бургас за София се преобърна. При инцидента загинаха 6 души, а 23, сред които и дете, бяха ранени. Повече от 14 линейки извозиха ранените до 6 столични болници. \r\nПричината за инцидента е съприкосновение „между два леки автомобила и автобуса, който е карал в нормалното платно“.\r\nДо момента е установено, че автобусът има удостоверение за техническа изправност, а техническият преглед е от 6 февруари 2018 година. Екипът на ИА „Автомобилна администрация“, който е изпратен в компанията, е констатирал, че автобусът има валиден пътен лист с двама водачи записани за маршрута, единият, от които е управлявал по време на инцидента. Той има валидни карти за квалификация и за психологическа годност, както и валидна дигитална карта, в която се записва работното време на водача.\r\nПо думите на регионалния министър Николай Нанков пътната инфраструктура не е причина за инцидента на АМ „Тракия“, като анализ на характеристиките на участъка на катастрофата е показал, че той е в добро състояние от гледна точка на асфалтово покритие, маркировка и мантинели. \r\nНационалният център по трансфузионна хематология разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите. Подсилени екипи за кръводаряване са в готовност да поемат всички желаещи да дарят кръв. \r\nБлизките на пострадалите при инцидента на автомагистрала „Тракия“ могат да получават информация на телефони - 02 982 5154 и 0889944260.", "date": "2018.04.14", "title": "Днес е ден на национален траур в памет на жертвите на тежката катастрофа на автомагистрала „Тракия“"}
{"url": "http://www.focus-news.net/news/2018/04/14/2510876/gd-granichna-politsiya-intenziven-e-trafikat-za-tovarni-avtomobili-na-balgaro-turskata-granitsa.html", "text": "Интензивен е трафикът за товарни автомобили на българо-турската граница. Това съобщиха за Агенция \"Фокус\" от ГД \"Гранична полиция\". Интензивен е трафикът на ГКПП \"Капитан Андреево\" и ГКПП \"Лесово\" за товарни автомобили на изход. Нормален е трафикът на всички пунктове по границите с Румъния, Сърбия, Македония и Гърция.", "date": "2018.04.14", "title": "ГД \"Гранична полиция\": Интензивен е трафикът за товарни автомобили на българо-турската граница"}
{"url": "http://www.focus-news.net/news/2018/04/14/2510879/sofiya-vavezhda-se-vremenna-organizatsiya-na-dvizhenieto-na-bul-dzheyms-baucher-za-provezhdane-na-sabitie-ot-programa-na-balgarskoto-predsedatelstvo.html", "text": "От 08.00 до 19.30 часа се забранява престоят и паркирането на пътни превозни средства, с изключение на автомобилите обслужващи мероприятието на бул. „Джеймс Баучер” № 100, съобщиха от пресцентъра на Столична община. Столична дирекция на вътрешните работи осигурява охрана на мероприятието, постове за контрол и регулиране на движението. Събитието е Седми Европейски Форум на социалните предприятия и е част от официалната програма на Българското председателство.", "date": "2018.04.14", "title": "София: Въвежда се временна организация на движението на бул. „Джеймс Баучер” за провеждане на събитие от програма на Българското председателство"}
{"url": "http://www.focus-news.net/news/2018/04/14/2510878/liderat-na-bsp-korneliya-ninova-shte-se-sreshtne-s-mladezhi-ot-tsyala-evropa.html", "text": "Лидерът на БСП Корнелия Нинова ще се срещне с членовете на бюрото на Младите европейски социалисти /ЙЕС/ в 15.00 часа в хотел \"Рила\", зала 3 в София. Това съобщиха от пресцентъра на Националния съвет на БСП. На срещата с председателя на БСП ще присъстват президентът на (ЙЕС) Жоао Албъкърк, заедно с лидерите на ЙЕС от Германия, Франция, Великобритания, Испания, Италия, Австрия, Португалия, Швеция, Швейцария, Ирландия, Белгия, Унгария, Дания, Финландия, Хърватия, Чехия, Гърция, Румъния, Латвия, Литва, Сърбия, Албания.", "date": "2018.04.14", "title": "Лидерът на БСП Корнелия Нинова ще се срещне с младежи от цяла Европа"}
{"url": "http://www.focus-news.net/news/2018/04/14/2510868/umbal-sv-anna-postradalite-pri-katastrofata-na-avtomagistrala-trakiya-sa-kontaktni-no-sastoyanieto-im-e-kritichno.html", "text": "Относително спокойно е преминала нощта за пациентите, настанени в УМБАЛ \"Св.Анна\"-София АД, които пострадаха вчера при катастрофата до Вакарел. Това съобщиха от пресцентъра на лечебното заведение. Пациентите са обезболени и контактни, заяви дежурният лекар в КАИЛ д-р Генджелиев. Все още, обаче състоянието им е критично.\r\nПрипомняме, че вчера в УМБАЛ \"Св. Анна\"-София са направени операции на шест от пациентите (три жени и трима мъже). През нощта, около  22 часа приключи операцията на най-тежко пострадалата пациентка. По-рано през деня лекарите от Клиниката по лицево-челюстна хирургия оперираха жената с тежка рана на скалпа. Мъжете, които са били оперирани, са били с фрактури на горни крайници. При единият от тях фрактурата е била открита, но хирурзите са успели да спасят ръката.", "date": "2018.04.14", "title": "УМБАЛ \"Св. Анна\": Пострадалите при катастрофата на автомагистрала \"Тракия\" са контактни, но състоянието им е критично"}
{"url": "http://www.focus-news.net/news/2018/04/14/2510881/denyat-14-april-v-balgarskata-istoriya.html", "text": "2016 г.\r\nГласуването на всякакъв вид избори у нас ще бъде задължително, решиха народните представители от правната комисия в парламента. Вотът е задължителен, извършва се лично от избирателя и представлява изпълнение на гражданския му дълг.2006 г.\r\nПрезидентът на Република България присъжда Орден „Стара планина“ втора степен на проф. д-р Гарабед Минасян „за изключително големите заслуги на проф. Минасян към Република България в областта на икономическите науки и във връзка с изтичането на втория му мандат като член на Управителния съвет на Българската народна банка“2003 г.\r\nПрезидентът на Република България Георги Първанов присъжда Орден „Стара планина“ на Надежда Кираджиева, проф. Минко Балкански и акад. Цено Хинковски.1994 г.\r\nБългария се споразумява с Парижкия клуб за разсрочване на дълга от 1 300 000 000 щатски долара за 11 години. Парижкият клуб е обединение на банки-кредитори от западните страни, което се занимава с въпросите по регулиране външните задължения на държавите.1994 г.\r\nВ Скопие българският министър на просветата Марко Тодоров не подписва двустранните споразумения поради несъгласие с формулировката за македонския език.1992 г.\r\nУчредява се Социалдемократическа партия (СДП) от бивши членове на Българската социалдемократическа партия (БСДП), недоволни от политиката на нейното ръководство. Регистрира се в края на май същата година с председател Иван Куртев. Други по-видни дейци на Социалдемократическа партия (СДП) са Иван Анев (до 1993 г.), Иван Пушкаров (до 1993 г.), Руслан Семерджиев (до 1993 г.), Крум Славов и др. На 28 юни 1997 г. за председател на Социалдемократическа партия (СДП) е избран Благой Димитров. Сега неин председател е Крум Славов.1958 г.\r\nВ периода 14 – 19 април в ГДР пристига българска делегация начело с Тодор Живков и Антон Югов, която води разговори с първия секретар на ЦК на ГЕСП Валтер Улбрихт и премиера Ото Гротевол. Подписани са консулски договор, спогодба за културно и научно сътрудничество и спогодба в областта на здравеопазването между България и ГДР.1941 г.\r\nНа 13, 14 и 15 април се извършват британски бомбардировки над София без жертви. България се намесва във Втората световна война (1939–1945 г.) след подписването на Тристранния пакт (1 март 1941 г.) и остава съюзник на страните от хитлеристката Ос. Тя обаче не участва в никакви военни операции на съюзниците си, а се ограничава само със заемането на някои части от териториите на окупираните от германците страни – Гърция и Югославия. На 22 юни 1941 г. започва хитлеристката агресия срещу СССР, а с нападението на Япония над пристанището Пърл Харбър (7 декември 1941 г.) във войната са въвлечени и САЩ. Под натиска на Оста на 13 декември 1941 г. България е заставена да обяви война на САЩ и Англия, но отново не се ангажира с преки военни действия. За разлика от другите сателити на Германия, като Унгария и Румъния, България не изпраща свои войски на Източния фронт. Независимо от тази позиция тя не е пощадена от държавите от антихитлеристката коалиция. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия, чийто резултат са значителни разрушения на жилища и други сгради и човешки жертви.1938 г.\r\nНа 8, 11 и 14 април се провеждат подготвителни конференции на депутатите за конструиране на правителственото мнозинство съответно в Сливенските минерални бани, в Дряновския манастир и в Долна баня, Ихтиманско, на които участват 96 народни представители.1929 г.\r\nУчредена е Балканската купа по футбол. На първия турнир (1929-1931 г.) България се класира последна.1928 г.\r\nНа 14 и 18 април са регистрирани силни земетресения в Южна България с епицентър край Чирпан. Разрушенията засягат около 20 % от територията на страната. Камбаните на катедралния храм \"Св. Александър Невски\" бият сами.1927 г.\r\nВ периода 14 - 15 март в Букурещ се създава Висш съвет на българите в Добруджа, работещ за подобряване на положението им. На 4 април е избран Изпълнителен комитет в състав: Светослав Поменов (български посланик в Букурещ) - председател, Тодор Бъчваров, К. Манолов и И. Атанасов.1925 г.\r\nДейци на БКП убиват водача на Демократическия сговор в София о.з. ген. Константин Георгиев и извършват неуспешен атентат срещу царя в прохода Арабаконак. Българска комунистическа партия (БКП) е наименование на Българската работническа социалдемократическа партия (тесни социалисти) след ХXII конгрес (май 1919 г.). Прокламира се като нова политическа сила в страната, възприела изцяло основните принципи на Лениновото учение. Практическите й действия през следващите няколко години обаче недвусмислено показват, че тя не е успяла да скъса със своите тесняшки разбирания, господстващи в нея до пролетта на 1919 г. Поради това тя заема и определена отрицателна позиция към управлението на БЗНС (1919-1923 г.), счита самия БЗНС като партия на селската буржоазия и пр. От тези позиции тя не взема участие в подкрепа на земеделското правителство по време на държавния преврат на 9 юни 1923 г. Под натиска на част от членската си маса и недоволството на Комунистическия интернационал през лятото на 1923 г. прави преоценка на своята тактика и възприема курс на въоръжено въстание, което поради редица причини избухва преждевременно и завършва с неуспех. След поражението на въстанието БКП е поставена извън законите на страната и в продължение на повече от две десетилетия е принудена да работи при нелегални условия и непрекъснати преследвания от страна на управляващите среди. Това довежда до силен отлив на членската й маса и до изострени вътрешни борби, които ярко проличават по време на последвалите и форуми - Московското съвещание от 1925 г., пленумите и конференциите във Виена и Берлин в края на 20-те години и пр. За да не скъса окончателно връзките си с масите, БКП предприема действия за легализирането си, което постига през февруари 1927 г. (Работническа партия). Двете партии съществуват паралелно до държавния преврат на 19 май 1934 г. Ненормалните условия, в които е поставена БКП, способстват за обсебване на ръководството й от левосектантски настроени дейци, които я възглавяват чак до средата на 30-те години. След VII конгрес на Коминтерна (1935 г.) левосектантските сили са изтласкани от ръководството на партията и тя се опитва да провежда тактика, съобразена с реалностите в политическия живот на страната. През 1939-1940 г. БКП се слива заедно с Работническата партия в Българска работническа партия. Под това име тя действа в годините на Втората световна война. След нападението над СССР от хитлеристка Германия (22 юни 1941 г.) тя застава начело на въоръжената съпротива в страната. По нейна инициатива започва организирането на партизански чети и отряди, формирането на бойни групи в градовете и по-големите села, създаването на нелегалната радиостанция \"Христо Ботев\" и пр. Съществен успех в усилията й за по-нататъшното организиране на съпротивителните сили в страната е създаването на Отечествения фронт (юли 1942 г.). Под нейно непосредствено ръководство се организира подготовката и провеждането на политическата промяна в страната на 9 септември 1944 г. От този момент насетне тя се превръща в основна политическа сила в страната. Към наименованието си прибавя и добавката \"комунисти\", което запазва до своя V конгрес (декември 1948 г.), когато възобновява отново предишното си име БКП. Като управляваща сила БКП възприема изцяло сталинските методи на управление и въвежда социалистическата индустриализация и колективизацията на селското стопанство, без оглед на конкретните условия в страната. Разправя се и със съществуващата опозиция, която до 1948 г. ликвидира напълно. Запазени са само част от прокомунистически настроените дейци на БЗНС и макар да са допуснати до всички равнища на държавното управление в страната, това не променя характера на пълното господство на БКП в политическия живот на страната. Това състояние се запазва до ноември 1989 г., когато в страната настъпват сериозни промени във вътрешнополитическата обстановка. През 1990 г. БКП се преименува в Българска социалистическа партия, отказва се от някои свои основни идеологически принципи и се обявява за модерна лява партия. Печатни органи на партията са били вестниците \"Работнически вестник\", \"Работническо дело\", \"Дума\" и сп. \"Ново време\".1923 г.\r\nСключва се договорът \"Ено\". Той е между Българската народна банка и подполковник Анри Ено- представител на Репарационната комисия, за изплащане на българските задължения към Франция и Белгия, натрупани преди и по време на Първата световна война (1914-1918 г.) и предвидени в чл. 176., 177. и 202. на Ньойския договор (1919 г.). Изплащани са редовно до 1938 г. Остатъците от тях са уредени окончателно между България и Франция със съглашение, подписано през 1955 г. Ньойският мирен договор е договор за мир, наложен на България след поражението й в Първата световна война (1914-1918 г.). Подписва се на 27 ноември 1919 година в парижкото предградие Ньой от министър-председателя Александър Стамболийски, а от страната на силите победителки – от ръководителите на техните делегации на Парижката мирна конференция (1919-1920 г.), която е свикана от съглашенските държави победителки в Първата световна война за изработване на мирните договори с победените държави от Централните сили. Парижката мирна конференция започва работата си на 11 януари 1919 г. в Париж и изработва договорите с Германия, Австро-Унгария, България и Турция. Главна роля в нея играят представителите на Англия и Франция. Конференцията одобрява и Устав на Обществото на народите. Ньойският мирен договор влиза в сила на 9 август 1920 г. Според договора България е обременена с тежки репарационни задължения, възлизащи на 2 250 000 златни франка, които да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. Освен това България се задължава да предаде на своите съседи (съюзници на съглашенските сили победителки) – Сръбско-хърватско-словенското кралство (от 1929 г. Югославия), Румъния и Гърция, определено число добитък, както и 250 000 тона въглища. Наред с това България губи Западна Тракия, която първоначално се предоставя за управление от самите западни съглашенски държави, които от своя страна през 1920 г. я предоставят на Гърция. От България се отнема и Южна Добруджа, която повторно се включва в територията на Румъния, както и град Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. По такъв начин страната ни е лишена от значителни свои територии, населени с компактно българско население. Пак по силата на Ньойския мирен договор на България е отнето правото да има своя наборна армия, като на нейно място й се разрешава рекрутирането на платена войска в размер само на 33 000 души войници и офицери, с които да охранява границите си и да пази вътрешния ред. Като неделима част от договора по искане на Гърция се прилага и т. нар. конвенция за доброволна размяна на малцинствата между двете съседни държави, която впоследствие се използва от атинските управляващи среди за насилствено прогонване на българското население от неговите родни огнища в Западна Тракия. Ньойският мирен договор просъществува до началото на Втората световна война (1939-1945 г.). През този период България изплаща на съглашенските сили и техните балкански съюзници репарации в размер на 65 000 000 златни франка.1900 г.\r\nИзбухва въоръжен бунт против натуралния десятък в Тръстеник, Русенско, потушен от армията на 19 април. На 21 същия месец е обявено военно положение в Русенска, Свищовска, Търновска, Горнооряховска и Разградска околия. Десятъкът е един от основните български данъци, плащан от Средновековието до началото на ХХ в. Според него селяните са облагани с една десета част от земеделските продукти и дребния домашен добитък. Той е натурален данък, но в отделни моменти от развитието на българската държава е събиран и в пари. След падането на България под османска власт десятъкът се запазва (наречен е юшур) и обхваща всички земеделски произведения. В някои моменти чрез десятъка е отнемана половината от реколтата на производителя. След Освобождението десятъкът продължава да бъде събиран и е утвърден като важен приходоизточник със Закон за десятъка от 1880 г. През 1882 г. се трансформира в паричен, като се изчислява въз основа на средния добив и действащите пазарни цени. През 1895 г. със закон на мястото на десятъка се въвежда поземлен данък, който се плаща на единица площ в зависимост от качеството на земята. През 1900 г. правителството на Тодор Иванчов отменя поземления данък и отново възстановява натуралния десятък. Това довежда до избухването на серия селски вълнения и бунтове против десятъка, в резултат на които десятъкът окончателно е заменен с поземлен (1901 г.). Селските вълнения и бунтове против десятъка започват да избухват, след като правителството на Тодор Иванчов (на снимката) (1899–1901 г.) решава да заздрави финансовото състояние на държавата чрез замяната на въведения през 1894 г. поземлен данък с омразния на българския народ от времето на османската власт натурален десятък. Още по времето на обсъждането на законопроекта в Х Народно събрание започва неорганизирано селско движение срещу възстановяването на натуралния данък. В периода от лятото на 1899 г. до началото на 1900 г. са организирани над 190 протестни митинги и събрания. След приемането на Закона за данъка на земните произведения за 1900–1901 г. селското недоволство прераства в открити бунтове. Те се преплитат с движението за изграждане на самостоятелна земеделска партия. Първият сблъсък става във Варна. Организираният на 5 март от Варненския околийски земеделски комитет митинг завършва с въоръжена намеса на полицията и войската. Във Варна е въведен полицейски час. В Русенски окръг сражения между селяните и войската стават в с. Тръстеник, където се събират 4–5 хиляди души от съседните с. Правителството е принудено на 21 април да обяви военно положение в Русенска, Разградска, Търновска, Горнооряховска и Свищовска околия, за да се справи със селските бунтове. Движението против десятъка придобива масов характер и в Балчишка околия. Най-големи са сблъскванията в с. Дуранкулак, където след намесата на войската са ранени десетки селяни и убити около 90 души На 5 юни 1900 г. правителството въвежда военно положение в Шуменски и Варненски окръзи. В селата, където селяните продължават да се съпротивляват, са изпратени войскови части. Всичко това довежда до прекратяване на движението срещу десятъка.1894 г.\r\nСлед натиск на българското правителство при подкрепата на Великобритания и Австро-Унгария са издадени берати за български владици в Неврокоп (митрополит Иларион) и Велес (митрополит Авксентий) и ираде за преместване седалището на Екзархията от Ортакьой в престижния цариградски квартал Пера. Създава се възможност за съставяне на Свети синод само от епархиите в Европейска Турция. Българската екзархия е Върховна национална организация на Българската православна църква. Тя е учредена със султански ферман от 28 февруари 1870 г. и просъществува до 1953 г., когато е издигната в Българска патриаршия. До освобождението на България от османско присъствие обхваща следните епархии: Търновска, Доростоло-Червенска (Русенска), Варненско-Преславска (без Варна и 12 селища, разположени между Варна и Кюстенджа), Пловдивска (от Пловдив само махалата \"Св. Богородица\" и без Станимашката каза и някои села и манастири), Софийска, Видинска, Нишка, Кюстендилска, Самоковска, Велешка, Врачанска, Ловчанска, Сливенска, Охридска, Скопска, Нишавска (Пиротска). След извоюване на националната независимост се създават още две епархии: Неврокопска и Старозагорска (90-те години на XIX в.). Създаването на Българската екзархия е резултат от дългогодишната борба на българския народ за извоюване на своя църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. В устава й са утвърдени две начала: съборност (участие на духовници и вярващи в църковното управление) и изборност. Свиканият на 12 февруари 1872 г. Временен съвет на Екзархията избира за пръв български екзарх ловчанския митрополит Иларион. Този избор обаче не е одобрен от Високата порта и на 16 февруари същата година на негово място е избран видинският митрополит Антим I. Цариградската патриаршия от своя страна се обявява против образуването на Българската екзархия и на 16 септември 1872 г. я обявява за схизматична, т.е. отцепническа, тъй като последната не признава върховенството на патриарха. До освобождението на България от османско иго екзархията съдейства за обединяването на българските земи и ръководи просветното дело в тях. Тя води борба против западната католическа пропаганда, която се стреми да насажда своето влияние сред българския народ. След обявяването на Руско-турската освободителна война – 1877-1878 г., екзарх Антим I е свален от своя пост и е заточен в Мала Азия заради неговата патриотична дейност и проявени симпатии към Русия. За нов екзарх е избран ловчанският митрополит Йосиф I. След Освобождението Българската екзархия съсредоточава своята дейност главно в онези български земи, които по силата на Берлинския договор – 1878 г. остават отново в пределите на Османската империя. Наред с грижите за поддържане на българските черкви тя полага усилия за разгръщане и на просветното дело сред българското население в Македония и Одринско. Противопоставя се на засилването на сръбската и гръцката пропаганда в тези области. До избухването на Балканската война – 1912-1913 г. влиянието на Българската екзархия в Македония и Одринско се простира в следните епархии: Охридска, Битолска, Скопска, Дебърска, Велешка, Струмишка, Неврокопска, Костурска, Леринска (Мъгленска), Воденска, Солунска, Поленинска (Кукушка), Серска, Мелнишка, Драмска и Одринска. Първите седем от тях се управляват от български владици, а останалите - от екзархийски наместници. След разгрома на България в Междусъюзническата война – 1913 г. екзарх Йосиф I премества седалището си в София. След неговата смърт през 1915 г. в продължение на три десетилетия тя е управлявана от Светия синод, начело на който стои наместник-председател. През 1945 г. за нов екзарх е избран софийският митрополит Стефан I. Свиканият през 1953 г. църковен събор прокламира издигането на Българската екзархия в Българска патриаршия.1879 г.\r\nЕвропейската комисия единодушно приема Органическия устав на Източна Румелия, който осигурява широка административна автономия на областта през 1879-1885 г. Органическият устав на Източна Румелия е Основен закон (Конституция) на Източна Румелия. В съответствие с разпоредбите на Берлинския договор (1878 г.) се изработва от Европейска комисия за Източна Румелия (1878–1879 г.), съставена от представители на Великите сили и Турция. Комисията започва своята работа през септември 1878 г. в Цариград, един месец по-късно се премества в Пловдив. Органическият устав е приет на 14 април 1879 г. след продължителни дискусии. Съдържа 495 члена и 13 притурки (анекси). В основни линии повтаря решенията на Берлинския договор за Южна България. Източна Румелия е определена като автономна област под политическата и военната власт на султана, начело с генерал-губернатор, предлаган от султана и одобряван от Великите сили. Управлява с помощта на Частен съвет (Директорат), в който влизат шестимата началници на дирекциите (министерствата) в Областта. Най-влиятелна фигура в него е главен секретар, който е и директор на вътрешните работи. Законодателната власт се осъществява от Областното събрание. Състои се от 56 души: 10 се посочват от главния управител, 10 влизат по \"право\" и 36 се избират пряко от населението. Между сесиите на Областното събрание действа Постоянен комитет от 10 души, избрани сред депутатите. В административно отношение Областта се разделя на 6 департамента (окръзи) и 28 кантона (околии). Органическият устав утвърждава използването на три официални езика в Областта – български, турски и гръцки. С Органическият устав се гарантират основните права и свободи на населението – свобода на словото и печата, на събранията и сдруженията, равенство на всички пред закона и т. н. Уставът предвижда редица гаранции за правата на султана в Областта – да одобрява законите, гласувани от Областното събрание, да го разтуря, да разполага войска по стратегически важни места и др. Областта няма право на самостоятелна външна политика. Трябва да изплаща определена годишна вноска на Османската империя. Всичките тези ограничения имат по-скоро формален характер. На практика в резултат на упоритата съпротива на местното население Областта запазва българския си характер. Според чл. 1. \"Източна Румелия е област, турена под пряката политическа и военна власт на негово величество султана, в условията на административна автономия.\" Според чл. 7. негово величество султанът се представлява в Областта от един Главен управител християнин, когото той назначава за петгодишен период, със съгласие на Силите. Според чл. 10. в Източна Румелия има учредено Областно събрание. Според чл. 20. \"Международните договори и спогодби... които са сключени или има да се сключват между Портата и чуждите страни, се прилагат и в Източна Румелия както и в цялото Турско царство.\"1877 г.\r\nБългарското централно благотворително общество в Букурещ (БЦБО) се саморазпуска. Българското централно благотворително общество в Букурещ (БЦБО) е политическа организация на българските емигранти в Румъния. Основана на 10 юли 1876 г. в Букурещ като продължение на Българското человеколюбиво настоятелство. За неговото създаване голяма роля изиграва Вл. Йонин - пратеник на славянските благотворителни комитети в Санкт Петербург и Москва, които поемат финансирането на Българското централно благотворително общество в Букурещ (БЦБО). Той е избран и за негов почетен председател. В ръководството на Българското централно благотворително общество в Букурещ (БЦБО) са включени също К. Цанков, О. Панов, Иван Вазов, Стефан Стамболов и др. Първоначално в неговите редове се включват представители и на революционното течение, и на консервативните среди. Но на Общото събрание (18-22 ноември 1876 г.) превес вземат представителите на второто течение, което се отразило и на духа на изработената програма на Българското централно благотворително общество в Букурещ (БЦБО). В нея се издига идеята за създаване на независима българска държава, но с монархическа форма на управление. Независимо от това Българското централно благотворително общество в Букурещ (БЦБО) развива не малка дейност за сплотяване на силите на българското националноосвободително движение след жестокото потушаване на Априлското въстание (1876 г.). То не само оказва помощ на пострадалото българско население, но се включва активно и в набирането на български доброволци за Сръбско-турската война (1876 г.). Чрез материалната подкрепа на славянските комитети в Русия то поема и издръжката на завърналите се в Румъния българи след участието им във войната. За пропагандиране на своите цели и привличане на европейското обществено мнение в защита на българския народ Българското централно благотворително общество в Букурещ (БЦБО) ползва в. \"Нова България\", издаван от Христо Ботев. След обявяване на Руско-турската освободителна война (1877-1878 г.) то се обръща с възвание към българския народ да подкрепи действията на руската армия. Със същото възвание то обявява и прекратяването на своята дейност.\r\n1877 г.\r\nИздадена е везирска заповед, с която екзарх Антим I е уволнен и изпратен на заточение в Мала Азия. Антим I (светско име Атанас Михайлов Чалъков) е духовник, първият български екзарх, обществен и политически деец. Роден е през 1816 г. в Лозенград (днес в Турция). Учи последователно в Коручешменското училище в Цариград, в Богословското училище на о. Халки и в Духовната академия в Москва. Завръщайки се от Русия, той става преподавател, а по-късно и ректор на Духовната семинария на о. Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на I Велико Народно събрание (1879 г.) в Търново. Умира 1 декември 1888 г.1876 г.\r\nОт 14 до 16 април се провежда Оборищенско събрание. То е събрание на 65 представители на революционните комитети на около 58 селища от IV-Панагюрски, революционен окръг в историческата местност Оборище, намираща се на 11 км северозападно от Панагюрище. Съгласно решението на Гюргевския революционен комитет трябва да се проведат предварителни събрания за уточняване на някои въпроси по хода на подготовката на Априлското въстание (1876 г.). Ръководните дейци на IV революционен окръг определят Оборище за място на срещата. С цел да не се допуснат шпиони и случайни лица делегатите са снабдени с пълномощни писма от съответните революционни комитети. Делегатите полагат клетва, след което пристъпват към своята работа. Те преглеждат сметките на всяко село, представени от революционните им комитети, и правят равносметка за цялостната подготовка на въстанието. Определят и датата на въстанието (1 май). Избрана е комисия, която да изработи устав и програма, подробен план за въстаническите действия, военни инструкции, прокламации и т. н. След бурни разисквания делегатите приемат предложението на Георги Бенковски и гласуват пълномощия на апостолите да ръководят въстанието, като с това утвърждават принципа на демократическия централизъм. Оборищенско събрание е най-ярката проява на организираност на българското националнореволюционно движение. Взетите от него решения стават достояние и на останалите революционни окръзи чрез специално изпратени до тях куриери.1872 г.\r\nВасил Левски пристига в Букурещ и отсяда в дома на Любен Каравелов.1861 г.\r\nВ Цариград тържествено пристига ръкоположеният от папата за глава на българската униатска църква Йосиф Соколски. На 2 април същата година Архиепископ Йосиф Соколски е ръкоположен от римския папа Пий IX за архиепископ на българите униати със седалище столицата на Османската империя. Унията е обединение на Православната и Католическата църкви и признаване първенството на римския папа при запазване на православните обреди и богослужение. Течение е в Източноправославната църква, проявяващо се като форма на икуменизма, смятан за ерес. Униатското движение в България е църковно-политическо движение за създаване на автономна българска църква под върховенството на римския папа. Възниква в резултат на засилването на католическата пропаганда след Кримската война (1853-1856 г.). Франция и Англия, в стремежа си да отслабят руското влияние на Балканите, изпращат множество католически и протестантски мисионери, които разгръщат силна агитация за откъсване на българите от православието. Турското правителство, заинтересувано от разрушаването на верското единство на българите и за да нанесе удар на руското влияние, поддържа униатското движение. Католическите мисионери обаче не могат да се похвалят със значителни успехи. Униатското движение не е популярно сред българското население. Само една малка част от обществеността проявява склонност да приеме католицизма и да се откъсне от Цариградската патриаршия и да извоюва независима българска църква. През 1859 г. българите в Кукуш се обявяват за униати. На 18 декември 1860 г. Драган Цанков, 80-годишният архимандрит Йосиф Соколски и др. подписват акт за уния - присъединяване на българската църква към католическата. Йосиф Соколски е ръкоположен в Рим от самия папа Пий IX за архиепископ на българите униати (2 април 1861 г.). Високата порта признава веднага новообразуваната българска униатска община в Цариград и заточва Иларион Макариополски. Българският народ не приема новосъздадената църква. Той стои зад Иларион Макариополски дори и след заточаването му. Найден Геров и Петко Рачов Славейков успяват да убедят Йосиф Соколски да се откаже от унията. Той заминава за Одеса (6 юни 1861 г.), откъдето отправя послание до българите униати да се върнат към православието. Драган Цанков също се отказва от унията. Униатското движение заглъхва. Остават само незначителни униатски групи.1861 г.\r\nВисоката порта издава заповед, с която се потвърждава заточението на българските владици Иларион, Авксентий и Паисий. Иларион Макариополски (светско име Стоян Стоянов Михайловски) е висш духовник, митрополит, един от водачите на църковно-националната борба. Роден е през септември 1812 г. в гр. Елена. Отначало учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Тук се запознава с Неофит Бозвели и става негов близък сподвижник и помощник в разгорялата се борба за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен от там през 1850 г., той разгръща още по-активна дейност в църковно-националното движение. Избран е за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт по същество той дава открит израз на желанието на българския народ да скъса с върховенството на Патриаршията и с гръцката църковна зависимост. За тази си смела постъпка Иларион Макариополски е отново заточен, този път в Мала Азия, където престоял до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет; член е и на първия Свети синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец. Умира на 4 юни 1875 г.1854 г.\r\n\"Средоточното попечителство\" в Букурещ изготвя обръщение към Михаил Горчаков, в което се разясняват основни цели на организацията: да подпомага \"страдущите българи отвъд Дунава\" и да съдейства за сформирането на български доброволчески отряди. Средоточното българско попечителство е обществено-политическа организация, създадена на 9 март 1854 г. от представители на заможните слоеве на българската емиграция във Влашко на основата на съществуващия временен комитет \"Епитропия\", учреден през 1853 г. Поставя си за цел да възглави освободителното движение на българския народ, както и дейността на българската емиграция в условията на започналата Кримска война (1853-1856 г.). В действителност обаче дейността му се ограничава до набирането на български доброволци в помощ на руската армия. След като е признато официално от руското правителство, създава свои поделения в редица др. градове - Браила, Галац, Плоещ и др. След преустановяване на войната дейността му почти замира. През 1862 г. се преустройва в благотворително дружество (Добродетелна дружина). Добродетелната дружина, Българска добродетелна дружина, Комитет на \"старите\" е обществено-политическа организация на българската емиграция в Букурещ, изразяваща интересите на по-заможните кръгове в нея. Избухналата през 1853 г. Кримска война раздвижва духовете на българското население във Влашко и Молдова, като не оставя равнодушни и едрите търговци и чифликчии. През 1854 г. в Букурещ с насърчението на руското военно командване те създават комитет, наречен Средоточно българско попечителство (Епитропия), което има за задача да събира и въоръжава български доброволци за участие във войната на страната на руската армия. Попечителството няма определена политическа програма. То ограничава дейността си само до подобряване участта на поробените българи, без да посочва средствата за това. През 1862 г. Попечителството се преименува в Българска добродетелна дружина или само Добродетелна дружина. Макар че приема формата на благотворителна организация, то фактически си поставя и определени политически цели. Както Попечителството, така и Добродетелната дружина в своята дейност се придържа обикновено към съветите на руската дипломация. Най-изтъкнати нейни основатели и ръководни дейци са братята Евлоги и Христо Георгиеви, д-р Г. Атанасович, Ив. Бакалоглу и др. По въпроса за освобождението на България от османско иго Добродетелната дружина разчита главно на помощта на Русия и поради това не споделя възгледите на представителите на българската революционна емиграция в Румъния. Вследствие на това Добродетелната дружина често влиза в остри противоречия с тях. В отделни случаи обаче при благоприятно изменение на политическата обстановка на Балканите тя подпомага действията на българските революционери. През 1866-1867 г. в съответствие с плановете на руската дипломация по Източния въпрос Добродетелната дружина се насочва към сближение със сръбското правителство. За целта се разработва специална \"Програма за политическите отношения на сърбо-българите (българо-сърбите) или на тяхното сърдечно отношение\". В нея се предвижда създаването на една голяма славянска държава от сърби и българи, която да има общо правителство и Народно събрание. За княз на тази държава е посочен сръбският княз Михаил Обренович. За осъществяването на тази програма Добродетелната дружина предприема стъпки за създаване на революционно брожение в България и оказва материална помощ за формиране на четите на Панайот Хитов и Филип Тотю. През есента на същата година подпомага също и организирането на Втората българска легия в Белград. След неуспеха на своя план Добродетелната дружина се насочва към сближаване с Османската империя и създаване на българо-турска дуалистична държава по подобие на Австро-Унгария, при която турският султан да бъде провъзгласен и за български цар. След неуспеха и на това начинание Добродетелната дружина отново се оставя да бъде тласкана от руската дипломация, без да разгръща каквато и да е по-съществена дейност. Макар и да не прекратява своето съществуване и след Освобождението, тя не играе вече никаква роля в политическия живот на българите, останали в Румъния. Престава формално да съществува след смъртта на Евлоги Георгиев през 1897 г.1205 г.\r\nЦар Калоян нанася катастрофално поражение на кръстоносната войска в битката при Одрин. На бойното поле българският цар пристига с цялата българска армия и 14 000 кумани. Маневрената куманска конница предприема лъжлива атака срещу латинския лагер и увлича рицарите в преследване. Бързото и на пръв поглед неорганизирано движение на конниците увлича рицарите в преследването им. Така неорганизирано и безредно те се отдалечават от своя лагер, за да достигнат до очакващата ги в засада българска войска. Затворени в плътен кръг, те се оказват срещу очакващите ги отряди на Калоян. Някои от спасилите се рицари, участници в това решително сражение, след време записват с покруса, че в битката при Одрин загива “цветът на рицарската войска”. Император Балдуин е пленен и отведен в Търново. Малкото рицари, които успяват да избягат от полесражението, бягат към Родосто и Константинопол. Калоян (Йоаница) е цар на българите (1197-1207 г.) от рода Асеневци, брат на цар Асен I (1187-1196 г.) и на цар Петър II (1196-1197 г.), изтъкнат пълководец и дипломат. След победата на въстанието на Петър и Асен (1185-1187 г.) като гарант за миролюбивата политика на България спрямо Византия Калоян е изпратен като заложник в Цариград, където успява да се запознае с тънкостите на византийската дипломация. Възкачва се на престола след убийството на брат му Петър и предприема незабавни действия за укрепване на централната власт и обуздаване на сепаратистичните стремежи на болярите. Възползвайки се от избухналите по онова време вътрешни борби във Византия, от нея се отделят присъединилите се по-рано български боляри Иванко и Добромир Хриз, както и висшите сановници Мануил Камица (който минава на страната на Добромир Хриз) и Йоан Спиридопаки, управител на Смолянската област. За да се справи с отцепниците, император Алексий III Ангел потърсва сближение с Калоян и в края на 1201 г. сключва мир с него, по силата на който признава всички териториални придобивки на България, постигнати след 1195 г. През този неколкогодишен период е освободена цяла Северна България заедно с черноморските градове, а така също и областите около Видин, Белград и Браничево. В началото на 1201 г. в ръцете на българския владетел падат още важната крепост Констанция (днес Кюстенджа) и Варна. След сключването на мира с Византия Калоян успява да изтласка и Добромир Хриз от неговите владения. В резултат на това българската държава достига своите териториални граници, които имала преди падането й под византийска власт. Не много след подписването на мирния договор с Византия против България предприема поход унгарският крал Емерих. През 1203 г. той окупира областите около Белград, Браничево и Ниш, в които живее българско население, и побързва да се провъзгласи за \"крал на България\". Калоян съсредоточава против него своите войски и успява да го прогони от тези области. За да извоюва официално признаване на българската държава, Калоян влиза в преговори с римската курия и през 1204 г. сключва уния с папа Инокентий III. В резултат на това той е провъзгласен за \"крал\", а архиепископ Василий - главата на българската църква, за \"примас\". Този акт има чисто формален характер и не позволява на римския папа да разпростре своето влияние над българите, но дава възможност на българския владетел да продължи усилията си за териториално разширение на своята държава. След блестящо разиграна военна операция, на 14 април 1205 г. нанася катастрофално поражение на кръстоносците при Одрин и пленява император Балдуин Фландърски. След тази битка българската държава се утвърждава като първостепенна политическа и военна сила на Балканите. Скоро Калоян превзема Пловдив и се насочва на юг към Солунското маркграфство. Освобождава за кратко време редица крепости - Серес, Костур, Битоля, Охрид и др., и стига до стените на Солун. Убит е през август 1207 г. от куманския вожд Манастър в резултат на заговор, в който участват и някои български боляри, недоволни от прекомерното засилване на централната власт. През 1972 г. в търновската църква \"Св. 40 мъченици\" е открито погребение на около 35-40-годишен мъж с изключителен за времето си ръст (близо два метра), на чиято лява ръка има златен пръстен, тежък 61,15 г. Върху плочката на пръстена е изобразено животно с остра кучешка муцуна, тяло и опашка на лъв и с орлови нокти на краката. Около него е гравиран надпис: \"Калоянов пръстен\". Покойникът е бил облечен в скъпа пурпурна дреха, украсена със златотъкана шевица и бисери, и е бил обут в червени обувки. Анализът на данните от погребението позволяват на учените да приемат, че е открит гробът на цар Калоян.На тази дата са родени:1939 г.\r\nРоден е Миле (Милан) Венков Марковски - български писател. Завършва гимназия в Скопие (1957 г.) и философия в Скопския университет (1962 г.). Работи като главен редактор на вестник “Наш свят” към издателство “Детска радост” - Скопие (1965-1968 г.); зам.-главен редактор на вестник “Септемврийче” (1968-1975 г.). Автор на белетристични творби, предимно за деца и юноши. Негови творби са превеждани на немски и сърбохърватски език Негови съчинения са : “В неделя след обед” (1964 г.), “По детските пътеки” (1965 г.), “Малко за Рамче” (1966 г.), “Тиха дълга нощ” (1968 г.), “Град Приказка” (1969 г.), “Котката и канарчето” (1971 г.), “Гъба под чадър” (1972 г.), “Непресъхнали кандила” (1974 г.), “Пясъчко” (1974 г.), “Приказки от осмия ден” (1975 г.), “Приключенията на една гладка писалка” (1975), “Рамче и слънцето” (1975). Посм. излизат: “Вълшебникът ни очаква” (1976 г.), “Твърдоглаво време” (1985), “Забавните приключения на Весел Мечо” (1986 г.), “Пясъчко” (1989 г.).На тази дата умират:1892 г.\r\nУмира Христо Караминков (Бунито, Малкия) - български възрожденски деец, революционер. Участник в борбата за държавна независимост и в работата на Търновския революционен комитет. Член е на Гюргевския революционен комитет, определен е за помощник-апостол на I (Търновски) революционен окръг. От началото на 1876 г. работи в България по подготовката на въстанието. Включва се в четата на поп Харитон и участва в сражения. След разгрома на четата заедно със Ст. Стамболов бяга в Румъния. Взема участие в Руско-турската война (1877-1878 г.). След Освобождението е окръжен съветник и народен представител.814 г.\r\nУмира на хан Крум. Неочакваната му смърт се превръща в събитие с огромно значение за Византия. Крум е Хан на българите от 803 г. до 814 г., считан за родоначалник на нова ханска династия, голям пълководец. Първоначално води политика на мир с Византия и насочва своето внимание към северозападните граници на българската държава, които са застрашени от франките. През 805 г. се възползва от тяхната победа над аварите и успява да включи в пределите на България източната част от държавата им. Разширяването на българските владения на запад предизвиква сериозно безпокойство в Цариград и през 807 г. император Никифор I Геник предприема поход, като стига с войските си до Одрин. Възползвайки се от нарушаването на добросъседските отношения, Крум на свой ред потегля на юг. През 808 г. се насочва по долината на р. Струма и разгромява посрещналите го византийски войски, а през 809 г. превзема Сердика (днес София). Изплашен от неговите успехи, през 811 г. византийският император нахлува в пределите на България с голяма войска. Като отхвърля предложения му от Крум мир, Никифор I Геник преминава старопланинските проходи и стига до столицата Плиска. След като взема със себе си съкровищата на българския владетел, я опожарява и потегля назад. По пътя неговите войници ограбват и опустошават българските земи. Крум успява да организира голяма войска и да привлече на помощ аварите. Той посреща византийския император при Върбишкия проход. В сражението на 26 юли 811 г., византийските войски са напълно разбити, загива и Никифор I Геник заедно със своите военачалници. След сражението Крум заповядва да отрежат главата на Никифор I Геник, която няколко дни е държана на показ, набита на кол. След това, пак по негова заповед, черепът на императора е обкован със сребро. С него Крум пие наздравица в чест на своята победа. През следващата година българският хан предприема нови действия против Византия. Тъй като не разполага с достатъчно сили, за да се разправи окончателно с нея, той предлага на новия византийски император Михаил I Рангаве мир, като за целта е да бъде възобновен мирният договор, сключен между Тервел и Теодосий през 716 г. От Цариград последва отказ. Византийският владетел потегля на поход против България, но при Версиникия, близо до Одрин, неговите войски претърпяват поражение (22 юни 813 г.). След тази победа Крум стигнал безпрепятствено до Цариград. Той отново предлага на византийския император мир. Но след като разбрал намерението на византийците да го ликвидират по вероломен начин, се оттегля и започва да се готви за окончателното завладяване на византийската столица. По време на тази усилена подготовка обаче внезапно умира.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.14", "title": "Денят 14 април в българската история"}
{"url": "http://www.focus-news.net/news/2018/04/14/2510883/zapadno-i-srednoevropeyskiyat-mitropolit-antoniy-shte-oglavi-pashalna-sveta-liturgiya-v-hram-izpolzvan-ot-balgarskata-tsarkovna-obshtina-sv-yoan-rilski-chudotvorets-v-lyuksemburg.html", "text": "На Светла събота в Люксембург епархийският архиерей на Западно и Средноевропейска епархия - Негово Високопреосвещенство митрополит Антоний, който гостува на българската църковна община \"Св. Йоан Рилски\", за да сподели пасхалната радост с нашите сънародници там, ще оглави архиерейска света Литургия, от 10.00 часа в храма към духовната семинария St Jean XXIII, предаде репортер на Агенция \"Фокус\".\r\nТой ще бъде в съслужение със свещеник Станко Дидов (председател на Църковното настоятелство) и свещеник Милчо Маринов (от енорията във Франкфурт на Майн). \r\nНикола ПЕТКОВ", "date": "2018.04.14", "title": "Западно и Средноевропейският митрополит Антоний ще оглави Пасхална света  Литургия в храм, използван от българската църковна община \"Св. Йоан Рилски Чудотворец\" в Люксембург"}
{"url": "http://www.focus-news.net/news/2018/04/14/2510872/mariya-zaharova-udarat-po-siriya-e-nanesen-v-moment-kogato-strana-poluchi-shans-za-mirno-badeshte.html", "text": "Прессекретарят на руското МВнР Мария Захарова заяви, че САЩ и техните съюзници са нанесли удара по Сирия в момента, в който страната е получила шанс за мирно бъдеще, предава ТАСС.\r\n„Зад тези действия стоят тези, които претендират за морално лидерство на този свят, заявяват за своята изключителност“, заяви Захарова. „Трябва да бъдат наистина изключителни, за да може в момента, когато Сирия получи шанс за мирно бъдеще, ѝ обстрелват столицата“, допълни тя.\r\nДипломатът също така заяви, че западните медии също са отговорни за ударите. „Белият дом заяви, че увереността в химическата атака е основана на „медиите, съобщенията за симптомите, видео и фото, а също така от заслужаваща доверие информация“, отбеляза Захарова. Тя отбеляза, че след подобни заявления американските и другите медии трябва да осъзнаят своята отговорност за случилото се.  Виктор Турмаков", "date": "2018.04.14", "title": "Мария Захарова: Ударът по Сирия е нанесен в момент, когато страна получи шанс за мирно бъдеще"}
{"url": "http://www.focus-news.net/news/2018/04/14/2510885/navarshvat-se-90-godini-ot-dvete-unishtozhitelni-zemetreseniya-v-gorna-trakiya-prez-1928-g.html", "text": "Навършват се 90 години от двете унищожителни земетресения в Горна Тракия през 1928 г. Това съобщи за Агенция \"Фокус\" Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). Всред земетресенията, породени на територията на България през XX век, най-унищожителни са две, станали преди 90 години на 14 и 18 април: човешки загуби 114, около 1000 ранени; негодни за обитаване 73 519 частни сгради, 370 обществени сгради и болници, 467 училища, 280 църкви, 105 селскостопански постройки, много транспортни артерии и водопроводни линии; пострадали над 240 села. Паричните разходи за възстановяване на обществени сгради и съоръжения след земетресенията по данни на създадената тогава Дирекция за подпомагане и възстановяване на земетръсната област (Отчет на ДИПОЗЕ) са показани на графиката. Вижда се, че приоритетът е върху “грижа за човека” – училища и болници. Трябва да споменем, че международните помощи тогава достигат над 60 милиона лева от повече от 30 страни.\r\nЕпицентрите на земетресенията са между с. Черна гора, Чирпан и Първомай (б. Борисовград) на 14 април и Садово-Поповица на 18 април 1928 година. На 14 април е Велика събота – в 11:20 преди обяд Тракийската низина е силно разтърсена от земетресение, каквото отдавна не се помни. Първо рухват покривите, после се разцепват стените. Дълги и широки пукнатини се появяват в земята около Чирпан – между селата Черна Гора и Тракия пукнатината е с дължина 37 км (информация от теренни проучвания на геолозите Георги Бончев и Петър Бакалов) и с потъване от 30-40 сантиметра южно от разлома. Минералните води в Меричлери временно се скриват. Според описания на преживели земетресението: “Масивните къщи паднали веднага, а паятновите започнали да се наклоняват, огъват, керемидите им се разхвърчали по дворовете. Улиците се разместили. Животните полудяли в оборите.”  Селата Черна гора, Оризово, Милево, Меричлери, Скобелево и град Първомай се покриват с черги и одеала. Тези “палатки” се обитават от стреснати хора, изчакващи стихията да отмине, за да стегнат ударените си къщи. Уви. Трусовете не престават. Само четири дни по-късно, вечерта в Светла сряда, отново така силно, но по-дълготрайно люлеене атакува вече уязвени сгради. В импровизираните подслони или край огньове населението в Чирпанския район е опазено поне от сгромолясване на стени. Не е така, обаче, край Поповица и Садово – епицентърът приближава древния Пловдив. Новото катастрофално земетресение с магнитуд 7.0 образува праг през река Черкезица при Поповица, поражда напуквания край Марица (амплитуда около 1.5 метра) и Стряма – общата дължина на пукнатините от двете големи земетресения достига 115 км, улягане на речни наносни почви, изстискване на подпочвени води и пясък във вътрешността на селските къщи, заливане на цялото село Любеново. А в Пловдив? – освен повредите, непрекъснато следващи сътресения засягат и психиката на жителите. Да си помислим за социалния удар в един днешен град с неконтролируеми промени на сградните конструкции… А там, в Горна Тракия, след като сеизмичната активизация заглъхва за 3-4 години, максималният магнитуд на сеизмичните прояви не достига дори 5. Това не е успокояващо, макар и сравнение с последствия от световни земетресения да окуражава. При магнитуд около 6.8, какъвто се приписва на Чирпанското земетресение, съществуват и твърде трагични случаи. Например, \r\nСпитакското земетресение с магнитуд 6.8 през 1988 година в Армения лиши от живот над 30 хиляди души; половината от 70 хиляди жители на град Бам, Иран, загинаха при земетресение с магнитуд 6.6 през 2003 г.", "date": "2018.04.14", "title": "Навършват се 90 години от двете унищожителни земетресения в Горна Тракия през 1928 г."}
{"url": "http://www.focus-news.net/news/2018/04/14/2510877/reuters-ruskiyat-poslanik-v-sasht-predupredi-che-vazdushnite-udari-v-siriya-shte-imat-posledstviya.html", "text": "Посланикът на Русия в САЩ Анатоли Антонов предупреди, че ще има последствия за водените от Вашингтон военни удари по Сирия и допълни, че не е допустимо да се обижда президентът на Русия Владимир Путин, предава  Reuters.\r\n„Предварителният сценарий се прилага“, заяви Антонов. „Отново, ние сме заплашвани. Предупреждаваме, че подобни действия няма да бъдат оставени без последствия“.\r\n„Обиждането на президента на Русия е неприемливо“, допълни Антонов. „САЩ, които притежават най-големия арсенал от химични оръжия, нямат право да обвиняват други страни“. Виктор Турмаков", "date": "2018.04.14", "title": "Reuters: Руският посланик в САЩ предупреди, че въздушните удари в Сирия ще имат последствия"}
{"url": "http://www.focus-news.net/news/2018/04/14/2510886/varna-vremenna-organizatsiya-na-dvizhenie-shte-bade-vavedena-v-tsentralnata-chast-na-grada-za-otkrivaneto-na-motosezona.html", "text": "Във връзка с шествие във Варна, с което открива мотосезона, се налага да бъде освободена таксиметровата местостоянка пред Катедрален храм „Свето Успение Богородично“ от превозни средства от 9.30 ч. до приключване на мероприятието – около 13.00 ч. Това съобщиха от Общината.\r\nВ същия период се преустановява и движението по бул. „Мария Луиза” – в частта от пл. „Св. Св. Кирил и Методий” до кръстовището с ул. „Шипка”; бул. „Владислав Варненчик” – в отсечката от кръстовището с бул. „Съборни” до пл. „Св. Св. Кирил и Методий”; бул. „Христо Ботев” – от кръстовището с ул. „Кракра” до кръстовището с ул. „Бачо Киро”.\r\nОграничението не се отнася за превозни средства, обслужващи линиите на градския транспорт.\r\nЗабраната важи и за площад „Св. Св. Кирил и Методий“ от 9.00 ч. до приключване на мероприятието.", "date": "2018.04.14", "title": "Варна: Временна организация на движение ще бъде въведена в централната част на града за откриването на мотосезона"}
{"url": "http://www.focus-news.net/news/2018/04/14/2510888/vtoro-izdanie-na-turnir-po-vodno-spasyavane-shte-se-provede-v-blagoevgrad.html", "text": "Второ издание на турнир по Водно спасяване ще се проведе в Благоевград. Спортната инициатива ще бъде в рамките на два дни в закрития плувен басейн на Спортен комплекс „Пирин“. Официалното откриване ще бъде в 15.00 часа, а в неделя ще бъдат финалите и  церемонията по награждаване, като състезанията ще започнат в 10:00 часа.\r\nОт тази година патрон на инициативата е Ичко Войвода, а статуетка- пластика,  с неговия лик, ще бъде връчвана на победителите, класирали се на първо място.  \r\nВъв второто издание на турнира по Водно спасяване участие ще вземат 19 отбора и около 170 състезатели от цялата страна. В Благоевград ще пристигнат представители  от Велико Търново, Сандански, София и София област, Варна, Смолян, Севлиево, Академия на МВР, Добрич, Русе и Бургас. Очаква се да пристигнат гости и от Битоля, Македония. \r\nСъбитието се организира съвместно с  „Водноспасителна служба“ към НС на БЧК и Дружество водни спасители и Община Благоевград и  има за цел да покаже важността и значимостта на тази професия. Идеята е да се привлекат повече хора, които да се обучават за спасяването на човешки животи във водата.\r\nПлувният басейн в Спортен комплекс „Пирин“  беше открит в края на 2015 година, в резултат на целенасочената политика, водена от  кмета на община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50X25.", "date": "2018.04.14", "title": "Второ издание на турнир по Водно спасяване ще се проведе в Благоевград"}
{"url": "http://www.focus-news.net/news/2018/04/14/2510882/dzheyms-matis-yavno-bashar-asad-ne-razbra-poslanieto-kogato-go-udarihme-predi-edna-godina.html", "text": "э Министърът на отбраната на САЩ Джеймс Матис защити решението на президента Доналд Тръмп да нанесе военни удари по Сирия, заявявайки, че сирийският президент Башар Асад „не е разбрал посланието“ да прекрати употребата на химично оръжие след американските удари от миналата година, предава The Hill.\r\n„Явно Асад не разбра посланието от миналата година. Този път с нашите съюзници трябваше да го ударим по-здраво. Заедно изпратихме ясно послание за Асад и неговите кървави лейтенанти, че не трябва да извършват ново нападение с химическо оръжие, защото ще бъдат държани отговорни“, заяви Матис по време на пресконференция в Пентагона. \r\n„Използвахме малко повече двойното количество оръжие тази година, в сравнение с това, което използвахме миналата година. Ние сме точни и пропорционални, но същевременно това си бе тежък удар“, уточни министърът.  Виктор Турмаков", "date": "2018.04.14", "title": "Джеймс Матис: Явно Башар Асад не разбра посланието, когато го ударихме преди една година"}
{"url": "http://www.focus-news.net/news/2018/04/14/2510891/denyat-14-april-v-svetovnata-istoriya.html", "text": "2017 г.\r\nAir China преустановява всички полети до столицата на Северна Корея Пхенян поради нарастващото напрежение между Северна Корея и Съединените щати.2017 г.\r\nНад 2000 мигранти са спасени в Средиземно море край бреговете на Либия.2014 г.\r\nЧленове на Боко Харам убиват над 70 и раняват 124 човека в столицата на Нигерия Абуджа.2013 г.\r\nЗа нов президент на Венецуела е избран Николас Мадуро.1994 г.\r\nИзтребител на САЩ сваля в Ирак два “приятелски” вертолета, който първоначално възприема като вражески. Загиват 26 души.1991 г.\r\nОт Музея на Ван Гог са откраднати 20 картини на стойност 500 млн. долара.1988 г.\r\nСъюзът на съветските социалистически републики (СССР) подписва споразумение, с което поема ангажимента да изтегли войските си от Афганистан. Пактът, създаден в преговори между СССР, САЩ, Пакистан и Афганистан е подписан в церемония на ООН в швейцарската столица Женева. Този договор слага край на деветгодишната съветска окупация на страната, целяща властта в страната да бъде предоставена на комунистическо правителство, което води борба за държавното управление. Според подписаното споразумение СССР трябва да се изтегли постепенно в продължение на девет месеца.1970 г.\r\nНа борда на американския космически кораб “Аполо 13” избухва експлозия, която причинява една от най-критичните ситуации в американската космическа история – животите на трима космонавти са изложени на много голям риск. Експлозията избухва в горивните клетки в сервизния модул на космическия кораб 56 часа след излитането. Резултатът от нея е прекъсване на главното електрическо захранване, което предизвиква преустановяване на осигуряването с кислород и вода за космонавтите. След аварията тези жизнено важни вещества се доставят от резервната батерия за спешни случаи на лунарния модул “Аквариус”. В случай, че аварията се е била случила след отделяне на модула с цел кацане на Луната космонавтите са щели да бъдат изправени пред сигурна смърт. Въпреки че НАСА прави всичко възможно да спаси космонавтите оцеляването им е твърде несигурно. За да бъдат спасени космонавтите се планира и изпълнява високо рискова операция, която е единственото възможно решение. На 17 април 1970 година тричленният екипаж на “Аполо 13” се завръща успешно на земята.1953 г.\r\nИзвършен е първия полет на многоцелевия вертолет КА-15.1945 г.\r\nОснована е Московската ботаническа градина.1941 г.\r\nУинстън Чърчил издава заповед за прекратяване на ежеседмичните отчети за загубите на английския флот като деморализиращи населението. Уинстън Леонард Спенсър Чърчил е избран в Парламента като депутат от Консервативната партия през 1900 г. Четири години по-късно, по конюнктурни съображения преминава в Либералната партия. Многократно оглавява различни министерства. Той е един от организаторите на Дарданелската операция 1915 г., чийто провал го принуждава да подаде оставка. През 1940–1945 г. е министър-председател на коалиционното правителство. Заради участието на България в Първата световна война 1914–1918 г. и Втората световна война 1939–1945 г. като съюзник на Германия Чърчил заема враждебно отношение спрямо страната ни. Той е инициатор за създаване на съюз на всички антифашистки сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Чърчил взема участие в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. В източноевропейските страни е установяван тоталитарни режими. В отговор на политиката на Сталин и издигането на “желязна завеса” по границите на източноевропейските страни в речта си на 5 март 1946 г. в САЩ Чърчил призовава за създаване на военно-политически съюз на САЩ, Великобритания и западноевропейските страни за защита на демокрацията от комунизма. Тази реч се смята за началото на “студената война”. Чърчил е известен и като писател, публицист и автор на исторически и мемоарни книги. През 1953 г. получава Нобелова награда за литература.1939 г.\r\nЗа първи път е публикуван романът на Джон Стайнбек “Гроздовете на гнева” - най-известното му произведение, считано за класика на XX-ти век. Джон Стайнбек е роден на 17 февруари 1902 г. в град Салинас, Калифорния в семейство на земеделец от немски произход и учителка с ирландско потекло. През 1919 г. постъпва в Станфордския университет. Известно време служи като моряк на кораб. Първата му книга е “Златната чаша”, която излиза през 1929 г. Автор е на романите: “Небесните пасбища” (1932 г.), “Към един незнаен бог” (1933 г.), “Тортила Флет” (1935 г.), “В неравна борба” (1936 г.), “За мишките и хората” (1937 г.); “Гроздовете на гнева” (1939 г., награден с “Пулицър” за 1940 г.; сборник с разкази “В черната долина” (1938 г.); повестта “Луната залезе” (1942 г.), “Пуснете бомбите” (1942 г.). През 1943 г. заминава като военен кореспондент на вестник “Ню Йорк Хералд Трибюн” за Европа (и в дописките си до този вестник, и в последните си писма за “Нюздей” от 1966 г. за Виетнам той остава в по-голяма степен писател, отколкото журналист). През 1944 г. излиза големият му роман “Улица “Консервна”. В следващите години публикува повестта “Бисерът” (1945 г.), романите “Безпътният автобус” (1947 г.), “На изток от Рая” (1952 г.), “Благодатният четвъртък” (1954 г.), “Краткото царуване на Пипин IV” (1957 г.), сборник с репортажи от II световна война “Имало едно време една война” (1958), романа “Зимата на нашето недоволство” (1961 г.), пътеписа “Пътешествия с Чарли” (1962 г.). Същата година (1962 г.) получава Нобелова награда за литература. Умира на 20 февруари 1968 година в Ню Йорк.1912 г.\r\nПри първото си плаване през Атлантическия океан корабът \"Титаник\" се сблъсква с айсберг около остров Нюфаундлънд (през нощта на 14 срещу 15 април 1912 г.) и потъва. При катастрофата загиват повече от 1 500 души. Между загиналите са около 20 българи, основно от селата Садовец, Плевенско, и Гумощник, Севлиевско. \"Титаник\" е пътнически параход на британската компания “Уайт стар”, смятан за най-модерния, съвършен, луксозен и надежден за времето си параход.1894 г.\r\nНаправена е първата демонстрация на кинескопа, изобретен от Томас Едисон.\r\nТомас Едисон е американски изобретател в областта на електротехниката и предприемач. Основател е на големи електротехнически компании. От 12 годишна възраст работи като вестникар и по-късно като телеграфист. Първото му изобретение е устройство за дуплекс по телеграфиране. След първия успех напуска работата си, заселва се в щата Ню Джърси и създава работилници, в които произвежда създадените от него устройства. Създава редица оригинални устройства, които защитава с патенти. След това се заселва в щата Ню Йорк, където създава голяма лаборатория и работилници. По това време Томас Едисон усъвършенствува телефона на Ал. Бел и създава фонограф (грамофон), предлага и внедрява електрическа лампа с нагреваема жичка и различна електротехническа апаратура- цокъл и фасунка за електрически лампи, предпазител със стопяеми жички, електрически ключ, електромер и много др. Томас Едисон експериментира електрификацията на железниците, разработва електромагнитната сепарация на железни руди и открива термоелектронната емисия. Той конструира най-мощните електрически генератори. По негов проект в Ню Йорк е построена първата в света електростанция за постоянен ток за обществено ползуване. До края на живота си Томас Едисон живее в Уест Ориндж, където ръководи създадения от него изобретателски център. През този период усъвършенствува фонограма и кинокамера, създава апарат за записване на телефонни разговори. Изобретява жп спирачка, желязно-никелов акумулатор и др. Автор на повече от 1 000 изобретения.1865 г.\r\nВъв Вашингтонския театър актьорът Джон Буут смъртоносно ранява президента на САЩ Абрахам Линкълн, който умира на следващия ден. През 1964 година Джон Буут планира да отвлече Абрахам Линкълн. Първоначално планът е бил президентът да бъде отвлечен и отведен в Ричмънд, където да бъде държан и по-късно разменен за задържани заложници от южните щати. Джон Буут набира и поддръжници на идеята за отвличането на президента. Един от тях е и Самюел Честър, който по-късно става ключов свидетел при разследването на убийството. Впоследствие Джон Буут променя решението за отвличането на президента и решава да го убие. По думите на приятел на Джон Буут Луис Уичман решението за убийството е взето след като актьорът чува обръщението на Линкълн към чернокожите граждани на Америка и призивът му към тях да упражнят активно правото си на гласоподаватели. На 14 април 1865 година президентът на Америка и първата дама присъстват на представлението в театър Форд “Нашия американски братовчед”. По време на представлението Джон Буут влиза в президентската ложа и стреля по президента.1775 г.\r\nБенджамин Франклин създава във Филаделфия първата организация за забрана на робството в САЩ.1611 г.\r\nПринц Федерико Цези за първи път използва думата “телескоп”.На тази дата са родени:1945 г.", "date": "2018.04.14", "title": "Денят 14 април в световната история"}
{"url": "http://www.focus-news.net/news/2018/04/14/2510880/ria-novosti-izstrelyanite-po-siriya-raketi-ne-sa-vlizali-v-zonata-za-otgovornost-na-ruskite-pvo.html", "text": "Министерството на отбраната на Русия съобщи, че нито една от изстреляните от САЩ или техните съюзници крилати ракети в не е влизала в зоната за отговорност на подразделенията на руските ПВО, прикриващи обектите в Тарсус и Хмеймим, предава РИА Новости.\r\n„Нито една от изстреляните от САЩ и техните съюзници крилати ракети не е влизала в зоната за отговорност на подразделенията на руската ПВО, прикриваща обектите в Тартус и Хмеймим“, пише в официално заявление на министерството\r\nНа 14 април от 3:42 часа българско време до 5:10 часа самолети и кораби на САЩ, както и ВВС на Великобритания и Франция нанесоха ракетен удар по обекти от военната и гражданската инфраструктура на Сирия.  Виктор Турмаков", "date": "2018.04.14", "title": "РИА Новости: Изстреляните по Сирия ракети не са влизали в зоната за отговорност на руските ПВО"}
{"url": "http://www.focus-news.net/news/2018/04/14/2510884/interfaks-v-moskva-narekoha-udara-po-siriya-neosnovatelna-ataka-po-suverenna-darzhava.html", "text": "Председателят на Комисията на Съвета на Федерацията (горната камара на руския парламент) по международните дела Константин Косачев заяви, че ударът на САЩ и силите на коалицията по Сирия е крещящо нарушение на международното право, безоснователна атака по суверенна държава и опит да се провали мисията на ОЗХО в сирийския град Дума, предава  Интерфакс.\r\n„Политическата оценка може да бъде само една – това е крещящо нарушение на международното право и това е атака по суверенна държава без основания“, заяви Косачев.\r\n„И това, с висока степен на вероятност, е опит да се създадат затруднения за мисията на ОЗХО, която трябваше днес да започне работата си в град Дума или да я провалят“, допълни той.\r\nСенаторът отбеляза, че сега не са нужни емоции, а професионална оценка от военните специалисти, работещи на място.  Виктор Турмаков", "date": "2018.04.14", "title": "Интерфакс: В Москва нарекоха удара по Сирия неоснователна атака по суверенна държава"}
{"url": "http://www.focus-news.net/news/2018/04/14/2510869/general-dzhouzef-danford-sasht-ne-sa-uvedomyavali-rusiya-za-tselite-si-v-siriya.html", "text": "Командващият Обединения комитет на началник щабовете на американската армия генерал Джоузеф Дънфорд съобщи, че САЩ са се свързали с Русия, но не са съобщили ѝ съобщили за целите на въздушните удари по Сирия, пише The Hill.\r\n„Специфично избрахме тези цели, за да намалим риска руски сили да бъдат замесени и ние използвахме нашите обичайни канали за деескалация, за да уредим въпросите с въздушните пространства“, заяви ген. Дънфорд. „Не сме се координирали с Русия по ударите, нито пък сме ги уведомявали предварително“, допълни той.\r\n„Единствената комуникация бе свързана с нормалната деконфликтизация във въздушното пространство – процедурите, отнасящи се за нашите операции в Сирия. Не сме координирали цели и не сме извършвали планиране заедно с Русия“.  Виктор Турмаков", "date": "2018.04.14", "title": "Генерал Джоузеф Дънфорд: САЩ не са уведомявали Русия за целите си в Сирия"}
{"url": "http://www.focus-news.net/news/2018/04/14/2510892/plovdiv-znepolskiyat-episkop-arseniy-shte-oglavi-arhiereyska-sv-liturgiya-v-mitropolitskiya-hram-sv-vmtsa-marina-na-tomina-nedelya.html", "text": "На 15 април 2018 г. на Томина неделя, с благословението на Негово високопреосвещенство Пловдивския митрополит Николай, Негово преосвещенство Знеполският епископ Арсений ще оглави архиерейска св. Литургия в митрополитския  храм \"Св. Вмца Марина\",  град Пловдив, предаде репортер на Агенция \"Фокус\".\r\nНачалото е в 09.00 часа. \r\nНикола ПЕТКОВ", "date": "2018.04.14", "title": "Пловдив: Знеполският епископ Арсений ще оглави архиерейска св. Литургия в митрополитския храм \"Св. вмца Марина\" на Томина неделя"}
{"url": "http://www.focus-news.net/news/2018/04/14/2510874/ria-novosti-generalniyat-sekretar-na-oon-prizova-da-se-proyavyava-sdarzhanost-i-da-se-izbyagva-eskalatsiyata-okolo-siriya.html", "text": "Генералният секретар на ООН Антонио  Гутереш след ударите на САЩ, Франция и Великобритания по Сирия призова всички страни да проявяват сдържаност, за да се избягва ескалация на ситуацията, предава РИА Новости.\r\nПо-рано президентът на САЩ Доналд Тръмп обяви нанасянето на ударите по Сирия. По-нататък и министър-председателят на Великобритания Тереза Мей и властите на Франция потвърдиха нанасянето на ударите.\r\n„Призовавам страните-членки на ООН да проявят сдържаност в тези опасно обстоятелства и да избягват каквито и да е действия, които могат да доведат до ескалация на ситуацията и да влошат страданията на сирийския народ“, пише в официално заявление, публикувано от името на Гутереш.  Виктор Турмаков", "date": "2018.04.14", "title": "РИА Новости: Генералният секретар на ООН призова да се проявява сдържаност и да се избягва ескалацията около Сирия"}
{"url": "http://www.focus-news.net/news/2018/04/14/2510896/konstantiyskiyat-episkop-yakov-shte-oglavi-arhiereyska-sv-liturgiya-v-hram-sv-nikolay-v-grad-vetren-na-tomina-nedelya.html", "text": "На 15 април 2018 г., Томина неделя, с благословението на Негово високопреосвещенство Пловдивския митрополит Николай,  Негово преосвещенство Константийският епископ Яков ще оглави архиерейска св. Литургия в храм \"Св. Николай\" в град Ветрен, предаде репортер на Агенция \"Фокус\". Началото е в 09.00 часа. \r\nНикола ПЕТКОВ", "date": "2018.04.14", "title": "Константийският епископ Яков ще оглави архиерейска св. Литургия в храм \"Св. Николай\" в град Ветрен на Томина неделя"}
{"url": "http://www.focus-news.net/news/2018/04/14/2510897/svetla-sabota-e.html", "text": "На шестия ден от Светлата седмица след Великден православните християни отбелязват Светла събота. Днес се слави свети Йоан Кръстител. Първата седмица след Великден е наречена Светла седмица, защото възкресението на Иисус Христос донася просветление и надежда за вечен живот на всички човеци. Тя се нарича още празна, заради забраната да се работи каквото и да е работа, защото с нея започва цикълът от недели, които споменават Христовото възкресение. Седмицата завършва с Томина неделя, по името на св. ап. Тома, който единствен  от дванайсетте апостоли на Исус не повярвал на Христовото възкресение. \r\nТъй като съботният ден е посветен на мъртвите, хората раздават просфорки и червени яйца в памет на наскоро починали свои близки.\r\nПрез този ден жените не бива да се мият и да перат, за да не люти сапунената пяна в очите на умрелите; те не кроят и шият дрехи, защото, който се облече с такава дреха, ще умре. \r\nХристияните почитат днес св. Мартин Изповедник, папа Римски. Имен ден празнуват Мартин, Мартина, Марта.", "date": "2018.04.14", "title": "Светла събота е"}
{"url": "http://www.focus-news.net/news/2018/04/14/2510899/v-rayona-na-borovets-shte-se-provede-zimen-republikanski-tehnicheski-pregled-na-planinskata-spasitelna-sluzhba-pri-bchk.html", "text": "От 10.00 до 15.00 часа, в района на Боровец, Рила, ще се проведе Зимен републикански технически преглед на Планинската спасителна служба при БЧК. Това съобщиха от пресцентъра на БЧК. Участниците от цялата страна ще бъдат разпределени в отбори по трима и ще се състезават, демонстрирайки всички елементи на спасителна акция през зимата - придвижване със ски, движение по сняг и лед, употреба на лавинна екипировка и оказване на първа помощ. \r\nЦелта на прегледа е повишаване квалификацията на планинските спасителите и подобряване на работата им в екип.", "date": "2018.04.14", "title": "В района на Боровец ще се проведе Зимен републикански технически преглед на Планинската спасителна служба при БЧК"}
{"url": "http://www.focus-news.net/news/2018/04/14/2510890/afp-iran-predupredi-che-shte-ima-regionalni-posledstviya-ot-atakata-v-siriya.html", "text": "Правителството на Иран предупреди, че ще има „регионални последствия“ след като по Сирия бяха нанесени въздушни удари от въоръжените сили на САЩ, Франция и Великобритания, предава  AFP.\r\n„САЩ и съюзниците им нямат доказателство и без да изчакат ОЗХО да излезе с позиция, нанесоха тази военна атака“, заяви прессекретаря на иранското външно министерство Баграм Касеми. Той допълни, че „те ще са отговорни за регионални последствия“. Виктор Турмаков", "date": "2018.04.14", "title": "AFP: Иран предупреди, че „ще има регионални последствия“ от атаката в Сирия"}
{"url": "http://www.focus-news.net/news/2018/04/14/2510887/tass-trima-dushi-sa-raneni-pri-vazdushnite-udari-v-homs.html", "text": "Трима цивилни са били ранени при ракетния удар по обекта в близост до сирийския град Хомс, предава ТАСС, позовавайки се на местни медии.\r\nРакетите, насочени срещу военния обект в Хомс са прехванати, траекторията им е изместена и не са достигнали до целта си, съобщава сирийската държавна медия САНА. Но при взрива им в друга района са ранени трима цивилни.  Виктор Турмаков", "date": "2018.04.14", "title": "ТАСС: Трима души са ранени при въздушните удари в Хомс"}
{"url": "http://www.focus-news.net/news/2018/04/14/2510889/reuters-siriyska-vazdushna-baza-kray-granitsata-s-livan-e-bila-udarena-po-vreme-na-atakata.html", "text": "Сред районите в Сирия, ударени при въздушния удар,  фигурира въздушна база, разположена западно от Дамаск край границата с Ливан, предава  Reuters.\r\n„Уцелена е базата „Ал Ширай“ край град Ал Димас“, съобщи командир на една от местните милиции, подкрепящи режима на Башар Асад. \r\nСъщо така удари са нанесени по обект в град Масяф, разположен на около 170 км. северно от Дамаск, армейски складове в региона Източен Каламун североизточно от столицата, района Кисве южно от Дамаск и обект на издигащите се над Дамаск хълмове Касюн.\r\nСирийските държавни медии съобщават, че под удар е подложен изследователски център в Дамаск, който според Пентагона е използван за развиване на химически оръжия. Виктор Турмаков", "date": "2018.04.14", "title": "Reuters: Сирийска въздушна база край границата с Ливан е била ударена по време на атаката"}
{"url": "http://www.focus-news.net/news/2018/04/14/2510901/burgas-vsichki-pristanishta-v-grada-sa-zatvoreni-za-manevrirane-poradi-namalena-vidimost.html", "text": "Всички пристанища в града са затворени за маневриране поради намалена видимост заради мъгла. Това сочи справка на сайта на ДП „Пристанищна инфраструктура“. Забраната важи за всички плавателни съдове. Тя ще бъде отменена след подобряване на климатичните условия.", "date": "2018.04.14", "title": "Бургас: Всички пристанища в града са затворени за маневриране поради намалена видимост"}
{"url": "http://www.focus-news.net/news/2018/04/14/2510894/the-guardian-tereza-mey-napravi-vrazka-mezhdu-udarite-v-siriya-i-intsidenta-v-solsbari.html", "text": "Британският министър-председател Тереза Мей заяви, че въздушните удари по Сирия тази сутрин имат връзка с предполагаемата употреба на химическо оръжие от страна на Русия в град Солсбъри миналия месец, предава  The Guardian.\r\n„Не можем да позволим употребата на химическо оръжие да се нормализира: в Сирия, по улиците на Великобритания или където и да е по света. Бихме предпочели алтернативен път, но при този случай такъв няма“, заяви Мей по време на обръщение от „Даунинг стрийт“ №10. Виктор Турмаков", "date": "2018.04.14", "title": "The Guardian: Тереза Мей направи връзка между ударите в Сирия и инцидента в Солсбъри"}
{"url": "http://www.focus-news.net/news/2018/04/14/2510895/ria-novosti-generalniyat-sekretar-na-oon-napomni-che-otgovornostta-za-mira-lezhi-varhu-saveta-za-sigurnost.html", "text": "Генералният секретар на ООН Антонио Гутереш след ударите на САЩ, Франция и Великобритания по Сирия напомни на тези страни, че отговорността за поддържането на мира лежи върху Съвета за сигурност на ООН, предава РИА Новости.\r\n„Внимателно следя съобщенията за въздушните удари в Сирия, проведени от САЩ, Франция и Великобритания. Има задължение, особено като става въпроса за мира и сигурността, да се действа в съответствие с Устава на ООН и международното право“, заяви Гутереш.\r\n„Основната отговорност за поддръжката на международния мир и сигурност лежи върху Съвета за сигурност“, допълни той. Виктор Турмаков", "date": "2018.04.14", "title": "РИА Новости: Генералният секретар на ООН напомни, че отговорността за мира лежи върху Съвета за сигурност"}
{"url": "http://www.focus-news.net/news/2018/04/14/2510893/ministerstvoto-na-otbranata-na-rusiya-sasht-i-sayuznitsite-im-sa-izstrelyali-po-siriya-poveche-ot-100-raketi.html", "text": "Министерството на отбраната на Русия съобщи, че САЩ, Великобритания и Франция са изстреляли повече от 100 крилати ракети и ракети клас „въздух-земя“ по военни и цивилни обекти в Сирия, предава ТАСС.\r\n„По военните и граждански обекти в Сирия с въздушни и морски носители САЩ, Великобритания и Франция са изстреляли повече от 100 крилати ракети и ракети клас „въздух-земя“, съобщиха в министерството.  Виктор Турмаков", "date": "2018.04.14", "title": "Министерството на отбраната на Русия: САЩ и съюзниците им са изстреляли по Сирия повече от 100 ракети"}
{"url": "http://www.focus-news.net/news/2018/04/14/2510903/plovdiv-otlaga-se-planiranoto-veloshestvie-v-grada-vav-vrazka-s-obyaveniya-den-na-natsionalen-traur.html", "text": "Във връзка с обявения ден на национален траур за жертвите от тежката катастрофа на автомагистрала „Тракия“ се отменя насроченото за днес официално откриване на Велосезон 2018 в Пловдив. Това съобщиха за Радио „Фокус“ – Пловдив от пресцентъра на Общината. Събитието ще бъде проведено на 28 април. Днес знамената пред сградата на площад „Стефан Стамболов” са свалени наполовина в памет на жертвите. Община Пловдив изказва съболезнования към близките на загиналите.", "date": "2018.04.14", "title": "Пловдив: Отлага се планираното велошествие в града във връзка с обявения ден на национален траур"}
{"url": "http://www.focus-news.net/news/2018/04/14/2510906/burgas-patnite-nastilki-na-teritoriyata-na-oblastta-sa-suhi-i-normalno-prohodimi.html", "text": "Пътната обстановка в областта е нормална. Това съобщи за Радио „Фокус“ – Бургас дежурният в Областно пътно управление – Бургас. Движението се извършва с нормална интензивност. Пътните настилки са сухи и нормално проходими. С нормална интензивност е и движението на входно-изходните пътни артерии на Бургас.\r\nСпокойно се извършва движението на автомобили в града. До 26 април е въведена временна организация на движение по улицата от кръгово кръстовище „Трапезица“ до бул. „Стефан Стамболов“. В посочения период автомобилите могат да преминават по „Струга“ двупосочно, но само в две от четирите ленти. Когато бъде преасфалтирано едното платно, ще бъде затворено другото.\r\nДо 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nВеселина НИКОЛОВА", "date": "2018.04.14", "title": "Бургас: Пътните настилки на територията на областта са сухи и нормално проходими"}
{"url": "http://www.focus-news.net/news/2018/04/14/2510904/blagoevgrad-bez-problemi-se-izvarshva-preminavaneto-na-motorni-prevozni-sredstva-prez-gkpp-kulata.html", "text": "Без проблеми се извършва  преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварен е и трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.04.14", "title": "Благоевград: Без проблеми се извършва  преминаването на моторни превозни средства през ГКПП „Кулата“"}
{"url": "http://www.focus-news.net/news/2018/04/14/2510908/natsionalniyat-istoricheski-muzey-organizira-prigotvyane-na-obredni-hlyabove.html", "text": "Безплатно приготвяне и опичане на обредни хлябове организира Националният исторически музей (НИМ) в своя Детски музейно-образователен център. Ателието е част от проекта „Представителна изложба: Сакралното пространство по българските земи XV–XIX в.”, реализиран с частичната финансова подкрепа на Министерство на културата. Това съобщиха от пресцентъра на музея.\r\nПосетителите ще могат да приготвят обредни хлябове от квас - традиционни великденски хлебчета и специален хляб, използван в богослужебната литургия. Той се отличава с това, че върху него е бил слаган дървен просфорен печат. Участниците в ателието ще могат да изпекат на място своето изделие, благодарение на пекарни „Слънце Луна” и майстора-хлебар Свилен Класанов. Да го опитат и да го отнесат със себе си. \r\nЗанятието е второто от общо четирите ателиета, пряко свързани с темата и предметите от експозицията: „Сакралното пространство на религиозната култура и народното изкуство по българските земи ХV–ХІХ в.“ в зала 4 на НИМ. През май и юни предстоят нови занятия по калиграфия и изработване на глинени икони.\r\nМатериалите, инструментите и моделите ще бъдат осигурени от организаторите.", "date": "2018.04.14", "title": "Националният исторически музей организира приготвяне на обредни хлябове"}
{"url": "http://www.focus-news.net/news/2018/04/14/2510905/sofiya-vavezhda-se-vremenna-organizatsiya-na-dvizhenieto-za-izvarshvane-na-profilaktika-na-relsoviya-pat-na-tramvayni-linii-4-i-5.html", "text": "Въвежда се временна организация на движението за извършване на профилактика на релсовия път на трамвайни линии 4 и 5. Това съобщиха от пресцентъра на Столична община. Днес и утре във връзка с извършването на ремонт на релсовия път по маршрута на трамвайни линии №4 и 5 се въвежда временна организация на движението. \r\nЗа времето от 04.30 до 16.00 часа трамвайна линия №4 ще се движи от кв. „Орландовци“ по маршрута си до кръстовище ул. „Алабин” - бул. „Христо Ботев”, надясно по бул. „Христо Ботев”, наляво през площад „Възраждане”, надясно по бул. „Христо Ботев” и наляво по ул. „Алабин” по маршрута до кв. „Орландовци“. \r\nТрамвайна линия №5 ще се движи от обръщателно колело „Братя Бъкстон” до кв. „Княжево”. \r\nРазкрива се временна автобусна линия №5-ТМ с маршрут: начална спирка - с код 0890 „Кв. Павлово” на ул. „Александър Пушкин” в посока център за автобусна линия №107, ул. „Александър Пушкин”, надясно по бул. „Цар Борис ІІІ”, бул. „Ген. Тотлебен”, надясно по трамвайното платно на бул. „Македония” до бул. „Христо Ботев”, надясно по бул. „Христо Ботев” до бул. „Ген. Скобелев”, надясно по бул. „Ген. Скобелев” до площад „Руски паметник”, бул. „Ген. Тотлебен”, бул. „Цар Борис ІІІ”, наляво по ул. „Александър Пушкин”, крайна спирка - с код 0893 „Кв. Павлово” за автобусна линия № 107 в посока изход, обратен завой на площад “Знаме на мира” и до началната спирка с код 0890 „Кв. Павлово”; \r\nАвтобусите да спират на спирки: \r\nВ посока център: \r\n- с код 0876 „Кв. Овча купел” за автобусна линия №260; \r\n- с код 0589 „Ж.к. Бъкстон” – на перона на трамвайната спирка, като се демонтират пана от пешеходната ограда; \r\n- с код 0686 „Ж.к. Красно село” за автобусни линии №63 и 260; \r\n- с код 2110 „Ул. Нишава” на перона след трамвайната спирка; \r\n- с код 0694 „Ж.к. Хиподрума” на перона на трамвайната спирка, като се демонтират пана от пешеходната ограда; \r\n- с код 0645 „Ж.к. Лагера” - на перона на трамвайната спирка, като се демонтират пана от пешеходната ограда; \r\n- с код 0392 „Бул. Цар Борис ІІІ” за автобусни линии №74 и 260; \r\n- с код 0758 „УМБАЛСМ Пирогов” – на перона на трамвайната спирка, като се демонтират пана от пешеходната ограда; \r\n- с код 6418 „Площад Руски паметник” – временна в трамвайното платно на бул. “Македония” срещу съществуващата трамвайна спирка в посока кв. „Княжево“; \r\n- на трамвайната спирка с код 1279 “Площад Македония” в трамвайнато платно на бул. “Македония” преди бул. “Христо Ботев” – крайна и начална \r\n2.2.2.2. В посока кв. „Княжево“: \r\n- с код 0362 „Бул. Прага” на бул. „Ген. Скобелев” за тролейбусни линии №1 и 5 \r\n- с код 1297 „Пл. Руски паметник” на бул. „Ген. Сколебев” за тролейбусни линии №1 и 5 \r\n- с код 6132 „УМБАЛСМ Пирогов” на бул. „Ген Тотлебен” след бул. „Пенчо Славейков” \r\n- с код 2543 „Бул. Цар Борис ІІІ” за автобусни линии №63 и 260 \r\n- с код 6134 „Ж.к. Лагера” – непосредствено след светофара \r\n- с код 6136 „Ж.к. Хиподрума” – временна след светофара в района на пешеходната пътека \r\n- с код 6136 „Ул. Нишава” - временна след светофара в района на пешеходната пътека \r\n- с код 0638 „Ж.к. Красно село” за автобусни линии №63 и 260 \r\n- с код 6137 „Ж.к. Бъкстон” - временна след светофара в района на пешеходната пътека \r\n- с код 0875 „Кв. Овча купел” за автобусни линии №107 и 260“.", "date": "2018.04.14", "title": "София: Въвежда се временна организация на движението за извършване на профилактика на релсовия път на трамвайни линии 4 и 5"}
{"url": "http://www.focus-news.net/news/2018/04/14/2510907/kyustendil-izvarshvat-se-chastichni-remonti-po-patya-kyustendil-sofiya-v-rayona-na-selo-tsarvenyano.html", "text": "С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Слабо натоварен е трафикът по посока ГКПП „Гюешево”. Извършват се частични ремонти по пътя Кюстендил – София в района на село Цървеняно. Ремонтите ще продължат до 18 април, а водачите на моторни превозни средства трябва да се движат с повишено внимание. Поради изграждане на ново трасе от пътя Бобов дол – Жедна е въведена временна организация на движението. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства поради пропадане на пътното платно. Срокът за възстановяване на участъка е 30 юни.\r\nКристина МИТКОВА", "date": "2018.04.14", "title": "Кюстендил: Извършват се частични ремонти по пътя Кюстендил – София в района на село Цървеняно"}
{"url": "http://www.focus-news.net/news/2018/04/14/2510909/veliko-tarnovo-ogranicheno-e-dvizhenieto-na-avtomobili-nad-35-tona-po-patya-mezhdu-selata-cheshma-kesarevo.html", "text": "Ограничено е движението на автомобили над 3.5 тона по  път Чешма - Кесарево, причината е лошо експлоатационно състояние на отсечката. Срокът за приключване на ремонтните работи е до 5 юли. Обходният маршрут е през Чешма - Сливовица - Горско Ново село - Джулюница - Кесарево. Това съобщиха за Радио „Фокус” – Велико Търново от Областно пътно управление – Велико Търново. Условията за пътуване в региона са нормални. Настилките са сухи, в по-усойните места – мокри. Времето е ясно и слънчево, като на места в сутрешните часове има частична мъгла, която затруднява видимостта. Трафикът е спокоен. Не се допуска преминаване на товарни автомобили над 10 тона през прохода Твърдица – Елена.  Проходът на Републиката е отворен за всички видове МПС, но все още важи предупреждението за опасност от падащи камъни. Затворен за движение остава пътя  Велико Търново – село Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец, Керека се извършва по главен път I-4 през село Леденик. Остава затворен поради свлачище yчастък от път Царски извор – Драганово, обходният маршрут е през село Сушица. Път Дебелец - Средни колиби - Елена е затворен за МПС над 10 тона, поради лошо експлоатационно състояние с цел повишаване безопасността на движението. Обходният маршрут е Дебелец - Велико Търново - Лясковски кантон - Миндя - Елена и обратно.\r\nЛуиза ТРАНЧЕВА", "date": "2018.04.14", "title": "Велико Търново: Ограничено е движението на автомобили над 3.5 тона по пътя между селата Чешма - Кесарево"}
{"url": "http://www.focus-news.net/news/2018/04/14/2510912/blagoevgrad-normalno-se-osashtestvyava-dvizhenieto-po-avtomagistrala-struma-i-glaven-pat-e-79-nastilkite-sa-suhi.html", "text": "Нормално натоварен е трафикът по автомагистрала „Струма“ и главен път Е-79.  Това съобщи за Радио „Фокус“ – Пирин дежурният служител в Областно пътно управление – Благоевград. Сухи са пътните настилки в областта. В региона няма затворени пътища. Проходът Предел е отворен за преминаването на всички видове моторни превозни средства. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти. През изминалото денонощие няма регистрирани тежки пътни инциденти. Към момента никъде не се извършват ремонти дейности.\r\nКристина МИТКОВА", "date": "2018.04.14", "title": "Благоевград: Нормално се осъществява движението по автомагистрала „Струма“ и главен път Е-79, настилките са сухи"}
{"url": "http://www.focus-news.net/news/2018/04/14/2510911/eksperti-ot-mvr-obezvrediha-izostaven-kufar.html", "text": "Сигнал за изоставен куфар пред сграда на столичната улица „Гурко”е подаден днес към 21.20 часа в петък. Веднага били предприети мерки за отцепване на района. На място са пристигнали екипи, които предприеха действия по обезвреждането на изоставената вещ, която се е оказала празна, съобщиха от пресцентъра на МВР.", "date": "2018.04.14", "title": "Експерти от МВР обезвредиха изоставен куфар"}
{"url": "http://www.focus-news.net/news/2018/04/14/2510900/ministar-krasimir-karakachanov-za-vazdushnite-udari-po-siriya-kam-tozi-moment-ne-se-ochakva-migrantska-valna-kam-balgariya-ne-se-nalaga-vaorazhenite-ni-sili-da-badat-privezhdani-v-spetsialna-stepen-na-gotovnost.html", "text": "Към този момент не се очаква и няма прогнози за мигрантска вълна към България, не се налага въоръжените ни сили да бъдат привеждани в специална степен на готовност. Това каза вицепремиерът и министър на отбраната Красимир Каракачанов в ефира на предаването „Събуди се“ по Нова телевизия. \r\nСпоред него България трябва да има ясна позиция, че подобни проблеми, каквито са тези в Близкия изток не могат и няма да бъдат решени със силови средства, ако основните играчи в света - ЕС, САЩ, Русия и Китай не намерят общ език. „Вижте самият ЕС няма единна европейска позиция. Великобритания, която обяви, че излиза от ЕС и води собствена външна политика, Франция е известна, че от столетия има своите преки икономически интереси в Сирия. Германия обаче, локомотивът на Европа директно каза, че няма да участва една подобна операция. Какво се очаква от нас?“, попита министърът.\r\nКаракачанов посочи, че това е еднократна акция и към  този момент не се очаква и няма прогнози за мигрантска вълна. „Истината е, че както самият секретар по отбраната на САЩ каза, това е един еднократен удар, предупредителен, по отношение на правителството в Сирия, за което има предупреждение, че е използвал химическо оръжие“, каза Каракачанов. По думите му при въздушните удари са изстреляни 120 ракети, а процентът на свалените е малък, което показва, че срещу обстрела са участвали само сирийските противовъздушни сили, а не руски. \r\n„Това показва, че много вероятно е да има комуникация между САЩ и Русия. Премерената руска позиция показва, че е имало предварителна информираност между двете големи държави, които си противостоят в този регион“, допълни Каракачанов. \r\nСпоред него изводът е, че единствената в света международна организация - ООН и Съветът за сигурност, които би следвало да контролират  подобни действия, на практика не съществуват. Каракачанов посочи, че Великите сили малко от малко трябва да преглътнат своите лични амбиции и апетити и да търсят комплексно решение на проблема.", "date": "2018.04.14", "title": "Министър Красимир Каракачанов за въздушните удари по Сирия: Към този момент не се очаква мигрантска вълна към България, не се налага въоръжените ни сили да бъдат привеждани в специална степен на готовност"}
{"url": "http://www.focus-news.net/news/2018/04/14/2510913/pazardzhik-dvizhenieto-se-osashtestvyava-v-edna-lenta-po-avtomagistrala-trakiya-v-rayona-na-106-km-v-posoka-burgas-poradi-remontni-deynosti.html", "text": "Нормално натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи.  Движението се осъществява в една лента по автомагистрала „Тракия“, в района на 106 км в посока Бургас, поради ремонтни дейности. По пътя Батак – Гара Костандово от 13 км до 16 км движението се осъществява поетапно в свободната лента поради ремонтни дейности на асфалтовата настилка. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.04.14", "title": "Пазарджик: Движението се осъществява в една лента по автомагистрала „Тракия“, в района на 106 км в посока Бургас, поради ремонтни дейности"}
{"url": "http://www.focus-news.net/news/2018/04/14/2510916/gabrovo-remontni-deynosti-se-izvarshvat-po-patya-mezhdu-sevlievo-i-selo-draganovtsi.html", "text": "Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни, съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри. Движението не е натоварено. Времето е ясно и слънчево, без мъгли и намален видимост. В едната лента се пренасочва трафика в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. В едната лента се осъществява движението и по пътя между Драгановци и Габрово, където в участъка от  км 16+970 до км 17+175 тече направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срокът за приключване е краят на април.\r\nЛуиза ТРАНЧЕВА", "date": "2018.04.14", "title": "Габрово: Ремонтни дейности се извършват по пътя между Севлиево и село Драгановци"}
{"url": "http://www.focus-news.net/news/2018/04/14/2510915/sliven-otmenyat-se-chestvaniyata-za-197-godishninata-ot-rozhdenieto-na-georgi-rakovski-v-kotel.html", "text": "Отменят се честванията за 197-годишнината от рождението на Георги Ст. Раковски в Котел във връзка с обявения ден на траур, съобщиха от пресцентъра на Общината. Кметът на Община Котел Коста Каранашев изказва съболезнования на близките на жертвите от тежката катастрофа на АМ \"Тракия\".\r\nС решение на Министерски съвет 14 април е обявен за ден на национален траур за жертвите от тежката катастрофа.", "date": "2018.04.14", "title": "Сливен: Отменят се честванията за 197-годишнината от рождението на Георги Раковски в Котел"}
{"url": "http://www.focus-news.net/news/2018/04/14/2510898/vazdushni-udari-na-sasht-velikobritaniya-i-frantsiya-po-siriya-obzor.html", "text": "На 14 април от 3:42 часа българско време до 5:10 часа самолети и кораби на САЩ, както и ВВС на Великобритания и Франция нанесоха ракетен удар по обекти от военната и гражданската инфраструктура на Сирия. Повод за нея стана инцидентът от 7 април в сирийския град Дума, където, според някои твърдения, е било употребено химическо оръжие. В събота на място трябваше да започне работата на експертите от Организацията за забрана на химическо оръжие.\r\nПрезидентът на САЩ Доналд Тръмп нареди удари, заедно със своите френски и британски съюзници по химическите обекти на сирийското правителство. Сред районите в Сирия, ударени при въздушния удар,  фигурира въздушната  база „Ал Ширай“ , разположена западно от Дамаск край границата с Ливан. Също така удари са нанесени по обект в град Масяф, разположен на около 170 км. северно от Дамаск, армейски складове в региона Източен Каламун североизточно от столицата, района Кисве южно от Дамаск и обект на издигащите се над Дамаск хълмове Касюн. Сирийските държавни медии съобщават, че под удар е подложен изследователски център в Дамаск, който според Пентагона е използван за развиване на химически оръжия. Трима цивилни са били ранени при ракетния удар по обекта в близост до сирийския град Хомс. Ракетите, насочени срещу военния обект в Хомс са прехванати, траекторията им е изместена и не са достигнали до целта си, съобщава сирийската държавна медия САНА. Но при взрива им в друга района са ранени трима цивилни.\r\nРуският посланик в САЩ Анатолий Антонов заяви, че \"подобни действия няма да бъдат оставени без последствия\". Прессекретарят на руското МВнР Мария Захарова заяви, че САЩ и техните съюзници са нанесли удара по Сирия в момента, в който страната е получила шанс за мирно бъдеще.„Зад тези действия стоят тези, които претендират за морално лидерство на този свят, заявяват за своята изключителност“, заяви тя.\r\nКомандващият Обединения комитет на началник щабовете на американската армия генерал Джоузеф Дънфорд съобщи, че САЩ са се свързали с Русия, но не са съобщили ѝ съобщили за целите на въздушните удари по Сирия. „Не сме се координирали с Русия по ударите, нито пък сме ги уведомявали предварително“, допълни той. Министерството на отбраната на Русия съобщи, че нито една от изстреляните от САЩ или техните съюзници крилати ракети в не е влизала в зоната за отговорност на подразделенията на руските ПВО, прикриващи обектите в Тарсус и Хмеймим. От там уточниха, че по целите в Сирия са изстреляни повече от 100 крилати ракети и ракети клас \"въздух-земя\".\r\n„Явно Асад не разбра посланието от миналата година. Този път с нашите съюзници трябваше да го ударим по-здраво. Заедно изпратихме ясно послание за Асад и неговите кървави лейтенанти, че не трябва да извършват ново нападение с химическо оръжие, защото ще бъдат държани отговорни“, заяви американският министър на отбраната Джеймс Матис по време на пресконференция в Пентагона. „Използвахме малко повече двойното количество оръжие тази година, в сравнение с това, което използвахме миналата година. Ние сме точни и пропорционални, но същевременно това си бе тежък удар“, уточни министърът.  Виктор Турмаков", "date": "2018.04.14", "title": "Въздушни удари на САЩ, Великобритания и Франция по Сирия (ОБЗОР)"}
{"url": "http://www.focus-news.net/news/2018/04/14/2510902/zhan-iv-lyo-drian-voennata-reaktsiya-sreshtu-siriyskiya-rezhim-e-legitimna.html", "text": "Външният министър на Франция Жан ив Льо Дриан заяви, че въздушните удари по сирийския режим, нанесени от страната му, САЩ и Великобритания са били „легитимни“, пише The Guardian.\r\n„Червените линии, поставени от френския президент Еманюел Макрон са пресечени. Употребата на химическо оръжие от страна на сирийския режим е неприемлива“, заяви Льо Дриан. Той допълни, че военната реакция е легитимна и е насочена срещу химическите обекти на режима, „пропорционална и насочена е“ и че „ще предотврати по-нататъшно клане“.\r\nМинистърът на отбраната на Франция Флорен Парли страната е използвала крилати ракети от фрегата, разположена в Средиземно море,  както и изтребители, разположени във френски военни летища. Виктор Турмаков", "date": "2018.04.14", "title": "Жан-Ив льо Дриан: Военната реакция срещу сирийския режим е легитимна"}
{"url": "http://www.focus-news.net/news/2018/04/14/2510922/plovdiv-povishena-e-opasnostta-ot-obrazuvane-na-svlachishta-po-napravleniyata-asenovgrad-smolyan-yugovsko-hanche-yugovo-laki-i-krichim-devin.html", "text": "Трафикът по основните пътни артерии на територията на областта се осъществява с нормална интензивност и без затруднения. Това съобщиха за Радио „Фокус“ – Пловдив от Областното пътно управление. Натоварено движение се отчита по пловдивския участък на АМ „Тракия“. Пътните настилки на територията на областта са сухи и нормално проходими. Опасност от образуването на свлачища има по направленията Асеновград - Смолян, Юговско ханче - Югово - Лъки и Кричим - Девин. Водачите трябва да шофират с повишено внимание и съобразена скорост, преминавайки през посочените участъци. Временно движението се извършва с максимална скорост до 90 км/час и повишено внимание по АМ „Тракия“, от км 134 до км 157 в участъка от Пловдив до Стара Загора, поради осъществяване на краткотрайни ремонтни дейности. До 14 май движението се осъществява двупосочно в едното платно по пътя Пловдив - Асеновград, от изхода на град Пловдив до разклона за град Куклен в посока Асеновград, поради ремонтни дейности. Забранено е преминаването на МПС над 12 тона  по пътя Поповица - Болярци, поради намален габарит на пътното платно на мост. Ограничено е преминаването на камиони над 5 тона по пътя Плодовитово - Първомай - Асеновград, в района на моста над река Марица. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград. Проходът Троян - Кърнаре е отворен за движение на всички моторни превозни средства.\r\nТрафикът на територията на град Пловдив също се извършва нормално и без затруднения. Не се отчита струпване на автомобили по главните булеварди и по входно-изходните артерии. Затворено за движение е източното платно на бул. „Руски“ в Пловдив, заради извършването на ремонтни дейности. По тази причина маршрутът на 7 автобусни линии е променен. Пътните настилки на територията на града са сухи и нормално проходими.\r\nТони МИХАЙЛОВ", "date": "2018.04.14", "title": "Пловдив: Повишена е опасността от образуване на свлачища по направленията Асеновград - Смолян, Юговско ханче - Югово - Лъки и Кричим - Девин"}
{"url": "http://www.focus-news.net/news/2018/04/14/2510919/provede-se-parva-chast-ot-zasedanieto-na-mladite-evropeyski-sotsialisti-v-balgariya.html", "text": "Президентът на Младите европейски социалисти (ЙЕС) Жоао Албъкърк, целият секретариат на ЙЕС, млади европейски лидери и представители на ръководството на МО в БСП проведоха първата си работна среща на Позитано 20. Това съобщиха от пресцентъра на Националния съвет на БСП. „Щастлива съм да видя толкова много млади хора от толкова различни държави. За мен е чест да бъдете наши гости и се радвам, че ръководството на Младежкото обединение в БСП е домакин на заседание на Бюрото на Младите европейски социалисти.  Като заместник-председател на БСП искам да ви споделя, че след изборите миналата година ние имаме най-младата парламентарна група, като почти половината са на възраст под 40 години. Съвсем скоро ни предстоят местни избори и съм убедена, че тенденцията към подмладяване на нашите представители във властта ще продължи. Успях да се запозная с дневния ред на заседанието и съм впечатлена от амбициозната програма и темите, които сте предвидили. Пожелавам ви успешно заседание и ползотворни дебати”, заяви ам.-председателят на НС на БСП Деница Златева.\r\nОчаква се лидерът на левицата Корнелия Нинова да се срещне с европейските социалисти днес.\r\nОсновен предмет на обсъжданията, заложен в дневния ред, в първия ден от форума е бъдещето развитие на Европа и мястото на младите хора в нея. В дискусията активно участие взе Вероника Делибалтова, председател на МО в БСП и Николай Бериевски, международен секретар на МО в БСП.\r\nДруга тема от дневния ред на европейските социалисти бе укрепване и подобряване социалния стандарт на младите хора в Европа, което да доведе до практическа промяна на техния живот с конкретни младежки политики. Отбелязана бе и необходимостта от увеличаване на средствата за Младежка гаранция като един от ключовите механизми за справяне с безработицата сред младите.\r\nБяха очертани и перспективите пред сътрудничеството на ЙЕС и Младежко обединение в БСП. В бъдеще се предвижда съвместно реализиране на  тематични семинари, зимни университети и летни лагери.", "date": "2018.04.14", "title": "Проведе се първа част от заседанието на Младите европейски социалисти в България"}
{"url": "http://www.focus-news.net/news/2018/04/14/2510918/afp-siriyskoto-pravitelstvo-osadi-brutalnata-i-varvarska-agresiya-ot-zapadnite-sili.html", "text": "Сирийското министерство на външните работи осъди западните удари като „брутална и варварска агресия“, часове след като САЩ, Франция и Великобритания започнаха съвместна операция срещу военните обекти на режима, предава  AFP.\r\nСпоред официално заявление на министерството ударите целят блокирането на разследването на ОЗХО по предполагаемото нападение с химическо оръжие в град Дума край Дамаск.\r\n„Атаката цели спирането на работата на мисията и разрушаването на резултатите“, пише в официалното заявление. Виктор Турмаков", "date": "2018.04.14", "title": "AFP: Сирийското правителство осъди „бруталната и варварска агресия“ от западните сили"}
{"url": "http://www.focus-news.net/news/2018/04/14/2510925/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха от Планинска спасителна служба (ПСС) при БЧК.\r\nВремето е ясно и тихо, температурите са между 5 и 11 градуса. Все още работят лифтовете в Банско и Боровец. Във Витоша и Пампорово са преустановили работата си.\r\nОт ПСС предупредиха туристите да внимават при пресичането на улеите, тъй като там ходенето по снега е трудно. \r\nНяма инциденти за изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.14", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/14/2510910/ria-novosti-rusiya-shte-iska-svikvane-na-saveta-za-sigurnost-na-oon-vav-vrazka-s-udarite-po-siriya.html", "text": "Първият заместник-председател на комисията на Съвета на Руската федерация по международните въпроси Владимир Джабаров заяви, че страната ще поиска срочно свикване на Съвета за сигурност на ООН във връзка със ударите на западната коалиция по Сирия, предава РИА Новости.\r\n„В момента се прави оценка на случилото се. Мисля че, разбира се, Русия ще поиска свикване на Съвета за сигурност на ООН“, заяви руският сенатор. Той допълни, че, съдейки се по всичко, именно от реакцията на Русия за ударите ще зависи дали те ще бъдат повторени.  Виктор Турмаков", "date": "2018.04.14", "title": "РИА Новости: Русия ще иска свикване на Съвета за сигурност на ООН във връзка с ударите по Сирия"}
{"url": "http://www.focus-news.net/news/2018/04/14/2510917/washington-post-spored-frenskoto-pravitelstvo-po-vreme-na-vazdushnite-udari-v-siriya-sa-atakuvani-tri-tseli.html", "text": "Френският министър на отбраната Флоренс Парли заяви, че съвместната военна операция със САЩ и Великобритания срещу Сирия е била насочена срещу три обекта и че Русия е била информирана предварително, предава  Washington Post.\r\nМинистърът заяви, че удари са нанесени по „основния изследователски център“ за сирийската химическа програма и по „два важни производствени обекта“. Тя допълни, че „с нашите съюзници ние се уверихме, че руснаците са предварително уведомени“. \r\nПо-рано Русия осъди действията на трите западни страни. \r\nНа свой ред френският външен министър Жан-Ив льо Дриан заяви, че операцията не е насочена срещу съюзниците на Сирия или срещу нейните цивилни, а срещу правителството на президента ѝ Башар Асад заради това, че е използвал химическо оръжие. Сирийското правителство отрича.  Виктор Турмаков", "date": "2018.04.14", "title": "Washington Post: Според френското правителство по време на въздушните удари в Сирия са атакувани три цели"}
{"url": "http://www.focus-news.net/news/2018/04/14/2510914/afp-spored-izraelski-iztochnik-udarite-po-siriya-sa-opravdani.html", "text": "Според високопоставен израелски служител, пожелал да остане анонимен, ударите на САЩ и съюзниците им по Сирия са оправдани заради „убийствените действия“, осъществени от правителството в Дамаск, предава  AFP.\r\n„Миналата година президентът на САЩ Доналд Тръмп заяви, че употребата на химическо оръжие е пресичане на червена линия. Тази нощ, под водачеството на САЩ се действа съответно, защото Сирия продължава да извършва убийствени действия“, заяви анонимният служител на израелското правителство. Виктор Турмаков", "date": "2018.04.14", "title": "AFP: Според израелски източник ударите по Сирия са оправдани"}
{"url": "http://www.focus-news.net/news/2018/04/14/2510923/georgi-atanasov-yunion-ivkoni-shofyorat-na-avtobusa-e-predpriel-neobhodimite-deystviya-za-da-predpazi-patnitsite-no-za-sazhalenie-tragediyata-e-fakt.html", "text": "Шофьорът на автобуса от катастрофата на магистрала „Тракия“ е предприел необходимите действия, за да предпази пътниците, но за съжаление трагедията е факт. Това каза управителят на „Юнион Ивкони“ Георги Атанасов в предаването „Събуди се“ по Нова телевизия. \r\n„За съжаление случват се тези неща. Лекият автомобил удря автобуса, поради което той напуска пътната лента“, каза Атанасов. Управителят на фирмата посочи, че състоянието на катастрофиралия автобус е било изрядно и той е чисто нов. По думите му пътниците се предупреждават за предпазни колани, но повечето реагират на това с насмешка. \r\n„Трябва да приемем, че коланът е нещо, което може да спаси човешки живот. Трябва самите ние като хора да можем да приемем това, че трябва да се ползват предпазните колани“, каза Атанасов и добави, че е много трудно шофьорът да задължи 50 пътници да си сложат коланите.", "date": "2018.04.14", "title": "Георги Атанасов, „Юнион Ивкони“: Шофьорът на автобуса е предприел необходимите действия, за да предпази пътниците, но за съжаление трагедията е факт"}
{"url": "http://www.focus-news.net/news/2018/04/14/2510920/the-guardian-britanskiyat-vanshen-ministar-privetstva-vazdushnite-udari-v-siriya.html", "text": "Британският външен министър Борис Джонсън приветства въздушните удари в Сирия, нанесени от страната му, САЩ и Франция, предава  The Guardian.\r\n„Приветствам новините за британските военни удари срещу химическите обекти в Сирия заедно с нашите американски и френски съюзници“, заяви Джонсън на профила си в социалната мрежа „Туитър“.\r\n„Светът е обединен в погнусата си от всяка употреба на химическо оръжие, но най-вече срещу цивилни“, допълни той. Виктор Турмаков", "date": "2018.04.14", "title": "The Guardian: Британският външен министър приветства въздушните удари в Сирия"}
{"url": "http://www.focus-news.net/news/2018/04/14/2510931/sofiya-shofyorite-da-se-dvizhat-s-povisheno-vnimanie-po-avtomagistrala-trakiya-pri-km-27-poradi-vazstanovyavane-na-mantineli.html", "text": "Шофьорите да се движат с повишено внимание, спазвайки пътната сигнализация по автомагистрала \"Тракия\" в двете посоки при км 27 поради възстановяване на ограничителните системи (мантинели) в средната разделителна ивица. Това съобщиха от пресцентъра на Агенция \"Пътна инфраструктура\".", "date": "2018.04.14", "title": "София: Шофьорите да се движат с повишено внимание по автомагистрала \"Тракия\" при км 27 поради възстановяване на мантинели"}
{"url": "http://www.focus-news.net/news/2018/04/14/2510921/zhan-iv-lyo-drian-frantsiya-iska-da-podnovi-politicheskiya-protses-v-siriya-oshte-sega.html", "text": "Френският външен министър Жан-Ив льо Дриан заяви, че страната му иска да започне да работи „още сега“ по подновяването на политическия процес, целящ слагането на край на конфликта в Сирия, предава  AFP.\r\n„Планът за прекратяването на кризата трябва да бъде открит с политическо решение. Готови сме да започнем работа по това още отсега с всички страни, които искат да участват“, заяви Льо Дриан по време на пресконференция. Виктор Турмаков", "date": "2018.04.14", "title": "Жан-Ив Льо Дриан: Франция иска да поднови политическия процес в Сирия още сега"}
{"url": "http://www.focus-news.net/news/2018/04/14/2510933/veliko-tarnovo-s-18-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 18 см се е понижило нивото на река Дунав при Свищов през изминалото денонощие. Това съобщиха от Хидрометеорологичната станция в града. Водният стоеж на реката е 640 см, а температурата на водата 13.4 градуса. И през днешния ден над българския участък на Дунав ще се задържи слънчево. Ще духа до умерен източен вятър. Максималните температури ще са между 21° и 26°", "date": "2018.04.14", "title": "Велико Търново: С 18 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2018/04/14/2510930/bez-neposredstvena-opasnost-za-zhivota-sa-trimata-postradali-ot-katastrofata-kray-vakarel-nastaneni-v-umbalsm-n-i-pirogov.html", "text": "Нощта е преминала спокойно за тримата пациенти, които постъпиха в \"Пирогов\" след тежката катастрофа край Вакарел. Всички те са без непосредствена опасност за живота към момента, съобщиха от пресцентъра на УМБАЛСМ \"Н. И. Пирогов\".\r\n13-годишното момче, което е настанено в Детска реанимация е в стабилно състояние, съобщи изпълнителният директор на УМБАЛСМ \"Н. И. Пирогов\" проф. Асен Балтов. То е спонтанно дишане и в съзнание. Днес ще му бъдат направени контролни изследвания.\r\nМайката на момчето също е добре. Тя е настанена в травматологията на \"Пирогов\".\r\nДругата пострадала жена остава в хирургията на \"Пирогов\" в стабилно състояние.", "date": "2018.04.14", "title": "Без непосредствена опасност за живота са тримата пострадали от катастрофата край Вакарел, настанени в УМБАЛСМ \"Н. И. Пирогов\""}
{"url": "http://www.focus-news.net/news/2018/04/14/2510924/the-guardian-kanadskiyat-ministar-predsedatel-podkrepi-udarite-po-siriya.html", "text": "Канадският министър-председател Джъстин Трюдо заяви, че правителството му подкрепя ударите по сирийските военни цели, пише  The Guardian.\r\n„Канада подкрепя решението на САЩ, Великобритания и Франция да предприемат действия да намалят възможността на режима на сирийския президент Башар Асад да използва химическо оръжие срещу собствения си народ“, заяви Трюдо.\r\n„Ние ще продължим да работим с нашите международни партньори и по-нататък да разследваме употребата на химическо оръжие в Сирия. Тези, които са отговорни, ще бъдат изправени пред правосъдието“, допълни той. Виктор Турмаков", "date": "2018.04.14", "title": "The Guardian: Канадският министър-председател подкрепи ударите по Сирия"}
{"url": "http://www.focus-news.net/news/2018/04/14/2510926/afp-hizbulla-smyata-che-udarite-po-siriya-nyama-da-postignat-tselite-si.html", "text": "Ливанското шиитско движение „Хизбулла“ осъди строго въздушните удари на САЩ, Великобритания и Франция по съюзника му Сирия и заяви, че те няма да постигнат целите си , предава  AFP.\r\n„Американската война срещу Сирия и народите от региона няма да постигне целите си“, съобщи групировката в официално свое заявление. Виктор Турмаков", "date": "2018.04.14", "title": "AFP: „Хизбулла“ смята, че ударите по Сирия „няма да постигнат целите си“"}
{"url": "http://www.focus-news.net/news/2018/04/14/2510936/dots-d-r-atanas-shopov-v-mestnostta-oborishte-v-dnite-mezhdu-14-i-16-april-1876-g-se-sabirat-delegati-na-printsipa-na-edin-istinski-parlamentarizam.html", "text": "В местността Оборище в дните между 14 и 16 април 1876 година се събират делегати на принципа на един истински парламентаризъм. Това каза за Радио „Фокус” – Пазарджик директорът на Историческия музей в Панагюрище доц. д-р Атанас Шопов по повод 142 години от събранието на Оборище. Той коментира, че участвалите в събранието са специално упълномощени. „Това събрание неслучайно става известно в историята като Първото българско Народно събрание. На него присъстват и представители на църквата, като тя вече е крепител и опора на възраждащата се българска държавност. Тук решенията се вземат след разгорещени дебати на принципа на вишегласието. Избрана е една специална комисия, която трябва да отработи принципите на борбата, като те се подготвят под формата на въпрос и отговор”, обясни Шопов. Той добави, че в процеса на борбата за свобода се създава една истинска държавност, за която се е работило десетилетия наред, а е необходимо да се прояви, и това време идва в периода от 20 до 30 април 1876 година. „Времето от 20 до 30 април, позволява българите да покажат, че са достойни за един държавен живот и че те дават заявка за полагане на началото на възстановената и възобновена българска държавност”, каза още Шопов.\r\nВаня НИКОЛОВА", "date": "2018.04.14", "title": "Доц. д-р Атанас Шопов: В местността Оборище в дните между 14 и 16 април 1876 г. се събират делегати на принципа на един истински парламентаризъм"}
{"url": "http://www.focus-news.net/news/2018/04/14/2510927/ria-novosti-siriyskata-armiya-e-svalila-golyama-chast-ot-izstrelyanite-po-neya-raketi.html", "text": "Сирийската система за ПВО е успяла да свали голяма част от ракетите, насочени срещу нейните обекти, предава  РИА Новости.\r\n„Сирийската система за ПВО е водила противовъздушен бой. Значителна част от крилатите ракети и ракетите клас „въздух-земя“ са свалени, докато са летели към целите си. Всичките 12 ракети, насочени към летище „Думеир“ са били свалени. \r\nОтбелязва се, че ударите са нанасяни от два кораба на американските ВМС в Червено море, от тактическата авиация, разположена в акваторията на Средиземно море, както и от американски стратегически бомбардировачи В-1М от района Ет Танф в Източна Сирия. Виктор Турмаков", "date": "2018.04.14", "title": "РИА Новости: Сирийската армия е свалила голяма част от изстреляните по нея ракети"}
{"url": "http://www.focus-news.net/news/2018/04/14/2510928/afp-turtsiya-privetstva-vazdushnite-udari-po-siriya.html", "text": "Турското правителство приветства западните удари по режима на сирийския президент Башар Асад като „подходяща реакция“ в отговор на предполагаемото нападение с химическо оръжие в град Дума, предава  AFP.\r\n„Ние приветстваме тази операция, която изразява съвестта на човечеството в лицето на нападението в Дума, за което има силни подозрения, че е извършено от режима на Сирия“, пише в официално заявление на турското външно министерство.  Виктор Турмаков", "date": "2018.04.14", "title": "AFP: Турция приветства въздушните удари по Сирия"}
{"url": "http://www.focus-news.net/news/2018/04/14/2510938/veliko-tarnovo-zhiteli-na-shest-strazhishki-sela-izlizat-na-protest-sreshtu-loshoto-sastoyanie-na-pat-mirovo-novo-gradishte.html", "text": "Жители на шест стражишки села излизат на протест срещу лошото състояние на пътя между Мирово и Ново градище. Началото е обявено за 10.00 часа, а недоволните ще се съберат в най-компрометирания участък от отсечката. Това съобщи за Радио „Фокус“ – Велико Търново Георги Георгиев, един от организаторите. Той припомни, че след обявяване на намеренията за готвене на протестни дейности са изпратени писма с искания до Областно пътно управление (ОПУ), областният управител на Велико Търново проф. Любомира Попова, кмета на Община Стражица и Районното полицейско управление. „Областният управител проф. Любомира Попова беше на място, запозна се с проблема. Имаме писмо от директора на ОПУ, в което не ни се обяснява как ще се случат нещата, а ни се обяснява какъв е законовият ред да се затвори пътят. Казват ни, че дължим едни глоби, ако трасето не е предварително начертано. След това изпратихме писмо и до Агенция „Пътна инфраструктура“ в София, но от там няма отговор. Пратихме писмо и до Министерски съвет, от където ни казаха, че са запознати с проблема. Препратено е писмо и до шефа на АПИ инж. Дончо Атанасов и чакаме отговор от него“, уточни Георги Георгиев. Той добави, че недоволството на гражданите е породено от изключително компрометираното състояние на пътя. В днешния протест ще се включат жители на шест села – Мирово, Ново село, Царски извор, Горски Сеновец, Лозен и Виноград. Исканията са за частичен ремонт на отсечката.\r\nЛуиза ТРАНЧЕВА", "date": "2018.04.14", "title": "Велико Търново: Жители на шест стражишки села излизат на протест срещу лошото състояние на път Мирово - Ново градище"}
{"url": "http://www.focus-news.net/news/2018/04/14/2510940/balgariya-i-kipar-shte-si-satrudnichat-v-antarktida.html", "text": "По покана на Н. Пр. Христо Георгиев на 12 април 2018 г. в Кипър гостува проф. Христо Пимпирев. Това съобщиха от пресцентъра на Българския антарктически институт. Вечер, посветена на българската антарктическа програма, се проведе в зала „Мелина Меркури” в Никозия по повод Българското европредседателство. Специалната изложба с фотоси на българските полярници от Ледения континент, филмът за живота на българската експедиция и лекцията на проф. Пимпирев пред многобройната българска общност, чужди дипломати и представители на Министерството на културата и образованието на Кипър преминаха при голям интерес и с много въпроси.\r\nПо време на посещението си в кипърската столица проф. Пимпирев се срещна с постоянния секретар на Министерството на културата и образованието г-жа Егли Панделаки и с ректора на Университета на Кипър проф. Константинос Христофидес и бе договорено в най-скоро време да бъде подписано споразумение за сътрудничество в полярните региони между Университета на Кипър и Българския антарктически институт. Проф. Христофидес се запозна с българската антарктическа програма и изяви желание учени от университета и лично той като физик да посетят и работят на българската полярна база през предстоящия антарктически сезон.\r\nТова ще бъдат първите кипърски учени, които ще посетят Ледения континент. С изградената досега инфраструктура и планираната научна лаборатория българската база се превръща в притегателно място за съвместни изследвания на учени не само от полярните държави, но и от страни, на които можем да помогнем с нашия опит да започнат антарктическа дейност. Така България се затвърждава като регионален център за антарктически изследвания както на Балканския полуостров, така и в Югоизточна Европа.", "date": "2018.04.14", "title": "България и Кипър ще си сътрудничат в Антарктида"}
{"url": "http://www.focus-news.net/news/2018/04/14/2510934/patriarh-neofit-gospod-da-uteshi-blizkite-na-zaginalite-v-tragediyata-na-avtomagistrala-trakiya-kato-im-dade-sili-da-prevazmognat-skrabta-ot-tezhkata-zaguba.html", "text": "В дните на Светлата седмица, когато прославяме Възкръсналия от мъртвите Христос Господ, „Който със смъртта Си смъртта победи“, неочаквано пътно-транспортно произшествие помрачи душите и сърцата ни. Изпълнени със скръб, но и със упование и вяра във Възкръсналия Христос, поднасяме най-искрени съболезнования на близките на загиналите в катастрофата на автомагистрала „Тракия“, край Вакарел. Тежък момент, когато думите са безсилни да изразят изгарящата болка от загубата на хората. Това се посочва в Съболезнователен адрес от Патриарх Неофит по повод катастрофата край Вакарел. \r\nБлажени са ония, които Господ е избрал и приел, защото душите им ще бъдат настанени на място, където няма болка, ни печал, нито въздишка, а живот безкраен, там, където грее Божието лице.\r\nОтправяме молитва към небесния ни Отец, да упокои душите на новопреставилите се Божии раби в селенията на праведните, в мястото на праотца ни Авраама!\r\nГоспод да утеши близките на загиналите в злополучната трагедия, като им дарува сили да превъзмогнат скръбта от тежката загуба. Отправяме молитва към Всеподателя Бога за здравето и бързото възстановяване на пострадалите и ранените.\r\nВечна и блажена да бъде паметта на загиналите в пътно-транспортното произшествие!", "date": "2018.04.14", "title": "Патриарх Неофит: Господ да утеши близките на загиналите в трагедията на автомагистрала \"Тракия\", като им даде сили да превъзмогнат скръбта от тежката загуба"}
{"url": "http://www.focus-news.net/news/2018/04/14/2510929/yoav-galant-izraelski-ministar-udarite-po-siriya-sa-vazhen-signal-za-teheran-i-damask.html", "text": "Израелският министър на строителството и бивш генерал от армията на страната Йоав Галант заяви, че водените от САЩ въздушни удари в Сирия са „важен сигнал“ за Иран, Сирия и ливанската шиитска групировка „Хизбулла“, предава  Reuters.\r\n„Употребата на химическо оръжие пресича червената линия и човечеството повече не може да толерира това“, заяви Йоав Галант.  Виктор Турмаков", "date": "2018.04.14", "title": "Йоав Галант, израелски министър: Ударите по Сирия са важен сигнал за Техеран и Дамаск"}
{"url": "http://www.focus-news.net/news/2018/04/14/2510943/nimh-prez-sledvashtite-dva-dni-vodnite-niva-na-rekite-shte-se-ponizhavat-ili-shte-ostanat-bez-sashtestveni-izmeneniya.html", "text": "Днес и през следващите два дни водните нива на реките ще се понижават или ще останат без съществени изменения, като ще се задържат високи, сочи справка на сайта на Националният институт по метеорология и хидрология към Българската академия на науките. В резултат на снеготопене и на валежи са възможни краткотрайни повишения на водните нива във горното течение на река Места и във водосборите на рилските и пиринските притоци на река Струма. От следобедните часове на 16 април вследствие на валежи и снеготопене се очакват повишения на речните нива в басейна, като по-съществени ще бъдат повишенията в средното и долното течение на река Места и във водосбора на река Струма. Водните количества ще бъдат под праговете за внимание.", "date": "2018.04.14", "title": "НИМХ: През следващите два дни водните нива на реките ще се понижават или ще останат без съществени изменения"}
{"url": "http://www.focus-news.net/news/2018/04/14/2510932/ria-novosti-velikobritaniya-e-nanasyala-vazdushni-udari-s-iztrebiteli-izleteli-ot-baza-akrotiri-na-ostrov-kipar.html", "text": "Четири британски изтребителя Торнадо са излетели от британската база Акротири на остров Кипър и са нанесли удари в близост до сирийския град Хомс, предава РИА Новости.\r\n„Самолетите излетяха към 3:00 през нощта (съвпада с българското време) и се върнаха. Изтребителите „Торнадо“ са нанасяли удари по предприятия, в които, смята се, е произвеждано химическо оръжие“, съобщава кипърска медия. Виктор Турмаков", "date": "2018.04.14", "title": "РИА Новости: Великобритания е нанасяла въздушни удари с изтребители, излетели от база „Акротири“ на остров  Кипър"}
{"url": "http://www.focus-news.net/news/2018/04/14/2510944/vanya-valkova-sofiyamed-shofyorat-na-katastrofiraliya-avtobus-e-v-stabilno-sastoyanie-i-e-pod-nablyudenie.html", "text": "Шофьорът на катастрофиралият автобус е в стабилно състояние и е под наблюдение. Това съобщи за Агенция \"Фокус\" пиарът на УМБАЛ „Софиямед“ Ваня Вълкова. „Още вчера при нас имаше докарани двама души- шофьорът и една жена. Жената е изписана след направените прегледи, тя не е имала никакъв проблем и се е прибрала вкъщи. При нас е само шофьорът на автобуса, който е в стабилно състояние, просто е под наблюдение в клиниката по гръдна хирургия\", заяви Вълкова.\r\nТя добави, че още при пристигането им, са преминали през рентген, за да се проверят за счупвания.\r\n„Жената е имала само натъртвания. Не е пожелала да бъде хоспитализирана, няма опасност за живота и тя е изписана още вчера. Освободена е за домашно лечение“ заяви Вълкова.\r\nПо думите и вероятно шофьорът няма да бъде държан дълго време в болницата.\r\nВиктория КРЪСТЕВА", "date": "2018.04.14", "title": "Ваня Вълкова, „Софиямед“: Шофьорът на катастрофиралия автобус е в стабилно състояние и е под наблюдение"}
{"url": "http://www.focus-news.net/news/2018/04/14/2510935/abc-news-siriyskata-armiya-saobshtava-che-po-stranata-sa-izstrelyani-110-raketi.html", "text": "Сирийските въоръжени сили излязоха с официално заявление, според което по страната са изстреляни общо 110 британски, американски и френски ракети , предава  ABC News.\r\nБригаден генерал Али Майхуб, изчел заявлението в ефира на сирийската национална телевизия заяви, че „нашата ПВО ефективно свали повечето от тях“. Той допълни, че ракетите са ударили научно-изследователския център „Барзе“, разположен край Дамаск, повреждайки сградата. В провинцията Хомс една от ракетите е била отклонена от целта си, но е ранила трима цивилни.\r\nГен. Майхуб допълни, че атаките „няма да спрат сирийската армия от настоящата война за унищожаването на въоръжените терористи от сирийска земя“. Виктор Турмаков", "date": "2018.04.14", "title": "ABC News: Сирийската армия съобщава, че по страната са изстреляни 110 ракети"}
{"url": "http://www.focus-news.net/news/2018/04/14/2510947/burgas-vsichki-pristanishta-sa-otvoreni-za-manevrirane.html", "text": "Всички пристанища са отворени за маневриране, сочи справка в сайта на ДП „Пристанищна инфраструктура“. По-рано през деня бяха затворени поради намалена видимост.", "date": "2018.04.14", "title": "Бургас: Всички пристанища са отворени за маневриране"}
{"url": "http://www.focus-news.net/news/2018/04/14/2510948/blagoevgrad-intenziven-e-trafikat-po-glaven-pat-e-79-v-dvete-posoki.html", "text": "Интензивен е трафикът по главен път Е-79 и в двете посоки, предаде репортер на Радио „Фокус“ – Пирин. В платното към Благоевград се движат доста гръцки и македонски автомобили.\r\nЛивия НИНОВА", "date": "2018.04.14", "title": "Благоевград: Интензивен е трафикът по главен път Е-79 в двете посоки"}
{"url": "http://www.focus-news.net/news/2018/04/14/2510939/vvs-donald-tusk-zayavi-che-es-stoi-do-svoite-sayuznitsi-vav-vrazka-s-vazdushnite-udari-v-siriya.html", "text": "Председателят на Европейския съвет Доналд Туск излезе с коментар за въздушните удари в Сирия, предава ВВС.\r\n„Ударите от САЩ, Франция и Великобритания дават ясно да се разбере, че сирийският режим, заедно с Русия и Иран не може да продължава тази човешка трагедия или поне без да плати цената за нея“, написа Доналд Туск на профила си в социалната мрежа „Туитър“.  Виктор Турмаков", "date": "2018.04.14", "title": "ВВС: Доналд Туск заяви, че ЕС „стои до своите съюзници“ във връзка с въздушните удари в Сирия"}
{"url": "http://www.focus-news.net/news/2018/04/14/2510951/pazardzhik-remontni-deynosti-zatrudnyavat-trafika-v-rayona-na-vtoroto-kragovo-krastovishte-na-mosta-na-reka-maritsa.html", "text": "Ремонтни дейности затрудняват трафика в района на второто кръгово кръстовище на моста на река Марица в Пазарджик, предаде репортер на Радио „Фокус“ – Пазарджик. Извършва се изкърпване на едното пътно платно. Движението се осъществява в другото. В самото кръстовище текат дейности по изграждането на светещ фонтан. Работи тежка техника и през този участък трябва да се преминава внимателно и със съобразена скорост.\r\nВаня НИКОЛОВА", "date": "2018.04.14", "title": "Пазарджик: Ремонтни дейности затрудняват трафика в района на второто кръгово кръстовище на моста на река Марица"}
{"url": "http://www.focus-news.net/news/2018/04/14/2510953/mvr-6-dushi-sa-zaginali-a-44-sa-postradali-pri-katastrofi-v-stranata-prez-izminaloto-denonoshtie.html", "text": "6 души са загинали, а 44 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 14 тежки пътнотранспортни произшествия. В София са регистрирани 87 леки катастрофи и една тежка, при която е пострадал един човек.", "date": "2018.04.14", "title": "МВР: 6 души са загинали, а 44 са пострадали при катастрофи в страната през изминалото денонощие"}
{"url": "http://www.focus-news.net/news/2018/04/14/2510954/prof-vladimir-chukov-arabist-nyama-kak-da-stane-globalen-konflikt-sas-120-raketi-izstrelyani-v-siriya.html", "text": "Няма как да стане глобален конфликт със 120 изстреляни ракети. Това каза в интервю за Агенция „Фокус“ арабистът проф. Владимир Чуков във връзка с въздушната атака извършена в Сирия тази сутрин от САЩ, Великобритания и Франция. \r\n„Няма да има промяна на правилата на играта, каквото се очакваше от опозицията и дори от Турция. Виждам една поствоенна обстановка, която реално видяхме 2006 г., когато беше войната между „Хизбула“ и Ливан. Тогава всяка една от двете страни претендираше, че е успяла военно и е победила другата. Това предполага и много дълъг вокален период, който с течение на времето трябва да отшуми“, каза проф. Чуков. Според него докато този период продължава, сериозен прогрес по отношение на мира в Сирия не може да се очаква. „Като цяло ще се върнем отново на масата на преговорите, които поне на този етап няма и скоро да привършат“, коментира проф. Чуков. \r\nСпоред него въздушната атака в Сирия е била очаквана. „След постинга в „Туитър“ на Доналд Тръмп никой не се съмняваше, че подобен удар ще има. Беше въпросът какво ще бъде естеството, колко ще бъде продължителността. Техническите и тактическите параметри бяха постлани на масата. Много от експертите предполагаха няколко дневна кампания. Не удар, а кампания с промяна на правилата на играта в Сирия, т.е. промяна на геостратегическото положение в Сирия. Това не се получи“, допълни експертът. \r\nДеница КИТАНОВА", "date": "2018.04.14", "title": "Проф. Владимир Чуков, арабист: Няма как да стане глобален конфликт със 120 ракети, изстреляни в Сирия"}
{"url": "http://www.focus-news.net/news/2018/04/14/2510945/the-guardian-predstavitelite-na-voennite-bazi-na-velikobritaniya-v-kipar-otkazvat-komentar.html", "text": "Военните в британската база „Акротири“ на остров Кипър отказват коментар относно военните удари по Сирия, които изтребителите „Торнадо“ от авиацията на страната нанесоха, предава  The Guardian.\r\n„Съжалявам, че ще ви разочаровам, но ня да има пресконференции и журналистите няма да бъдат допускани във военната база“, заяви Шот Тъли, говорител на базата. Той уточни, че информацията за ударите ще бъде излъчвана от Лондон. „Министерството на отбраната координира въпроса. Въпросите – към тях“, допълни той.\r\nБританската база „Акротири“ е най-близката до Сирия и е основната предна база на Великобритания за операции в Близкия изток.  На летището са разположени осем изтребителя „Тайфун“ и шест „Торнадо“.  Виктор Турмаков", "date": "2018.04.14", "title": "The Guardian: Представителите на военните бази на Великобритания в Кипър отказват коментар"}
{"url": "http://www.focus-news.net/news/2018/04/14/2510949/washington-post-holandskiyat-ministar-predsedatel-zayavi-che-pravitelstvoto-mu-razbira-udarite-v-siriya.html", "text": "Холандският министър-председател Марк Рюте заяви, че правителството му „разбира“ военното действие на тримата му съюзници по НАТО в Сирия, защото „употребата на химическо оръжие е сериозно престъпление, което международната общност не може да приеме“, предава  Washington Post.\r\nРюте заяви ,че най-вероятно именно режима на сирийския президент Башар Асад стои зад химическото нападение в град Дума. Виктор Турмаков", "date": "2018.04.14", "title": "Washington Post: Холандският министър председател заяви, че правителството му  “разбира“ ударите в Сирия"}
{"url": "http://www.focus-news.net/news/2018/04/14/2510956/nadezhda-tsekulova-tokuda-dvama-ot-postradalite-pri-katastrofata-na-avtomagistrala-trakiya-shte-prekarat-pochivnite-dni-v-otdelenieto-po-ortopediya-i-travmatologiya.html", "text": "Двама от пострадалите при катастрофата на автомагистрала „Тракия“ ще прекарат почивните дни в отделението по ортопедия и травматология. Това каза за Агенция „Фокус“ пиарът на Аджибадем Сити Клиник Токуда Надежда Цекулова. „В момента има двама души. Вчера те бяха докарани с линейките на Спешна помощ. По-късно дойдоха две жени с леки наранявания, но те бяха обработени в Спешно отделение и след това освободени за домашно лечение“, заяви Цекулова.\r\n„Тези двама мъже, които бяха докарани в Спешна помощ претърпяха ортопедични операции на долни крайници и са настанени в отделението по Ортопедия и травматология“, уточни тя.\r\nЦекулова заяви, че в понеделник ще стане ясно кога точно ще бъдат изписани, но при всички положения пострадалите ще прекарат почивните дни в болницата.\r\nВиктория КРЪСТЕВА", "date": "2018.04.14", "title": "Надежда Цекулова, „Токуда“: Двама от пострадалите при катастрофата на автомагистрала „Тракия“ ще прекарат почивните дни в отделението по ортопедия и травматология"}
{"url": "http://www.focus-news.net/news/2018/04/14/2510958/sonya-kolchakova-vma-v-stabilno-sastoyanie-i-bez-opasnost-za-zhivota-sa-trite-zheni-nastaneni-v-bolnitsata-sled-katastrofata-na-avtomagistrala-trakiya.html", "text": "В стабилно състояние и без опасност за живота са трите жени, настанени в болницата след катастрофата на автомагистрала \"Тракия\". Това каза за Агенция \"Фокус\" пиарът на болницата Соня Колчакова. Приетите жени са на 24, 33 и 62 години и няма промяна в състоянието им.\r\nВиктория КРЪСТЕВА", "date": "2018.04.14", "title": "Соня Колчакова, ВМА: В стабилно състояние и без опасност за живота са трите жени, настанени в болницата след катастрофата на автомагистрала \"Тракия\""}
{"url": "http://www.focus-news.net/news/2018/04/14/2510957/vladimir-putin-deystviyata-na-sasht-v-siriya-narushavat-mezhdunarodnoto-pravo-i-mogat-da-provokirat-nova-valna-bezhantsi.html", "text": "Според руския президент Владимир Путин САЩ със своите действия в Сирия още повече задълбочават хуманитарната катастрофа и носят страдание на цивилното население и могат да провокират нова бежанска вълна. Същевременно той заяви, че въздушните  удари са в разрез с Устава на ООН и на международното право, след като не са разрешени от Съвета за сигурност на световната организация, предава РИА Новости.\r\n„Със своите действия САЩ още повече задълбочават хуманитарната катастрофа в Сирия, носят страдания на цивилното население, помагат на терористите, които вече седем години тормозят сирийския народ, провокират нова вълна от бежанци“, пише в заявление на Путин, представено от пресслужбата на Кремъл.\r\n„На 14 април САЩ с подкрепата на своите съюзници нанесоха ракетен удар по обекти на въоръжените сили и на гражданската инфраструктура на Сирия. Без санкция от страна на Съвета за сигурност на ООН и в нарушение с Устава ѝ, нормите и принципите на международното право е извършен акт на агресия срещу суверенна държава, която се намира начело в борбата срещу тероризма“, смята Путин.  Виктор Турмаков", "date": "2018.04.14", "title": "Владимир Путин: Действията на САЩ в Сирия нарушават международното право и могат да провокират нова вълна бежанци"}
{"url": "http://www.focus-news.net/news/2018/04/14/2510960/ministar-krasimir-karakachanov-za-udarite-v-siriya-pozitsiyata-na-balgariya-tryabva-da-bade-umerena-v-tarsene-na-kompleksno-reshenie-a-ne-s-voenna-sila.html", "text": "Позицията на България трябва да бъде умерена и да бъде глас в това да се търси комплексно решение с цената на разговори, преговори и на дипломатическата маса, а не с военна сила. Военна сила трябва да се използва срещу радикалните ислямисти, които са си поставили за цел да унищожат съществуващия европейски ред и демокрация. Това каза за Агенция „Фокус“ министърът на отбраната Красимир Каракачанов във връзка с ударите в Сирия рано тази сутрин. „Информацията, с която разполага Министерството на отбраната е, че са изстреляни в рамките на един час – между 4.00 и 5.00 часа, около 120 ракети. Има трима ранени само, няма пострадали български граждани. Няма щети върху българското посолство или други имоти на страната ни. Ситуацията в момента в Дамаск се успокоява“, обясни Каракачанов.\r\nТой уточни, че никой не е сезирал България за тези удари, нито ни е информирал или поканил да участваме в някаква коалиция на желаещите за подобна акция. „Каква позиция трябва да заеме България? Чувам някои коментатори, които отново дрънкат оръжие и обясняват как трябва да сме на първата линия и да вдигаме пара. Лично аз смятам, че трябва да направим точно обратното – България не спечели абсолютно нищо от тези конфликти, които от 2003 г. насам след началото на войната в Ирак, последваха в Близкия изток – Либия, Египет, Йемен, Сирия. Нито България, нито Европа печелят нещо от това, защото това дестабилизира европейския континент, включително и България. С потоци от нелегални мигранти, фанатизирани радикални мюсюлмани, които вършат атентати и убиват хора в Европа“, коментира Каракачанов. Според него истината е, че не може да се решават проблемите на парче. „Това, че ще бомбардираш днес Сирия или че може да организираш сухопътна операция, може само да усложни ситуацията, защото няма да реши проблемите в Близкия Изток. Ако в края на краищата Великите сили не намерят общ език за комплексно решение за проблемите в Близкия Изток, Европа не я очаква нищо добро и сигурността ѝ няма да бъде в кой знае колко по-добра ситуация. От една страна имаме конфликта с Ирак, който продължава, „Ислямска държава“, имаме Либия, която е разбита държава и функционират минимум 3 структури на власт. Имаме Сирия, в която все още се води война в „Ислямска държава“, между кюрдите и Турция и правителството на Башар Асад, което се опитва да си възвърне териториите. Виждаме как сунити и шиити воюват по между си, разделени на лагери“, обясни военният министър. Той добави, че например Сирия и Иран са заедно, докато Саудитска Арабия и други държави са против този шиитски блок. „И двата блока обаче отказват да признаят правото на съществуване на държавата Израел. Как с този регион, без да се търси комплексно решение, може да се наложи някакво мирно решение? Политиката на парче, ориентирана заради природни ресурси и икономически интереси, не доведе до нищо добро“, отбеляза още Красимир Каракачанов.\r\nЛюба АЛЕКСИЕВА", "date": "2018.04.14", "title": "Министър Красимир Каракачанов за ударите в Сирия: Позицията на България трябва да бъде умерена в търсене на комплексно решение, а не с военна сила"}
{"url": "http://www.focus-news.net/news/2018/04/14/2510959/afp-iranskiyat-varhoven-rakovoditel-osadi-prestapnitsite-donald-tramp-emanyuel-makron-i-tereza-mey.html", "text": "Върховният лидер на Иран аятолах Али Хаменей осъди президентите на САЩ и на Франция Доналд Тръмп и Еманюел Макрон, както и британския министър-председател Тереза Мей, след като те нанесоха въздушни удари по Сирия. Той заяви, че те са „престъпници“, предава  AFP.\r\n„Нападението тази сутрин срещу Сирия е престъпление“, заяви Хаменей. „Американският президент, френският президент и британският премиер са престъпници“, допълни той. Виктор Турмаков", "date": "2018.04.14", "title": "AFP: Иранският върховен ръководител осъди „престъпниците“ Доналд Тръмп, Еманюел Макрон и Тереза Мей"}
{"url": "http://www.focus-news.net/news/2018/04/14/2510962/prof-vladimir-chukov-arabist-ruskata-strana-ne-e-bila-uvedomena-ot-amerikantsite-za-vazdushnata-ataka-v-siriya-a-ot-frantsuzite-ochakva-se-silna-diplomaticheska-i-politicheska-ofanziva-ot-strana-na-rusiya.html", "text": "Руската страна не е била уведомена от американците за въздушната атака в Сирия, а от французите – очаква се силна дипломатическа и политическа офанзива от страна на Русия. Това каза в интервю за Агенция „Фокус“ арабистът проф. Владимир Чуков във връзка с въздушната атака извършена в Сирия тази сутрин от САЩ, Великобритания и Франция. „Прави са руснаците, че това е много силно предизвикателство към президента Путин. Руската противовъздушна отбрана за пореден път не се включи“, отбеляза проф. Чуков. \r\nСпоред него предстои от руска страна много силно активизиране на аргументите за доказване, че САЩ, Великобритания и Франция са нарушили международното право. „Предполагам, че оттук насетне ще има много горещи дебати в Съвета за сигурност на ООН. Предполагам, че ще има проекторезолюция за осъждане на операцията. Нещо, което сме го видели не еднократно. Не съществуваща военна реакция, но много силна политическа и дипломатическа реакция съм убеден, че ще има от страна на Русия“, допълни проф. Чуков. \r\nДеница КИТАНОВА", "date": "2018.04.14", "title": "Проф. Владимир Чуков, арабист: Руската страна не е била уведомена от американците за въздушната атака в Сирия, а от французите – очаква се силна дипломатическа и политическа офанзива от страна на Русия"}
{"url": "http://www.focus-news.net/news/2018/04/14/2510963/sport-grigor-dimitrov-zapochva-s-krainovich-ili-lorentsi-v-monte-karlo.html", "text": "Григор Димитров ще стартира участието си на турнира от сериите „Мастърс 1000“ в Монте Карло с двубой срещу Филип Краинович или Паоло Лоренци. Българинът е спечелил всичките си 4 мача срещу Краинович в миналото, включително през тази година в Ротердам, като е загубил един-единствен сет.\r\nГригор се е изправял веднъж срещу Лоренци – през 2016 година, когато се наложи с 3-0 сета в първи кръг на Australian Open.\r\nБлизко до първата ракета на България в схемата е и Алберт Рамос, който игра финал в Княжеството преди 12 месеца, загубен от Рафаел Надал. Възможен е четвъртфинал с шестия поставен Давид Гофен, но предвид здравословните проблеми на белгиеца напоследък, по-вероятен противник в последната осмица изглежда Роберто Баутиста Агут.\r\nЛюбопитна е най-горната четвъртина на схемата – евентуален супер двубой между Новак Джокович и Доминик Тийм е възможен още в трети кръг, а ако всичко се развива според очакванията, победителят го очаква четвъртфинал с Рафаел Надал.\r\nИменно с най-силния от тази четвърт би мерил сили Григор, ако се класира на полуфинал.", "date": "2018.04.14", "title": "Спорт: Григор Димитров започва с Краинович или Лоренци в Монте Карло"}
{"url": "http://www.focus-news.net/news/2018/04/14/2510961/vladimir-putin-za-napadenieto-v-siriya-be-izpolzvano-instsenirano-izpolzvane-na-otrovni-veshtestva.html", "text": "Президентът на Русия Владимир Путин заяви, че САЩ са използвали инсценирана употреба на химическо оръжие срещу цивилно население, за да имат повод да нанесат удар по Сирия, предава ТАСС.\r\n„Отново, както и преди година, когато САЩ атакуваха в Сирия летище „Шайрат“ като предлог се използва инсценирано използване на отровни вещества срещу цивилното население. Руските военни експерти, пристигнали на мястото на мнимия инцидент не са открили следи от употреба на хлор или на друго отровно вещество. Нито един местен жител не потвърди химическата атака“, заяви Путин. Виктор Турмаков", "date": "2018.04.14", "title": "Владимир Путин: За нападението в Сирия бе използвано инсценирано използване на отровни вещества"}
{"url": "http://www.focus-news.net/news/2018/04/14/2510964/ministar-ekaterina-zaharieva-shte-napravi-izyavlenie-v-ministerstvoto-na-vanshnite-raboti.html", "text": "Министър Екатерина Захариева ще направи изявление в Министерството на външните работи. Това съобщиха от пресцентъра на Министерството на външните работи. Вицепремиерът и министър на външните работи Екатерина Захариева ще направи изявлението си в 15.00 часа днес.", "date": "2018.04.14", "title": "Министър Екатерина Захариева ще направи изявление в Министерството на външните работи"}
{"url": "http://www.focus-news.net/news/2018/04/14/2510937/ria-novosti-vladimir-putin-e-periodichno-uvedomyavan-za-situatsiyata-v-siriya.html", "text": "Министерството на отбраната на Русия съобщи, че неговият ръководител Сергей Шойгу периодично докладва на президента на страната Владимир Путин за оперативната обстановка в Сирия, предава РИА Новости.\r\n„Министърът на отбраната Сергей Шойгу докладва цялата оперативна обстановка по Сирия на президента Владимир Путин“, пише в официално заявление на руското министерство на отбраната.  Виктор Турмаков", "date": "2018.04.14", "title": "РИА Новости: Владимир Путин е периодично уведомяван за ситуацията в Сирия"}
{"url": "http://www.focus-news.net/news/2018/04/14/2510966/ministar-krasimir-karakachanov-balgariya-nyama-myasto-v-konflikta-v-siriya-udarite-tam-priklyuchiha-i-vsichko-govori-che-posledvashti-deystviya-nyama-da-ima.html", "text": "Лично аз смятам, че България няма място в този конфликт. Това каза за Агенция „Фокус“ министърът на отбраната Красимир Каракачанов във връзка с ударите в Сирия рано тази сутрин. „Според мен военна операция няма да има. Вижте какво се случи – бяха атакувани обекти, които са обявени като такива, в които се предполага, че се разработват технологии за химическо оръжие. Не беше атакуван нито един руски или ирански обект, което само по себе си показва, че САЩ, Великобритания и Франция не желаят разширение на конфликта, не желаят Русия и Иран да бъдат въвлечени реално в този конфликт. Забележете изказването на Тереза Мей, която каза, че ударите срещу Дамаск нямат за цел свалянето на режима на Башар Асад. Всичко говори, че последващи действия няма да има“, коментира Каракачанов. \r\nПо думите му в момента няма опасност от нова бежанска вълна, поради простия факт, че ударите са много далеч от сирийско-турската граница. „Не се очаква вълни от нелегални мигранти да тръгнат от Сирия към Турция и от Турция към България. Ударите приключиха. Самият американски министър на отбраната генерал Матис каза, че е дал разпореждане на прекратяване на операцията. Поради тази причина не се налага нашите въоръжени сили да бъдат в някаква друга степен на готовност. От друга страна, и „Гранична полиция“, и специалните ни сили и другите подразделения на границата, си вършат работата. Подготвили сме се и за подобен сценарий, но към момента такава неприятна опасност не съществува“, каза още Красимир Каракачанов.\r\nЛюба АЛЕКСИЕВА", "date": "2018.04.14", "title": "Министър Красимир Каракачанов: България няма място в конфликта в Сирия, ударите там приключиха и всичко говори, че последващи действия няма да има"}
{"url": "http://www.focus-news.net/news/2018/04/14/2510942/nikola-stardzhan-tereza-mey-shte-ima-vaprosi-za-otgovaryane.html", "text": "Първият министър на Шотландия Никола Стърджън постави под въпрос начина, по който въздушните удари в Сирия ще спрат употребата на химическо оръжие, предава ВВС.\r\n„Първите ми мисли тази сутрин бяха с войниците, извикани за действие“, заяви Стърджън.\r\n„Използването на химическо оръжие в Сирия може да доведе до гадене, но въпросът, който министър-председателят на Великобритания не е отговорил е как това действие, предприето без одобрението на парламента, ще спре употребата му и как ще доведе до мир?“. Виктор Турмаков", "date": "2018.04.14", "title": "Никола Стърджън: Тереза Мей ще има въпроси за отговаряне"}
{"url": "http://www.focus-news.net/news/2018/04/14/2510941/reuters-frantsiya-e-izpolzvala-svoya-fregati-kakto-i-iztrebiteli-mirazh-i-rafal-za-nanasyane-na-vazdushni-udari-po-siriya.html", "text": "Източник от френското президентство съобщи, че страната е използвала свои изтребители „Мираж“ и „Рафал“ във въздушните удари по Сирия, както и четири  фрегати, предава  Reuters.\r\nФранция е използвала фрегата за ПВО, три многоцелеви фрегати, изтребители „Мираж“ и „Рафал“. Ударите са нанесени срещу научноизследователски центрове и два производствени обекта.\r\n„Въздушните удари са приключили, но армията е готова да действа при нужда“, уточни източникът. Виктор Турмаков", "date": "2018.04.14", "title": "Reuters: Франция е използвала своя фрегати, както и изтребители „Мираж“ и „Рафал“ за нанасяне на въздушни удари по Сирия"}
{"url": "http://www.focus-news.net/news/2018/04/14/2510971/ministerstvoto-na-otbranata-na-rusiya-nyama-zhertvi-sred-siriyskite-tsivilni-pri-udarite-na-teritoriyata-na-strana.html", "text": "Министерството на отбраната на Русия съобщи, че според наличната му информация въздушните удари по Сирия не са довели до жертви сред сирийските цивилни лии въоръжени сили, предава  AFP.\r\n„Според първоначалната информация няма жертви сред мирните цивилни и сирийската армия“, съобщи високопоставеният руски офицер Сергей Рудской. Виктор Турмаков", "date": "2018.04.14", "title": "Министерството на отбраната на Русия: Няма жертви сред сирийските цивилни при ударите на територията на страна"}
{"url": "http://www.focus-news.net/news/2018/04/14/2510972/deyan-donchev-sluzhba-za-saveti-v-zemedelieto-veliko-tarnovo-es-podpomaga-mladi-zemedelski-stopani-do-40-godini-chrez-programata-za-razvitie-na-selskite-rayoni.html", "text": "ЕС подпомага млади земеделски стопани до 40 години чрез Програмата за развитие на селските райони. Преди броени дни започна приемът на документи по Подмярка 6.1, от която могат да се възползват начинаещи производители и животновъди. Това обясни за Радио „Фокус“ – Велико Търново Деян Дончев, ръководител на областния офис на Националната служба за съвети в земеделието във Велико Търново. Основното условие, на което кандидатите трябва да отговарят, е да са на възраст между 18 и 40 години (включително). Те трябва да развиват своята селскостопанска дейност не по-дълго от 24 месеца преди кандидатстването. „Под стартиране на дейност се разбира не само регистрирането на лицето като земеделски производител съгласно Наредба 3 от 1999 година, но също така и придобиването на животновъдният обект, ако се развива животновъдство в стопанството, или придобиването право на ползване на земеделска земя. Не на последно място земеделската земя и животните не трябва да бъдат заявявани по-рано от две години преди кандидатстването по схемите за директни плащания“, отбеляза Деян Дончев. По думите му приоритетните дейности, които имат по-голям шанс за финансиране, са отглеждане на плодове, зеленчуци и животновъдството, включително пчеларство. Подборът на документи се прави по точкова система, при която водещ е размерът на стопанството. „Той трябва да бъде от 8 до 16 хиляди евро производствен обем. Това е мерна единици в зависимост от площите с определените култури или броя и видовете животни, които се отглеждат. Изчислява се в производствени обеми, които от своя страна се измерват в евро“, добави експертът. Срокът за кандидатстване е 14 юни. Документите се подават само по електронен път чрез Интегрираната система за управление на средствата от Европейските фондове, или на кратко ИСУН.\r\nЛуиза ТРАНЧЕВА", "date": "2018.04.14", "title": "Деян Дончев, Служба за съвети в земеделието - Велико Търново: ЕС подпомага млади земеделски стопани до 40 години чрез Програмата за развитие на селските райони"}
{"url": "http://www.focus-news.net/news/2018/04/14/2510973/sofiya-dvizhenieto-se-osashtestvyava-samo-v-aktivna-i-avariyna-lenti-na-am-trakiya-pri-km-27-v-posoka-sofiya-poradi-remont-na-mantineli-v-srednata-razdelitelna-ivitsa.html", "text": "Движението се осъществява само в активна и аварийна ленти на АМ \"Тракия\" при км 27 в посока София поради ремонт на мантинели в средната разделителна ивица. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.04.14", "title": "София: Движението се осъществява само в активна и аварийна ленти на АМ \"Тракия\" при км 27 в посока София поради ремонт на мантинели в средната разделителна ивица"}
{"url": "http://www.focus-news.net/news/2018/04/14/2510946/gevin-uilyamsan-ministar-na-otbranata-na-velikobritaniya-vazdushnite-ni-udari-imaha-znachitelen-efekt-varhu-vazmozhnostite-na-siriya.html", "text": "Министърът на отбраната на Великобритания Гевин Уилямсън заяви, че ракетните удари на страната му в коалиция със САЩ и Франция по Сирия са имали значително влияние върху това, което сирийското правителство и президента Башар Асад ще могат да направят в бъдеще, предава  Reuters.\r\nНа въпрос дали сега Западът ще влезе в нова Студена война с Русия министърът заяви, че отношенията с Москва са лоши, но призова Кремъл да използва влиянието си върху Асад, за да сложи край на Сирийската гражданска война.  Виктор Турмаков", "date": "2018.04.14", "title": "Гевин Уилямсън, министър на отбраната на Великобритания: Въздушните ни удари имаха значителен ефект върху възможностите на Сирия"}
{"url": "http://www.focus-news.net/news/2018/04/14/2510975/diyana-petkova-ruo-burgas-457-detsa-i-uchenitsi-sas-spetsialni-obrazovatelni-potrebnosti-se-obuchavat-v-oblastta-kam-momenta.html", "text": "457 деца и ученици със специални образователни потребности се обучават в областта към момента. Това каза за Радио „Фокус“ - Бургас Дияна Петкова, старши експерт по „Приобщаващо образование“ в Регионално управление на образованието - Бургас. „Това е бройката за детски градини и училища на територията на цялата област Бургас. Тези деца са предимно с диагнози умствена изостаналост, специфични разстройства в развитието на училищните умения, съответно водещата диагноза е генерализирано разстройство на развитието или така познатия аутизъм. Хиперкинетичните разстройства също не са малко. Има деца с разстройство в поведението, епилепсии, дислексии, дискалкулии“, каза още Петкова. По думите ѝ някой от тези деца успяват да се адаптират в училищната среда. Всичко зависело от вида и степента на увреждане, както и от симбиозата между родителите и екипа за личностно развитие.\r\nВеселина НИКОЛОВА", "date": "2018.04.14", "title": "Дияна Петкова, РУО - Бургас: 457 деца и ученици със специални образователни потребности се обучават в областта към момента"}
{"url": "http://www.focus-news.net/news/2018/04/14/2510974/veliko-tarnovo-vremenno-e-ogranicheno-dvizhenieto-po-pat-i-5-petko-karavelovo-radanovo-poradi-patnotransportno-proizshestvie.html", "text": "Временно е ограничено движението по път I-5 Петко Каравелово – Раданово поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите е необходимо да изчакват на място.", "date": "2018.04.14", "title": "Велико Търново: Временно е ограничено движението по път I-5 Петко Каравелово – Раданово поради пътнотранспортно произшествие"}
{"url": "http://www.focus-news.net/news/2018/04/14/2510952/udarite-v-siriya-frenskata-gledna-tochka-reaktsiya-i-izpolzvani-vaorazheni-sili-obzor.html", "text": "На 14 април от 3:42 часа българско време до 5:10 часа самолети и кораби на САЩ, както и ВВС на Великобритания и Франция нанесоха ракетен удар по обекти от военната и гражданската инфраструктура на Сирия. Повод за нея стана инцидентът от 7 април в сирийския град Дума, където, според някои твърдения, е било употребено химическо оръжие. В събота на място трябваше да започне работата на експертите от Организацията за забрана на химическо оръжие.Франция, като един от основните участници в мисията, излезе с официални изказвания скоро след ударите: \r\nВъншният министър на Франция Жан ив Льо Дриан заяви, че въздушните удари са били „легитимни“. „Червените линии, поставени от френския президент Еманюел Макрон са пресечени. Употребата на химическо оръжие от страна на сирийския режим е неприемлива“, заяви Льо Дриан. Той допълни, че военната реакция е легитимна и е насочена срещу химическите обекти на режима, „пропорционална и насочена е“ и че „ще предотврати по-нататъшно клане“. Той уточни, че операцията не е насочена срещу съюзниците на Сирия или срещу нейните цивилни, а срещу правителството на президента ѝ Башар Асад заради това, че е използвал химическо оръжие. Сирийското правителство отрича. \r\nМинистърът на отбраната на Франция Флорен Парли заяви, че страната е използвала крилати ракети от фрегата, разположена в Средиземно море,  както и изтребители, разположени във френски военни летища. Тя допълни съвместната военна операция е насочена срещу три обекта и че Русия е била информирана предварително. Министърът заяви, че удари са нанесени по „основния изследователски център“ за сирийската химическа програма и по „два важни производствени обекта“. Тя допълни, че „с нашите съюзници ние се уверихме, че руснаците са предварително уведомени“. \r\nИзточник от френското президентство съобщи, че страната е използвала свои изтребители „Мираж“ и „Рафал“ във въздушните удари по Сирия, както и четири  фрегати - една за противовъздушна отбрана и три многоцелеви.  Ударите са нанесени срещу научноизследователски центрове и два производствени обекта. „Въздушните удари са приключили, но армията е готова да действа при нужда“, уточни източникът.", "date": "2018.04.14", "title": "Ударите в Сирия: Френската гледна точка, реакция и използвани въоръжени сили (ОБЗОР)"}
{"url": "http://www.focus-news.net/news/2018/04/14/2510977/mazh-e-zaginal-a-dvama-dushi-sa-postradali-pri-tezhka-katastrofa-po-pat-ruse-veliko-tarnovo-mezhdu-selata-radanovo-i-petko-karavelovo.html", "text": "Мъж е загинал, а други двама души са пострадали при тежка катастрофа по път Русе – Велико Търново, между селата Раданово и Петко Каравелово. Това съобщи за Радио „Фокус“ – Велико Търново Марияна Христова, говорител на Областна дирекция на МВР. Сигналът за инцидента е получен в 09.55 часа. Произшествието е между трактор и три леки автомобила. „По първоначална информация е загинал водачът на единия автомобил и са пострадали водач и пътник от втори лек автомобил. Движението в района на катастрофата временно е преустановено. Всички автомобили изчакват на място“, каза още Марияна Христова. Тя уточни, че причините за произшествието са в процес на изясняване.\r\nЛуиза ТРАНЧЕВА", "date": "2018.04.14", "title": "Мъж е загинал, а двама души са пострадали при тежка катастрофа по път Русе – Велико Търново, между селата Раданово и Петко Каравелово"}
{"url": "http://www.focus-news.net/news/2018/04/14/2510979/yordan-andonov-izlozhbata-svideteli-pamet-za-kontslagera-belene-e-posvetena-na-zhertvite-v-nay-golemiya-lager-za-politicheski-protivnitsi-na-komunisticheskiya-rezhim-v-balgariya.html", "text": "Изложбата „Свидетели: Памет за концлагера Белене“ е посветена на жертвите в най-големия лагер за политически противници на тоталитарния комунистически режим в България. Това каза за Радио „Фокус“ - Пирин Йордан Андонов, председател на общинската структура на ПП ГЕРБ в Благоевград. „Тя разказва за случващото се там в периода ‎‎‎‎‎1949 - 1987 година. Със своите 18 пана, експозицията представя живота в концлагера „Белене“. Изложбата е създадена по идея на Михаил Маринов, председател на фондация „Остров Белене”, съвместно с Христо Христов, професор Евелина Келбечева, Георги Михайлов, Александър Кашъмов от фондация „Истина и памет” и Културен център „Евгений Босилков – Белене”, представен от отец Паоло Кортези. Тя гостува в Благоевград по инициатива на ПП ГЕРБ“, каза още Йордан Андонов. По думите му експозицията дава възможност на различните поколения да добият представа за това как е създаден концлагерът на остров Персин и робския труд, извършван от лагеристите. „Показва насилието над лагеристите и карцера, в който са изтърпявали наказания. Паната представят и бита и условията, в които са били поставени въдворените. Пресъздадена е дневната дажба и глада в лагера, функционирането на женската част на лагера, организиран на съседния остров „Щурчето”.\r\nЧрез експозицията се виждат оцелелите горяни, които са въдворявани в „Белене”, свещениците от различните християнски деноминации, въдворени в лагера, опитите за бягство от концлагера и поетичното и художественото творчество на лагеристите“, каза още Андонов.\r\nИзложбата ще остане в Благоевград до 24 април.\r\nЛора КАЛЧЕВА", "date": "2018.04.14", "title": "Йордан Андонов: Изложбата „Свидетели: Памет за концлагера Белене“ е посветена на жертвите в най-големия лагер за политически противници на комунистическия режим в България"}
{"url": "http://www.focus-news.net/news/2018/04/14/2510955/gevin-uilyamsan-ministara-na-otbranata-na-velikobritaniya-izglezhda-che-britanskite-udari-po-siriya-sa-visokouspeshni.html", "text": "Британският министър на отбраната Гевин Уилямсън заяви, че въздушните удари на страната му по сирийските обекти са били „високоуспешни“. Той се позова на докладите на екипажите на четирите британски изтребители, нанесли ударите и върнали се в безопасност, предава  AFP.\r\n„Ранните индикации показват, че мисията е високоуспешна. Нашите екипажи изиграха важна роля по отношение на намаляването на възможностите на сирийския режим да използва в бъдеще химически оръжия“, заяви Уилямсън.  Виктор Турмаков", "date": "2018.04.14", "title": "Гевин Уилямсън, министъра на отбраната на Великобритания: Изглежда, че британските удари по Сирия са високоуспешни"}
{"url": "http://www.focus-news.net/news/2018/04/14/2510978/angela-merkel-germaniya-podkrepya-neobhodimite-udari-po-siriya.html", "text": "Германският канцлер Ангела Меркел заяви, че въздушните удари срещу сирийския режим са „необходими“ след възможната употреба на химическо оръжие в сирийския град Дума, предава  AFP.\r\n„Подкрепяме факта, че нашите британски, френски и американски съюзници поеха отговорностите си. Военната намеса бе необходима“, заяви Меркел. \r\nКанцлерът изключи възможността страната ѝ да се присъедини към военните действия в Сирия. Виктор Турмаков", "date": "2018.04.14", "title": "Ангела Меркел: Германия подкрепя „необходимите“ удари по Сирия"}
{"url": "http://www.focus-news.net/news/2018/04/14/2510982/tereza-mey-ne-e-imalo-komunikatsiya-s-rusiya-predi-udarite.html", "text": "Британският министър-председател Тереза Мей отрече да е имало контакти с Русия преди началото на ударите в Сирия, предава BBC.\r\n„Великобритания не е била въвличана в това“, заяви Тереза Мей.\r\n„Бе предприето планиране преди началото на операцията, за да се намали максимално влиянието върху цивилните“, заяви тя. Виктор Турмаков", "date": "2018.04.14", "title": "Тереза Мей: Не е имало комуникация с Русия преди ударите"}
{"url": "http://www.focus-news.net/news/2018/04/14/2510965/dzheremi-korbin-vazdushnite-udari-v-siriya-predizvikvat-vaprosi.html", "text": "Председателят на опозиционната британска Лейбъристка партия Джереми Корбин заяви, че въздушните удари по Сирия на са спорни, предава The Guardian.\r\n„Бомбите няма да спасят живот или да донесат мир. Правно подлежащите на въпроси действия рискуват ескалацията на конфликта.  Това прави истинската отговорност за военните престъпления и употребата на химическо оръжие по-маловероятна“, заяви Корбин.\r\nСпоред него Великобритания „трябва да има водеща роля при налагането на примирие в конфликта, а не да изпълнява инструкциите на Вашингтон и да изпречва британските войници на пътя на опасността“.\r\n„Министър-председателят Тереза Мей трябваше да иска одобрение от парламента, а не да следва президента на САЩ Доналд Тръмп. Правителството трябва да направи всичко по силите си да накара Русия и САЩ да се съгласят на независимо разследване на ООН относно ужасяващата химична атака в сирийския град Дума“, убеден е опозиционерът. Виктор Турмаков", "date": "2018.04.14", "title": "Джереми Корбин: Въздушните удари в Сирия предизвикват въпроси"}
{"url": "http://www.focus-news.net/news/2018/04/14/2510970/ministar-predsedatelyat-boyko-borisov-shte-provede-zasedanie-s-vitsepremierite-krasimir-karakachanov-i-ekaterina-zaharieva-i-rakovoditelite-na-sluzhbite-za-sigurnost.html", "text": "Министър-председателят Бойко Борисов ще проведе заседание с вицепремиерите Красимир Каракачанов и Екатерина Захариева и ръководителите на службите за сигурност. Това съобщиха от правителствената информационна служба. Ще бъде обсъдена ситуацията след последното развитие на конфликта в Сирия. След края на срещата са предвидени изявления.", "date": "2018.04.14", "title": "Министър-председателят Бойко Борисов ще проведе заседание с вицепремиерите Красимир Каракачанов и Екатерина Захариева и ръководителите на службите за сигурност"}
{"url": "http://www.focus-news.net/news/2018/04/14/2510984/prof-vladimir-chukov-arabist-s-atakata-v-siriya-donald-tramp-tseli-da-dokazhe-na-sveta-na-oponentite-i-sayuznitsite-si-che-ima-netarpimost-kam-rezhima-na-bashar-asad.html", "text": "С атаката в Сирия Доналд Тръмп цели да докаже на света, на опонентите и съюзниците си, че има нетърпимост към режима на Башар Асад. Това каза в интервю за Агенция „Фокус“ арабистът проф. Владимир Чуков във връзка с въздушната атака извършена в Сирия тази сутрин от САЩ, Великобритания и Франция. По думите му общественото мнение изисква такава нетърпимост, в същото време обаче то не иска военен удар и война. „Поради тази причина Тръмп е избрал такава формула, която да бъде някъде по средата и която да докаже, че той отстоява принципи, които счита за справедливи. Ключово, с оглед на даване на легитимност на тази операция, е докладът на Международната здравна организация, с който се твърди, че в Източна Гута е използвано химическо оръжие“, каза арабистът. Той поясни, че Международната здравна организации е един от органите на ООН. По думите му становището за белите каски, клипчетата, много трудно би минало като аргумент в един бъдещ дебат в Съвета за сигурност, но становище на Световната здравна организация вече е много сериозен аргумент.\r\nДеница КИТАНОВА", "date": "2018.04.14", "title": "Проф. Владимир Чуков, арабист: С атаката в Сирия  Доналд  Тръмп цели да докаже на света, на опонентите и съюзниците си, че има нетърпимост към режима на Башар Асад"}
{"url": "http://www.focus-news.net/news/2018/04/14/2510969/tereza-mey-udarite-v-siriya-byaha-uspeshni.html", "text": "Британският министър председател Тереза Мей излезе с официално заявление за ударите в Сирия, нанесени от страната ѝ, САЩ и Великобритания, пише The Guardian.\r\nМинистър-председателят заяви, че в момента все още се уточняват резултатите от британските въздушни удари , но правителството е „убедено в успеха“. \r\nСъщевременно тя допълни, че атаките са били „правилни и законни“. „Те ще изпратят ясен сигнал до тези, които вярват, че употребата на химическо оръжие няма да има последствия“, допълни тя.\r\nСпоред министър-председателя военните действия ще облекчат по-нататъшното страдание на сирийския народ.\r\n„Не става дума за смяна на режима. Това е ограничен, насочен и ефективен удар с ясни граници“, заяви Мей и уточни, че той цели спирането на възможностите за проучване, развиване и употреба на химическо оръжие.\r\n„Ударите снощи бяха значително по-мащабни от тези на САЩ от преди година и целят по-голямо влияние върху възможностите и волята на режима да използва химическо оръжие“, допълни Мей.  Виктор Турмаков", "date": "2018.04.14", "title": "Тереза Мей: Ударите в Сирия бяха успешни"}
{"url": "http://www.focus-news.net/news/2018/04/14/2510986/normalno-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от Гранична полиция. Без проблеми се извършва преминаването през ГКПП „Кулата“, „Илинден“, „Златарево“ и „Станке Лисичково“.", "date": "2018.04.14", "title": "Нормално се извършва преминаването през граничните пунктове на територията на Югозападна България"}
{"url": "http://www.focus-news.net/news/2018/04/14/2510967/vladimir-putin-napadenieto-na-zapadnite-strani-e-poprechilo-na-razsledvaneto-na-ozho-v-siriya.html", "text": "Президентът на Русия Владимир Путин заяви, че групата западни страни е пренебрегнала цинично изпращането в Сирия на специалисти от ОЗХО и е предприела военна операция без да дочака резултатите от разследването, предава РИА Новости.\r\n„Организацията за забрана на химическото оръжие изпрати в Сирия своите специалисти за изясняване на всички обстоятелства. Но групата на западните страни пренебрегна това цинично и предприе военна операция, без да дочака резултатите от разследването“, пише в официално заявление на Путин. \r\nСпоред него, както преди година, САЩ са използвали като предлог инсценировка на употреба на химическо оръжие.  Виктор Турмаков", "date": "2018.04.14", "title": "Владимир Путин: Нападението на западните страни е попречило на разследването на ОЗХО в Сирия"}
{"url": "http://www.focus-news.net/news/2018/04/14/2510985/kakvo-e-izvestno-do-momenta-za-vazdushnite-udari-v-siriyai-obzor.html", "text": "На 14 април от 3:42 часа българско време до 5:10 часа самолети и кораби на САЩ, както и ВВС на Великобритания и Франция нанесоха ракетен удар по обекти от военната и гражданската инфраструктура на Сирия. Повод за нея стана инцидентът от 7 април в сирийския град Дума, където, според някои твърдения, е било употребено химическо оръжие. В събота на място трябваше да започне работата на експертите от Организацията за забрана на химическо оръжие.\r\nПрезидентът на САЩ Доналд Тръмп нареди удари, заедно със своите френски и британски съюзници по химическите обекти на сирийското правителство. Цели на атаката станаха три обекта, свързани с химическото оръжие: научно-изследователският център край Дамаск \"Барзе\",  предполагаем склад за химическо оръжие край Хомс и въздушната база \"Ал Шарай\" в същата провинция. Коалицията използва разнообразен арсенал различно оръжие за осъществяването на мисията. Ударите на САЩ са нанесени от кораби в акваторията на Червено море, както и от бомбардировач В1-В, разположен на летище \"Ат Танф\". Франция е използвала свои изтребители „Мираж“ и „Рафал“ във въздушните удари по Сирия, както и четири  фрегати, предава.Четири британски изтребителя Торнадо са излетели от британската база Акротири на остров Кипър и са нанесли удари в близост до сирийския град Хомс. „Използвахме малко повече двойното количество оръжие тази година, в сравнение с това, което използвахме миналата година. Ние сме точни и пропорционални, но същевременно това си бе тежък удар“, уточни министърът, имайки предвид около 59-те ракети, използвани през 2017 г. от американската армия по Сирия в отговор на подобно нападение в Хан Шейхун. В крайна сметка се оказа, че по Сирия са изстреляни около 110 крилати ракети (между 103 и 120 според различните избори, но най-често се цитират 110 броя), които не са нанесли твърде големи Щети.\r\nБригаден генерал Али Майхуб, изчел заявлението в ефира на сирийската национална телевизия заяви, че „нашата ПВО ефективно свали повечето от тях“. Той допълни, че ракетите са ударили научно-изследователския център „Барзе“, разположен край Дамаск, повреждайки сградата. В провинцията Хомс една от ракетите е била отклонена от целта си, но е ранила трима цивилни.\r\nТези данни бяха потвърдени и руското министерство на отбраната. Началникът на Главното оперативно управление на Генералния щаб на руската армия генерал-полковник Сергей Рудской съобщи, че Сирия е успяла успешно да прехване 71 крилати ракети от общо 103 изстреляни от САЩ, Франция и Великобритания. Той също така заяви, че „по предварителни данни сред мирното насерление и военнослужещите от сирийската армия няма“. Генералът допълни, че в момента ситуацията в Дамаск и другите население места в страната е спокойна.  Виктор Турмаков", "date": "2018.04.14", "title": "Какво е известно до момента за въздушните удари в Сирия? (ОБЗОР)"}
{"url": "http://www.focus-news.net/news/2018/04/14/2510988/burgas-bez-problemi-se-osashtestvyava-preminavaneto-na-prevozni-sredstva-prez-gkpp-malko-tarnovo.html", "text": "С нормална  интензивност е трафикът на ГКПП „Малко Търново“. Това съобщи за Радио „Фокус“ – Бургас дежурният на пункта.  Няма опашки от леки или товарни автомобили. „Не е натоварено движението и по отсечката Бургас – Малко Търново\", каза дежурният в Областно пътно управление. Пътните настилки са сухи и нормално проходими. Спокойно се осъществява придвижването на автомобили на входно-изходните пътни артерии на града, както и по АМ „Тракия“ в района на Бургас.\r\nВеселина НИКОЛОВА", "date": "2018.04.14", "title": "Бургас: Без проблеми се осъществява преминаването на превозни средства през ГКПП  „Малко Търново“"}
{"url": "http://www.focus-news.net/news/2018/04/14/2510980/hristo-smolenov-ekspert-po-antiterorizam-atakite-sreshtu-siriya-sa-prodalzhenie-na-diplomatsiyata-s-malko-po-razlichni-sredstva.html", "text": "Атаките срещу Сирия са продължение на дипломацията с малко по-различни средства. Това каза за Радио „Фокус“ експертът по антитероризъм Христо Смоленов по повод въздушните удари от страна на САЩ, Великобритания и Франция. По думите му чувството за мяра в даването на такъв сигнал трябва да бъде съчетано със запазване на самообладание и от двете страни. „Никой не е заинтересован от разрастването на конфликта. Още повече, че едно е да дадеш сигнал, че не приемаш неща, които не са съвсем доказани, но правиш този жест с превантивна цел, за да няма изкушения от подобни неща в бъдеще. Друго е поддаването на емоции, подклаждани от някои младши или по-слаби съюзници, в желанието им да въвлекат двете супер сили – САЩ и Русия, в по-голям конфликт, това е неприемливо. Това съм убеден, че го разбират и сериозните лидери в Европа. Факт е, че Германия заявявайки солидарност, все пак не участва в тези събития“, коментира експертът.\r\nХристо Смоленов допълни, че най-важното е, че между лидерите на САЩ и Русия има принципно разбиране да не се ескалира напрежението.", "date": "2018.04.14", "title": "Христо Смоленов, експерт по антитероризъм: Атаките срещу Сирия са продължение на дипломацията с малко по-различни средства"}
{"url": "http://www.focus-news.net/news/2018/04/14/2510981/den-na-natsionalen-traur-spravka-agentsiya-fokus.html", "text": "12 декември 2016 г. \r\nС решение на Министерския съвет 12 декември е обявен за ден на национален траур за жертвите от взривилата се цистерна - част от влакова композиция, в село Хитрино, област Шумен.1 февруари 2015 г. \r\nМинистерският съвет обявява 1 февруари 2015 година за ден на национален траур по повод кончината на първия демократично избран президент на Република България в периода 1990-1997 г. д-р Желю Желев.3 октомври 2014 г. \r\nС решение на правителството 3 октомври, петък, е обявен за ден на национален траур за жертвите от катастрофалния инцидент в предприятието за производство на боеприпаси край село Горни Лом. При инцидента загиват 15 души.23 юни 2014 г. \r\n3 юни е обявен за ден на национален траур в памет на жертвите от бедствието във Варна и Добрич Негово светейшество Българският патриарх и Софийски митрополит Неофит и архиереи от Светия Синод на Българската православна църква първи се помолиха за упокоение на душите на загиналите при природните бедствия. Президентът Росен Плевнелиев присъства на отслужването на заупокойна молитва в Катедрален храм „Св. Успение Богородично” във Варна.5 август 2013 г. \r\nПравителството обявява 5 август 2013 г. за ден на национален траур във връзка с трагичната гибел на българските граждани, загинали в мина „Ораново”. При тежък инцидент на 16 юли 2013 г. в рудника бяха затрупани четирима миньори. Същия ден бяха открити телата на двама от тях. В продължение на повече от две седмици продължи прокопаването на тунел и издирвателните действия за другите двама миньори Иван Лазаров и Николай Михайлов. Те бяха открити на 2 август.6 март 2013 г. \r\nОбявен е ден на национален траур в памет на 36-годишния Пламен Горанов, който се самозапали във Варна. На 20 февруари 36-годишният Пламен Горанов се самозапали пред сградата на Община Варна. Мъжът бе приет в болница с близо 80 % изгаряния, в тежко състояние. Преди да се самозапали, мъжът е издигнал плакат с надпис „Оставка на Киро и целия Общински съвет до 17.00 часа на 20 февруари 2013 г.”. Случаят предизвика силен отзвук сред обществеността, а в продължение на дни вървеше кампания за даряване на кръв за мъжа9 ноември 2012 г. \r\nПравителството обявява 9 ноември за ден на национален траур във връзка с кончината на патриарх Максим.8 февруари 2012 г. \r\nПравителството обяви 8 февруари 2012 г. за ден на национален траур във връзка с трагичната гибел на български граждани при наводнението на с. Бисер, област Хасково.16 юни 2011 г. \r\n16 юни е обявен от правителството за ден на национален траур за загиналите при тежката катастрофа на автомагистрала „Тракия”. При инцидента загинаха осем души.18 април 2010 г. \r\nДен на траур е обявен в страната в знак на съпричастност с трагичната смърт на президента на Република Полша Лех Качински, неговата съпруга и полската делегация край град Смоленск, Русия на 10 април.7 септември 2009 г. \r\nОбавен е ден на национален траур в памет на 15 загинали при потъване на туристически кораб в Охридското езеро. На 5 септември потъва туристичеси кораб „Илиден“ превозващ 50 български туристи. 29 май 2009 г. \r\nОбавен е ден на национален траур в памет на 16 загинали при катастрофа на автобус, край местността \"Бакаджиците\", в област Ямбол.5 март 2008 г.\r\nОбявен е ден на национален траур в памет на 9 загинали пътници при пожара във влака София – Кардам. На 28 февруари 2008 г. два от вагоните на пътуващия влак избухват в пламъци. Влакът е спрян и започва евакуация при която не всички успяват да излязат.10 декември 2006 г.\r\nОбявен е ден на национален траур в памет на 18 загинали в катастрофа между градски автобус и камион край град Бяла. 8 април 2004 г. \r\nДен на траур в памет на 12 загинали деца от Свищов при падане на автобус в река Лим (Черна гора). На 4 април катастрофира автобус превозващ връщащи се от екскурзия в Дубровник ученици. Автобусът пада в 40-метров каньон и потъва за минути в придошлите води на река Лим.30 декември 2003 г. \r\nОбявен е ден на траур в памет на загинали военнослужещи при Атентата срещу българската база Индия. На 27 декември 2003 г. българската база в Кербала е атакувана с камион-бомба. В резултат от атентата загиват петима военнослужещи.23 декември 2001 г. \r\nОбявен е ден на траур в памет на загинали на 21 декември с.г. 7 деца вследствие от смачкване и задушаване от тълпата в дискотека „Индиго“. Трагедията се разиграва, след като редица от тийнейджъри, чакащи да влязат в \"Индиго\", се е подхлъзнала и била стъпкана от напиращите отзад.14 септември 2001 г. \r\nОбявен е ден на национален траур в солидарност с трагедията в САЩ.\r\nНа 11 септември 2001 г. терористи на Ал Кайда отвличат пътнически самолети, и се врязват в двете кули на Световния търговси център.2 септември 1997 г. \r\nОбявен ден на национален траур в памет на 11 загинали миньори вследствие от експлозията на 1 септември в мините на град Бобов дол. Инцидента е в следствие на взрив на газ гризу.25 декември 1990 г. \r\nОбявен ден на национален траур в памет на 10 удавени военнослужещи в река Върбица по време на учение.15 август 1995 г. \r\nОбявен ден на национален траур в памет на 14 загинали войници от Транспортните войски при катастрофа на околовръстното шосе на София на 11 август между камиона, с който пътуват, и трактор.", "date": "2018.04.14", "title": "Ден на национален траур (Справка Агенция \"Фокус\")"}
{"url": "http://www.focus-news.net/news/2018/04/14/2510991/polk-prof-dimitar-nedyalkov-spisanie-balgarska-voenna-misal-shte-bade-dvusedmichno-onlayn-izdanie-obarnato-e-osobeno-vnimanie-na-voenno-patriotichnoto-vazpitanie-na-mladite-hora.html", "text": "Списание „Българска военна мисъл“ ще бъде двуседмично онлайн издание на Военна академия, военнонаучно, свързано преди всичко с теми, касаещи националната сигурност и отбрана. Това каза в интервю за Агенция „Фокус“ полк. проф. Димитър Недялков за възроденото от Военна академия „Г.С. Раковски“ списание „Българска военна мисъл“. „Обърнато е особено внимание на военно-патриотичното възпитание, главно насочено към младите хора. Да се популяризира познанието, свързано с българския опит от военните конфликти в миналото, войните за Национално освобождение и обединение“, обясни той. „Голяма част от бойната практика на Българската армия през тези войни, през Първата Балканска война и Първата световна война, са елемент от обучението и разпространението на поуките от практиката в академии на Запад“, коментира полк. Недялков. „Изданието ще бъде широкоспектърно. В него ще бъдат застъпени хуманитаристика, обществени науки, военно-политически анализи, както и част от техническите проблеми, които трябва да бъдат решавани в тази област“, каза още той.\r\nБиляна ИВАНОВА", "date": "2018.04.14", "title": "Полк. проф. Димитър Недялков: Списание „Българска военна мисъл“ ще бъде двуседмично онлайн издание, обърнато е особено внимание на военно-патриотичното възпитание на младите хора"}
{"url": "http://www.focus-news.net/news/2018/04/14/2510994/plovdiv-zhitelite-na-selo-trud-podgotvyat-poreden-protest-sreshtu-instalatsiyata-za-proizvodstvo-na-biogaz-v-rayona.html", "text": "Жителите на село Труд подготвят пореден протест срещу инсталацията за производство на биогаз. Това съобщиха за Радио „Фокус“ – Пловдив от Сдружение „Бъдеще за село Труд“. Жителите на населеното място настояват за промяна в закона и гласуване на наредба, касаеща хигиенни отстояния от населени места на подобни обекти и цялостна оценка на въздействието върху околната среда на изградените в непосредствена близост. „Ако исканията ни не бъдат взети предвид, настроенията са село Труд да излезе на АМ „Тракия“ и да постои доста там“, коментираха от сдружението.\r\nСамо за изминалата календарна година се осъществиха 5 протеста на жителите на населеното място със затваряне на Карловско шосе. Инициативна група осъществи срещи с представители на всички министерства, като случаят стигна и до премиера.\r\n„Трета година продължава терорът на над хиляди живущи в Труд от завод за производство на топло- и електроенергия от органични отпадъци. Очевидно собствениците на централата стоят над закона и над най-силните политически фигури в страната, защото случая остава нерешен, а землището на село Труд все повече заприличва на обществена тоалетна. Подобен тип обекти, горящи тонове отпадъци на ден, нямат място на метри от домовете на хората. Този факт в комбинация с политиката на инвеститор, който се държи като концесионер на цялото село и въздуха, който дишаме, е чиста доза „законно“ погазване на изконни конституционни човешки права и е напълно недопустимо.  За някои това може да е законно, но за нас не е!“, коментират от Сдружение „Бъдеще за село Труд“. Според жителите на населеното място, продължава да стои отворен въпросът опасна ли е суровината, която фирмата разсипва по нивите около селото и законно ли е депонирането на огромни количества органични материали директно върху почвите без необходимите съоръжения.\r\n„Хората са на първо място и нуждата от каквато и да е общинска или държавна служба е в името на спазване на основните конституционни права на населението, а не на еднократни финансови частни интереси“, заявиха членовете на сдружението.\r\nТони МИХАЙЛОВ", "date": "2018.04.14", "title": "Пловдив: Жителите на село Труд подготвят пореден протест срещу инсталацията за производство на биогаз в района"}
{"url": "http://www.focus-news.net/news/2018/04/14/2510976/generalniyat-shtab-na-ruskata-armiya-sredstvata-za-pvo-na-siriya-sa-prehvanali-71-krilati-raketi-ot-103.html", "text": "Началникът на Главното оперативно управление на Генералния щаб на руската армия генерал-полковник Сергей Рудской съобщи, че Сирия е успяла успешно да прехване 71 крилати ракети от общо 103 изстреляни от САЩ, Великобритания и Франция, предава  ТАСС.\r\n„Според наличната информация общо са изстреляни 103 крилати ракети. Сирийските средства за ПВО, основата на които е съветско производство, успешно отрази ударите на авиационните и морски средства на поражение. Прехванати са 71 крилати ракети“, заяви генералът. \r\nТой също така заяви, че „по предварителни данни сред мирното население и военнослужещите от сирийската армия няма“. Генералът допълни, че в момента ситуацията в Дамаск и другите население места в страната е спокойна.  Виктор Турмаков", "date": "2018.04.14", "title": "Генералният щаб на руската армия: Средствата за ПВО на Сирия са прехванали 71 крилати ракети от 103"}
{"url": "http://www.focus-news.net/news/2018/04/14/2510983/izyavlenieto-na-ministar-ekaterina-zaharieva-shte-bade-v-sgradata-na-ministerski-savet.html", "text": "Изявленията от името на правителството ще бъдат направени в Министерски съвет, поради което се отменя събитието в МВнР в 15.00 часа. Това съобщиха от пресцентъра на Министерството на външните работи.", "date": "2018.04.14", "title": "Изявлението на министър Екатерина Захариева ще бъде в сградата на Министерски съвет"}
{"url": "http://www.focus-news.net/news/2018/04/14/2510995/yordan-andonov-ideyata-na-izlozhbata-svideteli-pamet-za-kontslagera-belene-e-mladite-da-znayat-za-prestapleniyata-koito-sa-se-sluchvali-ot-1949-g-do-1987-g-na-minaliya-vek.html", "text": "Идеята на изложбата „Свидетели: Памет за концлагера Белене“ е младите да знаят за престъпленията, които са се случвали от 1949 г. до 1987 г. на миналия век. Това каза за Радио „Фокус“ - Пирин Йордан Андонов, председател на общинската структура на ПП ГЕРБ в Благоевград. „Това е една инициатива на нашето общинско ръководство в града. Ние проследихме създаването на тази изложба и първите и дни в Държавен архив - София. След това тази изложба прерасна в пътуваща и ние имахме възможността да организираме следващите две седмици тя да бъде представена в Благоевград, с любезното съдействие на кмета на Благоевград д-р Атанас Камбитов и на администрацията“, каза още Андонов. По думите му те целят младите да знаят за престъпленията, които са се случвали през този период от 1949 г. до 1987 г. на миналия век. „От своя страна ние възрастните да си припомним за всичко сторено от тоталитарния режим в България. Изложбата е една композиция от 18 пана, които разказват по спомени и свидетелства на оцелели лагерници, като някои от тях са все още живи. Разказвани са покъртителни истории за това през какво са преминали в лагерите. Ние говорим само за лагера в Белене, но е имало система от концлагери в България, която тръгва още 1945 година с първия лагер в Свети Врач, днешен Сандански“, каза още Андонов. По думите му след това има такъв в Бобов дол, но върхът на пирамидата е именно това, което се случва в Белене, така че на широката общественост ще бъде интересно да разбере през какво са преминали наистина тези мъченици. Ще разбере за робския труд, който са били принудени да полагат, изтезанията и побоищата над самите лагеристи, а също и мизерните условия. „Те са били принудени в тези условия да живеят, които са били доста унизителни. Мога да говоря още много и за глада, който е бил повсеместен в тези лагери, за мизерните дневни дажби. Съветвам, който е заинтересуван, да посети изложбата в Благоевград до 27 април. Да дойде на място и да се запознае със съдбите на тези хора. Там са представени хора от всякакви съсловия - от дипломатическите среди, от адвокатурата, от артистичните, така че не е имало прошка и не са били подминати дори инакомислещите в редиците на БКП и са били изпращани там. Идеята е да бъде осветен този период от този маркобесен тоталитарен режим и това е най- малкото, с което ние можем да помогнем и да допуснем до тази изложба максимално повече млади и възрастни, защото няма как да вървим напред без да познаваме миналото си и без да го препрочетем“, каза още Андонов.\r\nЛора КАЛЧЕВА", "date": "2018.04.14", "title": "Йордан Андонов: Идеята на изложбата „Свидетели: Памет за концлагера Белене“ е младите да знаят за престъпленията, които са се случвали от 1949 г. до 1987 г. на миналия век"}
{"url": "http://www.focus-news.net/news/2018/04/14/2510987/afp-siriyskata-opozitsiya-smyata-che-zapadnite-udari-sa-bili-fars-sled-kato-bashar-asad-ostava-na-vlast.html", "text": "Високопоставения член на сирийската опозиционна групировка „Джейш ал Ислам“ Мохамад Алуш заяви, че западните удари по правителството на Сирия са „фарс“, след като на власт е останала президентът на страната Башар Асад, предава  AFP.\r\n„Наказването на инструмента на престъплението, докато престъпникът се пощадява е фарс“, заяви Алуш. Групировката му контролира град Дума, където се смята, че е извършено химическото нападение, предизвикало днешните въздушни удари.  Виктор Турмаков", "date": "2018.04.14", "title": "AFP: Сирийската опозиция смята, че западните удари са били „фарс“, след като Башар Асад остава на власт"}
{"url": "http://www.focus-news.net/news/2018/04/14/2510993/zhan-iv-lyo-drian-golyama-chast-ot-siriyskiya-himicheski-arsenal-e-unishtozhena.html", "text": "Френският външен министър Жан-Ив льо Дриан заяви, че ракетните удари на страната му, Великобритания и САЩ са разрушили „голяма част“ от химическите оръжия на Дамаск, предава  AFP.\r\n„Голяма част от химическия арсенал е унищожена“, заяви Льо Дриан. „Голяма част бе унищожена по време на ударите“, допълни той. \r\nСъщо така министърът допълни, че страната му има „солидни доказателства“, че именно режима на сирийския президент Башар Асад е зад химическото нападение в град Дума от миналата седмица.\r\n„По въпроса за химическото оръжие има червена линия, която не трябва да се пресича, а ако се пресече отново, ще има нова намеса“, закани се Льо Дриан.  Виктор Турмаков", "date": "2018.04.14", "title": "Жан-Ив льо Дриан: Голяма част от сирийския химически арсенал е унищожена"}
{"url": "http://www.focus-news.net/news/2018/04/14/2510999/pregled-na-mezhdunarodnite-novini-do-13-chasa-agentsiya-fokus.html", "text": "САЩ, Франция и Великобритания извършиха въздушни удари по Сирия.\r\nКореспондентът на агенцията е съобщил за няколко взрива към 4 часа местно време (съвпада с българското).  Дим се издига от северната и източната част на столицата.\r\n*** Генералният секретар на НАТО Йенс Столтенберг изрази подкрепата си към въздушните удари в Сирия.\r\n„Подкрепям действията, предприети от САЩ, Великобритания и Франция… Това ще намали възможностите на сирийския режим занапред да атакува народа на Сирия с химическо оръжие“, пише в официално заявление на генералния секретар. \r\n*** Прессекретарят на руското МВнР Мария Захарова заяви, че САЩ и техните съюзници са нанесли удара по Сирия в момента, в който страната е получила шанс за мирно бъдеще.\r\n„Зад тези действия стоят тези, които претендират за морално лидерство на този свят, заявяват за своята изключителност“, заяви Захарова. „Трябва да бъдат наистина изключителни, за да може в момента, когато Сирия получи шанс за мирно бъдеще, ѝ обстрелват столицата“, допълни тя.\r\nДипломатът също така заяви, че западните медии също са отговорни за ударите. „Белият дом заяви, че увереността в химическата атака е основана на „медиите, съобщенията за симптомите, видео и фото, а също така от заслужаваща доверие информация“, отбеляза Захарова. Тя отбеляза, че след подобни заявления американските и другите медии трябва да осъзнаят своята отговорност за случилото се. \r\n*** Генералният секретар на ООН Антонио  Гутереш след ударите на САЩ, Франция и Великобритания по Сирия призова всички страни да проявяват сдържаност, за да се избягва ескалация на ситуацията.\r\nПо-рано президентът на САЩ Доналд Тръмп обяви нанасянето на ударите по Сирия. По-нататък и министър-председателят на Великобритания Тереза Мей и властите на Франция потвърдиха нанасянето на ударите.\r\n„Призовавам страните-членки на ООН да проявят сдържаност в тези опасно обстоятелства и да избягват каквито и да е действия, които могат да доведат до ескалация на ситуацията и да влошат страданията на сирийския народ“, пише в официално заявление, публикувано от името на Гутереш. \r\n*** Външният министър на Франция Жан ив Льо Дриан заяви, че въздушните удари по сирийския режим, нанесени от страната му, САЩ и Великобритания са били „легитимни“.\r\n„Червените линии, поставени от френския президент Еманюел Макрон са пресечени. Употребата на химическо оръжие от страна на сирийския режим е неприемлива“, заяви Льо Дриан. Той допълни, че военната реакция е легитимна и е насочена срещу химическите обекти на режима, „пропорционална и насочена е“ и че „ще предотврати по-нататъшно клане“.\r\nМинистърът на отбраната на Франция Флорен Парли страната е използвала крилати ракети от фрегата, разположена в Средиземно море,  както и изтребители, разположени във френски военни летища.\r\n*** Командващият Обединения комитет на началник щабовете на американската армия генерал Джоузеф Дънфорд съобщи, че САЩ са се свързали с Русия, но не са съобщили ѝ съобщили за целите на въздушните удари по Сирия.\r\n„Специфично избрахме тези цели, за да намалим риска руски сили да бъдат замесени и ние използвахме нашите обичайни канали за деескалация, за да уредим въпросите с въздушните пространства“, заяви ген. Дънфорд. „Не сме се координирали с Русия по ударите, нито пък сме ги уведомявали предварително“, допълни той.\r\n„Единствената комуникация бе свързана с нормалната деконфликтизация във въздушното пространство – процедурите, отнасящи се за нашите операции в Сирия. Не сме координирали цели и не сме извършвали планиране заедно с Русия“.", "date": "2018.04.14", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/04/14/2511000/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-kalotina.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Калотина“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.04.14", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Калотина“"}
{"url": "http://www.focus-news.net/news/2018/04/14/2510992/hristo-smolenov-ekspert-po-antiterorizam-evropa-e-zainteresovana-da-bade-mediator-za-deeskalatsiya-na-konflikta-v-siriya.html", "text": "Европа е заинтересована да бъде медиатор в процес на деескалация, а не подстрекател на по-голям конфликт в Сирия. Това каза за Радио „Фокус“ експертът по антитероризъм Христо Смоленов по повод въздушните удари от страна на САЩ, Великобритания и Франция. По думите му интересът на някои кръгове да \"замажат\" проблемите с война не е за подценяване. „Отговорното отношение на ЕС, като един цивилизован партньор в рамките на НАТО, не е да предизвика  сблъсък с една свръх сила като Русия. Отговорното отношение и към Европа, и към собствения ни народ е сдържаност, разум и доблест да заявиш, че ти си за деескалация на конфликта, а не за неговото загнояване и превръщане в цирей след пукването, на който ще се инфектира целият регион. Ето за това смятам, че е въпрос на доблест от страна на нашите политици дори за вземане на инициативата, за деескалиране на ситуацията“, коментира експертът. Според Христо Смоленов фактът, че България е председател на Съвета на ЕС още няколко месеца, означава отговорно, балансирано и неекстремистко поведение в международен контекст, защото сме оторизирани да представляваме европейската общност, в която няма място за големи и малки. „Мъжеството да вземаш отговорни, разумни решения е това, от което се нуждае нашият регион и света\", каза още експертът.", "date": "2018.04.14", "title": "Христо Смоленов, експерт по антитероризъм: Европа е заинтересована да бъде медиатор за деескалация на конфликта в Сирия"}
{"url": "http://www.focus-news.net/news/2018/04/14/2511001/polk-prof-dimitar-nedyalkov-edin-ot-propuskite-v-podgotovkata-na-voenni-kadri-i-spetsialisti-v-oblastta-na-sigurnostta-e-lipsata-na-element-ot-voennata-istoriya.html", "text": "Един от пропуските на нашия процес на подготовка, не само на военни кадри, но и на специалисти в областта на сигурността- студенти, които след това заемат определени длъжности в държавната йерархия, е че липсва елемент от военната история. Това каза в интервю за Агенция „Фокус“ полк. проф. Димитър Недялков за възроденото от Военна академия „Г.С. Раковски“ списание „Българска военна мисъл“. „Това е пропуск и в учебниците по история. Военната история съдържа част от достиженията на българската държава. Говорим за достижения на въоръжения български народ, на неговите лидери, които са действали в изключително крайна среда“, заяви той. „Изданието „Българска военна мисъл“ ще популяризира анализите на български учени, ще ги направи разпознаваеми. То е отворено и към учени от други страни, които имат желание. Редколегията на списанието е не само българска, има учени и от други държави, включително от Азия“, обясни полк. Недялков. „Целта е предлагането на експертни анализи, свързани със все по-усложняващата се обстановка и връзката с минали действия. Ако хората имат шанса да отворят изданията между 1934 и 1943 година и прочетат част от статиите в миналото ще видят колко актуални и към сегашната действителност са публикациите на наши водещи автори от онова време“, каза още той.\r\nБиляна ИВАНОВА", "date": "2018.04.14", "title": "Полк. проф. Димитър Недялков: Един от пропуските в подготовката на военни кадри и специалисти в областта на сигурността е липсата на елемент от военната история"}
{"url": "http://www.focus-news.net/news/2018/04/14/2510990/the-guardian-frantsiya-e-izstrelyala-12-raketi-po-vreme-na-udarite-po-siriya.html", "text": "Източници от министерството на отбраната на Франция съобщиха, че по време на координираните заедно с Великобритания и САЩ удари по Сирия , френските кораби и изтребители са изстреляли 12 ракети, предава  The Guardian.\r\nПървоначално крилати ракети са били изстреляни от разположените в Средиземно море френски фрегати, а 20 минути по-късно ракети са нанесени от няколко френски изтребителя, които са излетели от бази разположени в страната и са се върнали обратно в нея.\r\nФренските бойни кораби, участващи в ударите са напуснали района и са се запътили на запад. Френската операция е продължила 10 часа. „Операцията приключи, френските самолети се завърнаха“, съобщиха източниците от френското министерство на отбраната.  Виктор Турмаков", "date": "2018.04.14", "title": "The Guardian: Франция е изстреляла 12 ракети по време на ударите по Сирия"}
{"url": "http://www.focus-news.net/news/2018/04/14/2511004/ognyan-zlatev-predstavitelstvo-na-ek-balgariya-se-spravya-dobre-kato-predsedatel-na-saveta-na-es-zashtoto-spomaga-za-namiraneto-na-konsensus-mezhdu-evropeyskite-darzhavi.html", "text": "България се справя добре като председател, защото спомага за намирането на консенсус между европейските държави. Това каза за Радио „Фокус“ ръководителят на Представителството на Европейската комисия в България Огнян Златев. Един от тези успехи е постигнатото принципно споразумение между трите съзаконодателни институции на ЕС – ЕК, Съвета на ЕС и ЕП, зa съдържанието на директивата за командированите работници. По думите му се постига напредък и по въпроса за общата европейска отбрана, както и за обмена на информация в областта на данъчното облагане. „Това една страна да е ротационен председател на Съвета не означава, че тя самата трябва да използва някакви предимства за себе си. По-скоро ролята на всяка една страна, която председателства, в случая България, е да бъде т.нар. „почтен посредник“. Тоест, не да търсиш ползи за самия себе си, а да помогнеш за постигането на консенсус и съгласие в името на общия европейски интерес с останалите страни членки“, коментира той. Огнян Златев добави, че България постига отлични резултати по време на председателството на ЕС. Според него косвени ползи за страната ни са налице – България се споменава все по-често в международния обмен на новините в целия свят и става все по-видима за чуждестранни туристи.", "date": "2018.04.14", "title": "Огнян Златев, Представителство на ЕК: България се справя добре като председател на Съвета на ЕС, защото спомага за намирането на консенсус между европейските държави"}
{"url": "http://www.focus-news.net/news/2018/04/14/2510996/udarite-v-siriya-britanskata-gledna-tochka-reaktsiya-i-izpolzvani-vaorazheni-sili-obzor.html", "text": "На 14 април от 3:42 часа българско време до 5:10 часа самолети и кораби на САЩ, както и ВВС на Великобритания и Франция нанесоха ракетен удар по обекти от военната и гражданската инфраструктура на Сирия. Повод за нея стана инцидентът от 7 април в сирийския град Дума, където, според някои твърдения, е било употребено химическо оръжие. В събота на място трябваше да започне работата на експертите от Организацията за забрана на химическо оръжие.Позицията на правителството: \r\nБританският премиер Тереза Мей заяви, че „ограничените и прецизни удари“ са били част от съвместните действия с Франция и САЩ в отговор на предполагаемата химическа атака в сирийския град Дума. Тя добави, че въздушните удари по Сирия тази сутрин имат връзка с предполагаемата употреба на химическо оръжие от страна на Русия в град Солсбъри миналия месец. „Не можем да позволим употребата на химическо оръжие да се нормализира: в Сирия, по улиците на Великобритания или където и да е по света. Бихме предпочели алтернативен път, но при този случай такъв няма“, заяви Мей по време на обръщение от „Даунинг стрийт“ №10.\r\nМинистър-председателят заяви, че в момента все още се уточняват резултатите от британските въздушни удари , но правителството е „убедено в успеха“. Същевременно тя допълни, че атаките са били „правилни и законни“. „Те ще изпратят ясен сигнал до тези, които вярват, че употребата на химическо оръжие няма да има последствия“, допълни тя. Според министър-председателя военните действия ще облекчат по-нататъшното страдание на сирийския народ. „Не става дума за смяна на режима. Това е ограничен, насочен и ефективен удар с ясни граници“, заяви Мей и уточни, че той цели спирането на възможностите за проучване, развиване и употреба на химическо оръжие. „Ударите снощи бяха значително по-мащабни от тези на САЩ от преди година и целят по-голямо влияние върху възможностите и волята на режима да използва химическо оръжие“, допълни Мей.\r\n Британският външен министър Борис Джонсън приветства въздушните удари в Сирия. „Приветствам новините за британските военни удари срещу химическите обекти в Сирия заедно с нашите американски и френски съюзници“, заяви Джонсън на профила си в социалната мрежа „Туитър“. „Светът е обединен в погнусата си от всяка употреба на химическо оръжие, но най-вече срещу цивилни“, допълни той.\r\nБританският министър на отбраната Гевин Уилямсън заяви, че въздушните удари на страната му по сирийските обекти са били „високоуспешни“. Той се позова на докладите на екипажите на четирите британски изтребители, нанесли ударите и върнали се в безопасност. Според него ударите са имали значително влияние върху това, което сирийското правителство и президента Башар Асад ще могат да направят в бъдеще. На въпрос дали сега Западът ще влезе в нова Студена война с Русия министърът заяви, че отношенията с Москва са лоши, но призова Кремъл да използва влиянието си върху Асад, за да сложи край на Сирийската гражданска война.Опозицията е възмутена, че ударите не са обсъдени в парламента.\r\n Първият министър на Шотландия Никола Стърджън постави под въпрос начина, по който въздушните удари в Сирия ще спрат употребата на химическо оръжие. „Използването на химическо оръжие в Сирия може да доведе до гадене, но въпросът, който министър-председателят на Великобритания не е отговорил е как това действие, предприето без одобрението на парламента, ще спре употребата му и как ще доведе до мир?“.\r\n„Бомбите няма да спасят живот или да донесат мир. Правно подлежащите на въпроси действия рискуват ескалацията на конфликта.  Това прави истинската отговорност за военните престъпления и употребата на химическо оръжие по-маловероятна“, на свой ред заяви председателят на основната опозиционна Лейбъристка партия на Великобритания Джереми Корбин. Според него Великобритания „трябва да има водеща роля при налагането на примирие в конфликта, а не да изпълнява инструкциите на Вашингтон и да изпречва британските войници на пътя на опасността“. „Министър-председателят Тереза Мей трябваше да иска одобрение от парламента, а не да следва президента на САЩ Доналд Тръмп. Правителството трябва да направи всичко по силите си да накара Русия и САЩ да се съгласят на независимо разследване на ООН относно ужасяващата химична атака в сирийския град Дума“, убеден е опозиционерът.Страната е използвала своята авиация в Кипър, за да осъществи удара\r\n Четири британски изтребителя Торнадо са излетели от британската база Акротири на остров Кипър и са нанесли удари в близост до сирийския град Хомс.„Самолетите излетяха към 3:00 през нощта (съвпада с българското време) и се върнаха. Изтребителите „Торнадо“ са нанасяли удари по предприятия, в които, смята се, е произвеждано химическо оръжие“, съобщава кипърска медия. Военните в британската база „Акротири“ на остров Кипър отказват коментар относно военните удари. Британската база „Акротири“ е най-близката до Сирия и е основната предна база на Великобритания за операции в Близкия изток.  На летището са разположени осем изтребителя „Тайфун“ и шест „Торнадо“.", "date": "2018.04.14", "title": "Ударите в Сирия: Британската гледна точка, реакция и използвани въоръжени сили (ОБЗОР)"}
{"url": "http://www.focus-news.net/news/2018/04/14/2511006/veliko-tarnovo-vazstanoveno-e-dvizhenieto-v-ednata-lenta-po-pat--5-petko-karavelovo-radanovo.html", "text": "Възстановено е движението в едната лента по път I-5 Петко Каравелово – Раданово. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание, спазвайки указанията на служителите на \"Пътна полиция\".", "date": "2018.04.14", "title": "Велико Търново: Възстановено е движението в едната лента по път I-5 Петко Каравелово – Раданово"}
{"url": "http://www.focus-news.net/news/2018/04/14/2511003/gen-chavdar-chervenkov-savetat-za-sigurnost-kam-oon-tryabva-da-izleze-s-rezolyutsiya-sreshtu-atakata-v-siriya-zashtoto-e-izvarshena-bez-saglasieto-mu.html", "text": "Съветът за сигурност към ООН трябва да излезе с резолюция срещу атаката в Сирия, защото е извършена без съгласието му. Това каза ген. Чавдар Червенков, ръководител на Военното разузнаване в периода 1991-1993 година и по-късно министър на вътрешните работи в служебното правителство на Ренета Инджова, в интервю за Агенция „Фокус“ във връзка с въздушните атаки в Сирия. Според него работата на генералния секретар на ООН е да отправя такива призиви и да привлича вниманието, въпреки че той няма пред себе си кой знае какви инструменти за влияние. Ген. Червенков посочи, че е пресилено предупреждението на генералния секретар на ООН Антонио Гутериш, че е има риск от война. На въпрос дали ще се засилват мигрантските потоци след атаката в Сирия, ген. Червенков посочи, че потенциалът за бежански поток от Сирия вече отдавна е изчерпан. „Ситуацията е такава, че очевидно силите на режима установиха вече почти пълен контрол и унифицираха територията, която те контролират. Оттук нататък развитието на нещата не е в ръцете на Башар Асад, а в ръцете на лидерите на Великите сили, които имат възможност да влияят. Трябва да седнат и да се разберат какво става в тази държава в бъдеще - ще я ликвидираме ли съвсем, ще я изтрием ли от лицето на земята, някой ще дойде да я прави наново или дори ще я разделим на съответните зони на влияния и пак ще има очевидно световни програми за възстановяване“, допълни ген. Червенков. \r\nДеница КИТАНОВА", "date": "2018.04.14", "title": "Ген. Чавдар Червенков: Съветът за сигурност към ООН трябва да излезе с резолюция срещу атаката в Сирия, защото е  извършена без съгласието му"}
{"url": "http://www.focus-news.net/news/2018/04/14/2511008/desislava-kostadinova-gerb-parlamentarnata-komisiya-za-balgarite-v-chuzhbina-beshe-sazdadena-za-da-raboti-za-podobryavane-na-vsyaka-deynost-svarzana-sas-sanarodnitsite-ni-zad-granitsa.html", "text": "Комисията за българите в чужбина бе създадена именно, за да следим процесите, които са насочени към сънародниците ни зад граница, да работим за подобряването на всяка дейност, свързана с тях. Това каза за Радио „Фокус“ – Пазарджик Десислава Костадинова, депутат от ГЕРБ и член на парламентарната Комисия за българите в чужбина. Според нея има уверение от Министерство на външните работи, че ще се предприемат стъпки през настоящата година броят на изнесените консулски дни в нашите дипломатически и консулски представителства да се увеличи двойно. „През 2017 г. тези дни са били 36 и са предоставени услуги на 2 331 българи, в това число са предоставени също услуги за издаване на документи за самоличност от порядъка на 1 140 броя. В момента Външно министерство разполага с 16 мобилни станции за издаване на документи за самоличност, които се надяваме през тази година, че ще успеят да удвоят. От друга страна с решение на Министерския съвет беше одобрен централизиран модел за персонализация на българските лични документи, който трябва да даде повече сигурност и защитеност на документите, които издава българската държава. Следващата стъпка, която правителството предприе, е свързана с новото поколение български лични документи. Вече ще имаме нов вид паспорт, който ще е с 10-годишна валидност, най-вероятно ще има право на избор от гражданите дали паспортът да е с 5 или 10-годишен срок. От МВР ни уверяват, че образците на новите документи за самоличност ще са готови тази есен. И тук идва моментът, който е важен за нашите сънародници в чужбина. За тях ще бъде предложено на Министерски съвет облекчаване в сроковете на издаване на документите за самоличност, обикновената поръчка да бъде от 90 на 45 дни, а бързата поръчка да е от 60 на 30“, коментира Костадинова.\r\nВаня НИКОЛОВА", "date": "2018.04.14", "title": "Десислава Костадинова, ГЕРБ: Парламентарната Комисия за българите в чужбина беше създадена, за да работи за подобряване на всяка дейност, свързана със сънародниците ни зад граница"}
{"url": "http://www.focus-news.net/news/2018/04/14/2511009/polk-prof-dimitar-nedyalkov-publikatsiite-v-spisanie-balgarska-voenna-misal-ot-minaloto-sa-gotovi-urotsi-ot-praktikata-koito-mogat-da-badat-izpolzvani.html", "text": "Публикациите от миналото, които ще намерят място и в електронното издание на списанието, показват колко адекватни са разсъжденията на хората в миналото, приведени към сегашната обстановка. Това са готови уроци от практиката, които могат да бъдат използвани. Това каза в интервю за Агенция „Фокус“ полк. проф. Димитър Недялков за възроденото от Военна академия „Г.С. Раковски“ списание „Българска военна мисъл“. „Обстановката в света в момента е приравнявана от редица политици на тази преди Втората Световна война, а от някои и с тази преди Първата световна война“, изтъкна той. „Една от есенциите на списанието е сравнителният анализ между предлаганото от хората от военната наука и практика и учени, представлявали българската военна мисъл в миналото. Този сравнителен анализ ще помогне за намирането на правилните изводи и действия във съвремието ни“, обясни полк. Недялков. „На базата на безценния опит, който имаме в най-новата си история, а и не само, ще си помогнем за взимането на най-правилните решения на всички нива, тактически, оперативни и стратегически, включително и в областта на собствената ни сигурност“, заяви той. „С оглед на факта, че в света в момента се водят не само локални военни конфликти, но и редица изследователи и учени във военната наука са направили вече извода, че Третата световна война, макар и в ограничен вариант, си върви в Близкия и Среден Изток. Въпросът е какво да направи България в тази все по-сложна среда за сигурност, как държавата да изгради собствената си система, така че да запази своя суверенитет и териториална цялост“, заяви полк. Недялков. \r\nБиляна ИВАНОВА", "date": "2018.04.14", "title": "Полк. проф. Димитър Недялков: Публикациите в списание „Българска военна мисъл“ от миналото са готови уроци от практиката, които могат да бъдат използвани"}
{"url": "http://www.focus-news.net/news/2018/04/14/2510989/zhan-klod-yunker-siriya-tryabva-da-prekrati-upotrebata-na-himicheskoto-orazhie.html", "text": "Председателят на Европейската комисия Жан Клод Юнкер заяви, че сирийското правителство трябва да прекрати употребата на химическо оръжие, предава Reuters.\r\n„Това не е първият случай, в който сирийският режим използва химически оръжия против цивилни, но трябва със сигурност да е последният“, заяви Юнкер.  Виктор Турмаков", "date": "2018.04.14", "title": "Жан-Клод Юнкер: Сирия трябва да прекрати употребата на химическото оръжие"}
{"url": "http://www.focus-news.net/news/2018/04/14/2511012/veliko-tarnovo-dva-novi-protesta-podgotvyat-zhitelite-na-selata-novo-gradishte-i-mirovo-zaradi-loshoto-sastoyanie-na-patya-mezhdu-dvete-naseleni-mesta.html", "text": "Два нови протеста готвят жителите на селата Ново градище и Мирово, ако исканията им не бъдат удовлетворени. Днес те излязоха на пътя между двете населени места, за да изкажат недоволството си от лошото му състояние. Това съобщи за Радио „Фокус“ – Велико Търново Георги Георгиев, жител на Ново градище и един от организаторите. Отсечката не е ремонтирана от направата ѝ – повече от 30 години. Преговори за стартиране на някакви дейности се водят от 2012 година. „При започване на днешния протест запознах хората как от тогава до днес се водят преписки, жалби и молби и никой не предприема дейности. Всички отговорни институции са запознати със случая, всички имат отношение, но в почти всички отговори, които получаваме, се посочва едно и също, че се чака финансиране от Агенция „Пътна инфраструктура“, коментира още Георги Георгиев. Искането на недоволните жители е за направа на частичен ремонт – разширяване на пътя и закърпване на дупките. Тъй като пътят свързва две области, засегнатите от лошото му състояние са много. Ако днешният протест не даде резултат, след 14 дни ще се проведе нов в района на село Камен. Следващата стъпка ще е затваряне на пътя София – Варна, при село Кесарево.\r\nЛуиза ТРАНЧЕВА", "date": "2018.04.14", "title": "Велико Търново: Два нови протеста подготвят жителите на селата Ново градище и Мирово заради лошото състояние на пътя между двете населени места"}
{"url": "http://www.focus-news.net/news/2018/04/14/2510998/ministar-ekaterina-zaharieva-izpolzvaneto-na-himichesko-orazhie-e-voenno-prestaplenie-razglezhdame-ednokratnata-voenna-operatsiya-v-siriya-kato-preduprezhdenie-za-prekratyavane-na-podobni-nezakonni-deystviya.html", "text": "Използването на химическо оръжие е военно престъпление, разглеждаме еднократната военна операция в Сирия като предупреждение за прекратяване на подобни незаконни действия. Това каза вицепремиерът и министър на външните работи Екатерина Захариева пред журналисти след среща с министър-председателя Бойко Борисов вицепремиера Красимир Каракачанов, министъра на вътрешните работи Валентин Радев и ръководителите на службите за сигурност за въздушната атака от страна на САЩ, Верлкобритания и Франция в Сирия, предаде репортер на Агенция \"Фокус\". \"Следим ситуацията от няколко дни. Обединихме се около обща позиция на правителството на Р България, както многократно сме заявявали категоричната непримиримост срещу употреба на химическо оръжие. Подчертаваме, че няма кауза, която да оправдава убийството на невинни граждани, сред които и деца. Използването на химическо оръжие е военно престъпление. В отговор на поредната химическа атака срещу цивилни в Сирия тази нощ коалиция от държави предприе ограничен удар по въздух по съоръжения, свързани с производство на химически оръжия. Целите са подбрани  прецизно, така че да няма жертви. Разглеждаме еднократната военна операция като предупреждение за прекратяване на подобни незаконни действия на сирийския режим в бъдеще. Същевременно изразяваме загриженост от възможна ескалация на конфликта и призоваваме всички страни и особено сирийския режим да преустанови всякакви действия, нарушаващи международното хуманитарно право\", каза още Екатерина Захариева.\r\nЛюба АЛЕКСИЕВА", "date": "2018.04.14", "title": "Министър Екатерина Захариева: Използването на химическо оръжие е военно престъпление, разглеждаме еднократната военна операция в Сирия като предупреждение за прекратяване на подобни незаконни действия"}
{"url": "http://www.focus-news.net/news/2018/04/14/2511002/bashar-asad-vazdushnite-udari-pravyat-siriya-oshte-po-tvarda-v-namerenieto-si-da-se-bori-sreshtu-terorizma.html", "text": "Сирийският президент Башар Асад заяви, че ударите по военните обекти на правителството му са го накарали още по-категорично да се бори срещу опонентите си , предава  AFP.\r\n„Тази агресия единствено ще направи Сирия и народът ѝ по-твърди в намерението си да се борят срещу тероризма и за всяка педя от страната“, заяви Асад по време на първата си реакция след въздушните удари.  Виктор Турмаков", "date": "2018.04.14", "title": "Башар Асад: Въздушните удари правят Сирия още по - твърда в намерението си да се бори срещу тероризма"}
{"url": "http://www.focus-news.net/news/2018/04/14/2511007/ria-novosti-rusiya-shte-predstavi-na-saveta-za-sigurnost-na-oon-dokazatelstva-za-nezakonnostta-na-udara-po-siriya.html", "text": "Прессекретарят на руското министерство на отбраната Мария Захарова заяви, че страната ѝ ще представи пред Съвета за сигурност на ООН не просто аргументи, а доказателства, че ударът на САЩ, Франция и Великобритания по Сирия е незаконен, предава РИА Новости.\r\nЗахарова допълни, че ракетният удар е поставил кръст на преговорния процес. \r\n„Тази акция дава мощен сигнал на екстремистите и на терористите относно това, че те действат правилно“, поясни тя.  Виктор Турмаков", "date": "2018.04.14", "title": "РИА Новости: Русия ще представи на Съвета за сигурност на ООН доказателства за незаконността на удара по Сирия"}
{"url": "http://www.focus-news.net/news/2018/04/14/2511015/gen-kircho-kirov-ne-ochakvam-udarite-v-siriya-da-podpomognat-protsesa-na-omirotvoryavane.html", "text": "Не очаквам ударите в Сирия да подпомогнат процеса на омиротворяване. Това каза за предаването „Метроном“ на Радио „Фокус“ ген. Кирчо Киров, бивш ръководител на Националната разузнавателна служба. Той подчерта, че ударът е нанесен без съгласуване или решение на Съвета за сигурност и са пренебрегнати основополагащи правила и норми на международното право. Според него ударът срещу Сирия не би могъл да се определи като друго, освен като агресия срещу суверенна държава на базата на непотвърдени данни за употреба на химическо оръжие. „В политически план не очаквам тези удари да подпомогнат процеса на политическо развитие на омиротворяване в Сирия. Смятам, че такива удари, по такъв начин предприети, само задълбочават военно-кризисната обстановка в самата Сирия и препятстват развитието на политически процес за омиротворяване на страната“, каза ген. Киров. Той добави, че не изключва една от целите на тези удари срещу Сирия да е именно препятстване на политическия процес, тъй като към този момент САЩ, както и Франция и Великобритания, почти са били изключени от процеса в Сирия. По думите му оттук нататък се очакват сериозни дипломатически стълкновения и битки, тъй като Русия едва ли би могла да си позволи подобна реакция. Според него, ако бъде установено използването на химическо оръжие от режима на Башар Асад, ударът в Сирия би следвало да има възпиращ ефект.", "date": "2018.04.14", "title": "Ген. Кирчо Киров: Не очаквам ударите в Сирия да подпомогнат процеса на омиротворяване"}
{"url": "http://www.focus-news.net/news/2018/04/14/2511014/vitsepremierat-ekaterina-zaharieva-ot-nyakolko-dni-imahme-informatsiya-za-ramkite-v-koito-shte-se-provede-voennata-operatsiya-v-siriya.html", "text": "Не очаквам някакъв ответен военен удар от страна на Русия. Това каза вицепремиерът и министър на външните работи Екатерина Захариева пред журналисти след среща с министър-председателя Бойко Борисов вицепремиера Красимир Каракачанов, министъра на вътрешните работи Валентин Радев и ръководителите на службите за сигурност за въздушната атака от страна на САЩ, Верлкобритания и Франция в Сирия, предаде репортер на Агенция \"Фокус\". „Считаме, че това е еднократен военен удар, който е насочен срещу бази, свързани с предполагаемо производство на химическо оръжие. Трябва да остане такова – еднократна военна акция. Както част от ЕС, НАТО и международната общност, считаме, че тази еднократна военна акция беше, за да предотврати, но и да покаже международната непримиримост към използването на химическо оръжие срещу мирни граждани. Използването на химическо оръжие е забранено, дори и във военни конфликти. Така че това е военно престъпление. От тази гледна точка разглеждаме тази еднократна военна операция като отговор срещу използването на химическо оръжие, срещу което ние сме непримирими. Призоваваме обаче за деескалация на напрежението и се надяваме тази операция да остане еднократна“, коментира Захариева. \r\nТя уточни, че от няколко дни са били във връзка с партньорите ни, така че са предполагали с голяма степен точно кога ще се случат ударите. „Неслучайно те бяха много ограничени. Няма нито една жертва. Да, имахме информация от няколко дни за рамките, в които ще се проведе военната операция. Няма нужда от допълнителни мерки, защото няма непосредствена заплаха. Русия също имаше позиция вече, наистина е умерена за момента. Това ни дава основание, че са имали информация. Неслучайно няма и атаки на бази, свързани с Русия. Призоваваме за запазване на спокойствие на всички страни в конфликта“, поясни Захариева. \r\nВоенният министър Красимир Каракачанов допълни, че информацията и от Дамаск, и от съседните посолства, включително и от Турция, е че няма вълна, която да се движи от Сирия към Турция или от Турция към България. „Въпреки всичко, „Гранична полиция“, също така и военните, които участват в защитата на границата, си изпълняват задълженията. Както каза и г-жа Захариева, това е единична атака, която е предупредителен изстрел и има за цел да предупреди управляващите да не използват химически оръжия. След това самата реакция на останалите страни, които подкрепят правителството в Дамаск, е също доста обрана и умерена. Много е точен анализът на МВнР и позицията, която са изработили. Набляга се основно на търсене на мирно и политическо решение и деескалация на конфликта“, каза още Красимир Каракачанов. \r\nЛюба АЛЕКСИЕВА", "date": "2018.04.14", "title": "Вицепремиерът Екатерина Захариева: От няколко дни имахме информация за рамките, в които ще се проведе военната операция в Сирия"}
{"url": "http://www.focus-news.net/news/2018/04/14/2511005/vitsepremierat-ekaterina-zaharieva-vinovnite-za-himicheskata-ataka-v-grad-duma-tryabva-da-badat-razkriti-i-da-ponesat-otgovornost.html", "text": "Виновните за химическата атака в град Дума трябва да бъдат разкрити и да понесат съответната отговорност. Това каза вицепремиерът и министър на външните работи Екатерина Захариева пред журналисти след среща с министър-председателя Бойко Борисов вицепремиера Красимир Каракачанов, министъра на вътрешните работи Валентин Радев и ръководителите на службите за сигурност във връзка с въздушната атака от страна на САЩ, Верлкобритания и Франция в Сирия, предаде репортер на Агенция \"Фокус\". Захариева заяви, че е необходимо предприемане на мерки за деескалация на напрежнието, както и осигуряване на пълен и безпрепятствен хуманитарен достъп до жертвите на химически атаки в сирийския град Дума. \r\n„Изразяваме пълна подкрепа за работата на организацията за забрана на химическо оръжие и очакваме пълно съдействие за дейността на разследващите екипи на организацията. Виновните за химическата атака в град Дума трябва да бъдат разкрити и да понесат съответната отговорност. България подкрепя усилията на международната общност, част от която сме ние, за постигането на мир и намиране на политическо решение в Сирия“, допълни тя. Вицепремиерът подчерта, че единственото решение за Сирия трябва да бъде политическо и всички международни играчи трябва да положат максимални усилия за възстановяването на формат за водене на преговори. „Това за съжаление е формат, който виждаме, че не дава резултати, именно в Женева. Преди малко премиерът се чу също лично с временно управляващия в Дамаск, който разказа за обстановката и подчерта, че няма засягане на имущество. Посолството не е засегнато, както и няма данни за засегнати български граждани. Ситуацията там в момента е спокойна“, каза още Екатерина Захариева. \r\nЛюба АЛЕКСИЕВА", "date": "2018.04.14", "title": "Вицепремиерът Екатерина Захариева: Виновните за химическата атака в град Дума трябва да бъдат разкрити и да понесат отговорност"}
{"url": "http://www.focus-news.net/news/2018/04/14/2511018/sliven-intenziven-e-trafikat-po-patishtata-v-oblastta.html", "text": "Интензивен е трафикът по пътищата в областта, съобщиха от Областно пътно управление - Сливен. Няма въведени допълнителни ограничения за пътуващите. Настилките са сухи и нормално проходими. По пътя Новоселец – Раднево се извършват ремонтни дейности. Затворени за автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.04.14", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2018/04/14/2511011/bashar-asad-vreme-e-zapadat-da-priznae-che-e-zagubil-kontrol-nad-situatsiyata-v-siriya.html", "text": "Президентите на Сирия и на Иран Башар Асад и Хасан Роухани са обсъдили по телефона детайлите на ракетния удар на САЩ, Франция и Великобритания по Сирия, предава РИА Новости.\r\n„Време е западните сили, които подкрепят тероризма, да признаят, че са загубили контрол. Те чувстват, че са загубили доверието на своите народи и на света“, Асад е цитиран от пресслужбата на сирийското президентство.\r\nНа свой ред президентът на Иран осъди бомбардировката на Сирия и потвърди, че Техеран ще продължи да стои на страната на сирийското ръководство и неговия народ. Роухани също така изрази увереност, че агресията на западните страни няма да отслаби духа на сирийците в борбата срещу тероризма. Виктор Турмаков", "date": "2018.04.14", "title": "Башар Асад: Време е Западът да признае, че е загубил контрол над ситуацията в Сирия"}
{"url": "http://www.focus-news.net/news/2018/04/14/2511016/gen-chavdar-chervenkov-sasht-velikobritaniya-i-frantsiya-mnogo-predvidlivo-izbegnaha-da-zasegnat-ruski-i-iranski-interesi-v-siriya-do-golemiya-konflikt-ima-samo-edna-krachka.html", "text": "САЩ, Великобритания и Франция много предвидливо избегнаха да засегнат руски и ирански интереси в Сирия – до големия конфликт има само една крачка. Това каза ген. Чавдар Червенков, ръководител на Военното разузнаване в периода 1991-1993 година и по-късно министър на вътрешните работи в служебното правителство на Ренета Инджова, в интервю за Агенция „Фокус“ във връзка с въздушните атаки в Сирия. \r\n„Лично се надявах, че ще се размине, но очевидно както казват французите „Noblesse oblige“ (благородството задължава). След като веднъж трите основни западни държави САЩ, Великобритания и Франция се заканиха сериозно, очевидно трябваше да се направи нещо“, посочи експертът. \r\nСпоред него Европа не действа като едно цяло, защото трезвите страни виждат целия фалш на обвиненията и всичко това, което се случва и се дистанцират. „Напоследък на мода е „Туитър“ дипломацията и последният пример за това е туитът на ген. секретар на НАТО, който подкрепя операцията в лично качество, а не в качеството на страните-членки на Алианса. Така просто не може да се продължава и да се формира европейската и световната политика и да се играе със съдбата на хората“, каза ген. Червенков. \r\nДеница КИТАНОВА", "date": "2018.04.14", "title": "Ген. Чавдар Червенков: САЩ, Великобритания и Франция много предвидливо избегнаха да засегнат руски и ирански интереси в Сирия – до големия конфликт има само една крачка"}
{"url": "http://www.focus-news.net/news/2018/04/14/2511021/polk-prof-dimitar-nedyalkov-sas-spisanie-balgarska-voenna-misal-shte-si-spomnim-za-predtsite-ni-blagodarenie-na-koito-vse-oshte-imame-darzhavnost-i-sistema-izraz-na-balgarskata-natsiya.html", "text": "Със списание „Българска военна мисъл“ ще си спомним за предците ни, благодарение на които все още имаме държавност и система, израз на българската нация. Това каза в интервю за Агенция „Фокус“ полк. проф. Димитър Недялков за възроденото от Военна академия „Г.С. Раковски“ списание „Българска военна мисъл“. „Ще си спомним за постиженията на българския народ в условията на мир, на кризи и на откровени войни. Тези достижения не са малко“, заяви той. „Ще имаме възможност да се докоснем до анализ на системата ни за сигурност и това, което е необходимо да направим, както и на това какво се случва в света. Много е важно военни специалисти и експерти в областта на отбраната и сигурността да направят правдив анализ на околната среда и произтичащите от нея заплахи, за да може в перспектива да бъде изградена система, полезна за държавата. Не просто в нея да се влагат пари, а тя да води до изграждането на способности“, обясни полк. Недялков. „И в българските медии, и в Стратегиите и доктрините, касаещи националната ни сигурност, експертното мнение е или преиначено или липсва. Това води и до липса на възможност за взимането на правилните решения“, каза още той. \r\nБиляна ИВАНОВА", "date": "2018.04.14", "title": "Полк. проф. Димитър Недялков: Със списание „Българска военна мисъл“ ще си спомним за предците ни, благодарение на които все още имаме държавност и система, израз на българската нация"}
{"url": "http://www.focus-news.net/news/2018/04/14/2511020/evrodeputatat-petar-kurumbashev-izgrazhdaneto-na-most-silistra-kalarash-e-napalno-po-silite-na-balgariya-i-rumaniya.html", "text": "„Напълно по силите на България и Румъния е да изградят не само Силистра – Кълъраш, а няколко моста над Дунав. Обидно е, че в Германия има 34 моста на средно разстояние 5 км, а в България мостовете са два на разстояние 300 км един от друг. Дори и без европейско финансиране, изграждането на моста Силистра - Кълъраш може и трябва да започне като проект на двете държави. Това може да се случи, например, със създаването на съвместна проектна компания, чрез която да се кандидатства за финансиране от Европейската инвестиционна банка. Нейната функция е именно такава - да финансира държави проекти, представляващи голям публичен интерес“. Това заяви в Силистра Петър Курумбашев, член на Делегацията на българските социалисти в Европейския парламент, който съвместно с БСП Силистра и Граждански съвет „За Силистра“ инициира среща по темата с експерти, жители на областта и представители на румънските общини Слобозия и Кълъраш, съобщиха от пресофиса на евродепутата. „Хубаво е двете държави да заявят ясно и как ще се развива тяхната пътна инфраструктура, за да не повторим случилото се при изграждането на моста Видин - Калафат. От румънска страна инфраструктурата там е добра, но България има да свърши още доста работа по път Е79“, каза още Курумбашев. По думите му изграждането на моста ще стимулира развитието не само на търговията и туризма, но и ще се превърне в най-добрата сухопътна връзка между Русия и Турция. \r\n„От друга страна, мост Силистра - Кълъраш ще разтовари значително трафика Русе - Гюргево, където 10-километровите опашки от камиони създават сериозни затруднения. Не виждам някой в България или Румъния да е възразил срещу необходимостта от този  мост и се надявам, че в най-скоро време този проект най-накрая ще излезе от сферата на споразуменията и обещанията“, каза още Петър Курумбашев. \r\nСпоред кмета на Община Слобозия Адриан Мочианиу е много жалко, че до момента са провеждани много разговори по темата, но, за съжаление, намеренията за построяване на мост Силистра - Кълъраш са останали в много начален стадий. „Ползите от изграждането на моста са за целия регион“, добави Мочианиу. \r\nВ срещата участие взе и журналистът Мартин Карбовски, който коментира, че няма логика да се очаква решението на въпроса на дойде от Брюксел или другаде. „Изграждането на моста между Силистра и Кълъраш зависи от силистренци и кълърашци, от българи и румънци“, каза Карбовски. \r\nНа срещата присъстваха още заместник-кметът на Община Силистра Денка Михайлова, Стойка Александру, президент на областната организация на Социалдемократическата партия (ПСД) в Слобозия, Бакану Валентин, секретар на областната организация и общински съветник в Община Слобозия, Мариан Драган, председател на Търговско-промишлената палата в Кълъраш, Вяра Емилова, член на Изпълнителното бюро на БСП, Георги Кирилов, областен председател на БСП - Силистра.", "date": "2018.04.14", "title": "Евродепутатът Петър Курумбашев: Изграждането на мост Силистра - Кълъраш е напълно по силите на България и Румъния"}
{"url": "http://www.focus-news.net/news/2018/04/14/2511019/bashar-asad-zapadnite-udari-oshte-poveche-splotiha-siriyskiya-narod.html", "text": "Сирийският президент Башар Асад заяви, че ударите на Франция, Великобритания и САЩ по страната му още повече са сплотили нейния народ в борбата срещу тероризма, предава ТАСС.\r\n„Асад подчерта, че тази агресия няма да промени Сирия, а единствено ще сплоти сирийския народ в борбата и решителната победа над тероризма на всяка педя сирийска земя“, съобщава пресслужбата на сирийското правителство.  Виктор Турмаков", "date": "2018.04.14", "title": "Башар Асад: Западните удари още повече сплотиха сирийския народ"}
{"url": "http://www.focus-news.net/news/2018/04/14/2510997/afp-kitay-se-obyavi-sreshtu-upotrebata-na-sila-v-siriya.html", "text": "Китайското правителство обяви, че е „против употребата  на сила“ след като САЩ, Великобритания и Франция нанесоха удари по Сирия и призова към „завръщане в рамките на международното право“, предава  AFP.\r\n„Ние последователно се обявяваме срещу употребата на оръжие в международните отношения и призоваваме към уважение, суверенитет, независимост и териториална цялост за всяка страна“, съобщи прессекретарят на китайското МВнР Хуа Чунин.  Виктор Турмаков", "date": "2018.04.14", "title": "AFP: Китай се обяви срещу употребата на сила в Сирия"}
{"url": "http://www.focus-news.net/news/2018/04/14/2511017/irak-zapadnite-vazdushni-udari-po-siriya-mogat-da-pomognat-na-razprostranyavaneto-na-terorizma.html", "text": "Външното министерство на Ирак излезе с официално заявление, в което изрази мнение, че въздушните удари на Великобритания, САЩ и Франция срещу сирийските правителствени военни сили може да даде на тероризма възможността да разшири влиянието си над региона, предава Reuters.\r\n„Въздушните удари бележат много опасно развитие на ситуацията“, пише в официално заявление на министерството. „Подобни действия имат опасни последствия, заплашват сигурността и стабилността на региона и дават на тероризма възможност да се разшири, след като бе изгонен от Ирак“, пише в документа.\r\nМинистерството призова местните лидери да обсъдят положението по време на срещата на високо равнище, която ще се проведе утре в Саудитска Арабия. Виктор Турмаков", "date": "2018.04.14", "title": "Ирак: Западните въздушни удари по Сирия могат да помогнат на разпространяването на тероризма"}
{"url": "http://www.focus-news.net/news/2018/04/14/2511025/vitsepremierat-valeri-simeonov-zakonodatelnite-promeni-za-premahvaneto-na-reklamiraneto-na-rezultatite-ot-hazartnite-igri-shte-badat-vneseni-prez-idnata-sedmitsa.html", "text": "Законодателните промени за премахването на рекламирането на резултатите от хазартните игри са готови и ще бъдат внесени през следващата седмица. Това каза в предаването „Метроном“ на Радио „Фокус“ вицепремиерът Валери Симеонов. „Законовите промени са в два закона – в Закона за хазарта и в Закона за радио и телевизия. И в двата закона ние премахваме тези угодно приети в по-предни Народни събрания законови текстове, клаузи, съгласно които се разрешава рекламата на наградените, на самото награждаване, на печалбите и т.н. Всъщност това е, което създава интерес и зависимост. Така че ние тотално ще премахнем в телевизионните емисии на телевизиите, както и в сайтове и т.н., да бъдат рекламирани резултатите от игрите, които са свързани с хазарт. Ще оставим единствено наименованието на играта и тегленето на тиражите – дотолкова, че не става въпрос за някакви нагласени резултати“, обясни той. Вицепремиерът Симеонов каза още, че очаква да бъдат подкрепени от ГЕРБ. Той коментира, че хазартът се е превърнал в болестна епидемия, която е също толкова опасна, колкото и другите зависимости. Той отбеляза, че като част от управляващата коалиция, може да вземе мерки срещу тези процеси.", "date": "2018.04.14", "title": "Вицепремиерът Валери Симеонов: Законодателните промени за премахването на рекламирането на резултатите от хазартните игри ще бъдат внесени през идната седмица"}
{"url": "http://www.focus-news.net/news/2018/04/14/2511024/ria-novosti-poslanikat-na-sasht-v-rusiya-zayavi-che-udarite-po-siriya-ne-sa-konflikt-mezhdu-svrahdarzhavite.html", "text": "Посланикът на САЩ в Русия Джон Хънтсман заяви, че ударите по Сирия не са конфликт между свръхдържави, предава РИА Новости.\r\n„Не става дума за конфликт между свръхдържави. Ние защитаваме принципа, който се заключва в това, че е недопустимо да се използва химическо оръжие“, заяви Хънтсман. Виктор Турмаков", "date": "2018.04.14", "title": "РИА Новости: Посланикът на САЩ в Русия заяви, че ударите по Сирия не са конфликт между свръхдържавите"}
{"url": "http://www.focus-news.net/news/2018/04/14/2511023/reuters-germaniya-prizovava-mezhdusiriyskite-pregovori-v-zheneva-da-badat-podnoveni.html", "text": "Министърът на отбраната на Германия Урсула Фон дер Лайен подкрепи западните удари по Сирия като оправдани предвид атаката с отровен газ, но призова за нови усилия за подновяването на преговорите в Женева, които да сложат край на Сирийската гражданска война, предава  Reuters.\r\n„Всичко, което трябва да се прави сега, трябва да бъде насочено към съживяването на политическия процес във Женева и да се сложи край на страданието на сирийския народ“, заяви Фон дер Лайен.\r\nПо-рано германският канцлер Ангела Меркел изключи възможността страната ѝ да участва във военни действия срещу Сирия, но подкрепи западните усилия за демонстриране, че употребата на химическо оръжие е неприемлива. Виктор Турмаков", "date": "2018.04.14", "title": "Reuters: Германия призовава междусирийските преговори в Женева да бъдат подновени"}
{"url": "http://www.focus-news.net/news/2018/04/14/2511022/veliko-tarnovo-vazstanoveno-e-dvizhenieto-po-pat--5-petko-karavelovo-radanovo.html", "text": "Възстановено е движението по път I-5 Петко Каравелово – Раданово. Това съобщиха от пресцентъра на Агенция \"Пътна инфраструктура\".", "date": "2018.04.14", "title": "Велико Търново: Възстановено е движението по път I-5 Петко Каравелово – Раданово"}
{"url": "http://www.focus-news.net/news/2018/04/14/2511027/burgas-vsichki-uveselitelni-sabitiya-i-kontserti-v-programata-na-obshtinata-sa-otmeneni-zaradi-obyaveniya-den-na-traur.html", "text": "Всички увеселителни събития и концерти, предвидени в програмата на Община Бургас за днес, се отменят заради националния ден на траур в памет на жертвите от тежката катастрофа на автомагистрала „Тракия“. Това съобщиха от пресцентъра на Община Бургас. В тяхна памет флагове на всички държавни и общински институции ще бъдат свалени наполовина.\r\nКметът Димитър Николов изказва съболезнования към семействата и близките на нелепо загиналите. „Думите не могат да утешат мъката им в такъв ужасен момент, но съпричастността на всеки от нас е израз на подкрепа в неописуемата болка. Бог да прости загиналите и дано вдъхне сили на близките им“, каза кметът Николов.", "date": "2018.04.14", "title": "Бургас: Всички увеселителни събития и концерти в програмата на Общината са отменени заради обявения ден на траур"}
{"url": "http://www.focus-news.net/news/2018/04/14/2511028/reuters-sloveniya-shte-provede-predsrochni-parlamentarni-izbori-na-3-yuni.html", "text": "Президентът на Словения Борут Пахор обяви, че в страната ще се проведат предсрочни парламентарни избори, месец, след като лявоцентристкия министър-председател Миро Церар подаде оставка, предава  Reuters.\r\n„Разпускам парламента и определям трети юни като дата за предсрочни парламентарни избори“, заяви Пахор по време на пресконференция.\r\nБлизо 1,7 млн. души имат право на глас в Словения. Те ще имат възможност да избират между 20 политически партии, които да влязат в 90-местния парламент. Виктор Турмаков", "date": "2018.04.14", "title": "Reuters: Словения ще проведе предсрочни парламентарни избори на 3 юни"}
{"url": "http://www.focus-news.net/news/2018/04/14/2511013/31-godishna-zhena-ot-sliven-e-sred-zhertvite-pri-vcherashnata-katastrofa-na-avtomagistrala-trakiya.html", "text": "31-годишна жена от Сливен е сред жертвите при вчерашната катастрофа на АМ „Тракия“, съобщиха от Община Сливен. Общината изразява готовност да окаже помощ на семейството на загиналата жена от Сливен и на пострадалите сливенски граждани, пътували в същия автобус. Телефонът, на който могат да позвънят, е 0885 707 540.\r\nС решение на Министерски съвет днес е обявен за ден на национален траур.", "date": "2018.04.14", "title": "31-годишна жена от Сливен е сред жертвите при вчерашната катастрофа на автомагистрала „Тракия“"}
{"url": "http://www.focus-news.net/news/2018/04/14/2511031/yordan-andonov-izlozhbata-svideteli-pamet-za-kontslagera-belene-e-adresirana-kam-vsichki-pokoleniya-i-kam-vsichki-sloeve-na-obshtestvoto.html", "text": "Изложбата „Свидетели: Памет за концлагера Белене“ е за цялата общественост, като тя е адресирана към всички поколения и към всички слоеве на обществото. Това каза за Радио „Фокус“ - Пирин Йордан Андонов, председател на общинската структура на ПП ГЕРБ в Благоевград. „Бях изненадан, че половината от посетителите бяха млади хора - на гимназиална и студентска възраст. Особено е важно младите да получат от първа ръка информация, още повече, че дълги години този период не беше споменаван в учебниците по история, в големите медии. Вече има национална политика по този въпрос и в новите стандарти, в новите учебници е залегнало изучаването на този период след 1944 година по един обективен и правдив начин. За съжаление 28 години преминаха от прехода, разпиля се много енергия в тези години, особено в първите години, когато всички бяхме оптимистично настроени, че за две три години промените ще свършат и всичко ще си дойде на мястото си. Виждате, че комунистическата партия и към момента, макар и да е прекръстена на социалистическа такава, се съпротивлява жестоко против възстановяването на историческата истина“, коментира още Андонов. Той подчерта, че много от нас имат пострадали и репресирани родители и съседи, така че дълги години затова упорито се мълчи и се говори за някаква грешка, но крайно време е престъпленията да бъдат огласени и да бъдем пречистени. „За нас е удоволствие по време на тази изложба да бъдат организирани две лекции. Първата беше проведена от г-н Христов от Фондация „Истина и памет“, като той говори за системата от концентрационни лагери в България, а в края на периода - 24 април, проф. Евелина Келбечева от Американския университет ще говори по отношения на Народния съд от 1945 година и по отношение на други изстъпления на комунистическия режим. Имаме удоволствието да черпим от едни от най-сериозните познавачи и изследователи на този период. Това е пътуваща изложба, която вече е обиколила Враца, Ловеч и сега ние имаме удоволствието тя да бъде при нас. Жертвите и мъчените на тези лагери са били от цялата страна“, каза още Андонов.\r\nЛора КАЛЧЕВА", "date": "2018.04.14", "title": "Йордан Андонов: Изложбата „Свидетели: Памет за концлагера Белене“ е адресирана към всички поколения и към всички слоеве на обществото"}
{"url": "http://www.focus-news.net/news/2018/04/14/2511030/bbc-izrael-zatvori-vazdushnoto-prostranstvo-nad-golanskite-vazvisheniya.html", "text": "Израел затвори въздушното си пространство над окупираните Голански възвишения, източно от река Йордан след въздушните удари в Сирия, предава  BBC.\r\nВъздушното пространство в района ще остане закрито до края на април и въздушните линии са информирани, че няма да могат да летят над него. Виктор Турмаков", "date": "2018.04.14", "title": "BBC: Израел затвори въздушното пространство над Голанските възвишения"}
{"url": "http://www.focus-news.net/news/2018/04/14/2511010/anton-stankov-bivsh-pravosaden-ministar-byagstvoto-na-zatvornitsi-ot-sofiyskiya-i-plovdivskiya-zatvor-povdigat-vaprosi-kam-tsyalata-nakazatelna-politika.html", "text": "Бягството на затворници от Софийския и Пловдивския затвор повдигат въпроси към системата за сигурност и към цялата наказателна политика. Това каза за Радио „Фокус“ бившият правосъден министър Антон Станков. „Внасянето на оръжие в Софийския затвор е възможно единствено чрез съдействие на вътрешно лице“, каза Станков. Според него тази хипотеза отвежда до темата за възможна корупция в затворническата администрация и дали служителите там са адекватно заплатени. Според него надзирателите са добре подготвени да действат, в случай на бягство. „Това е състав, който минава специално обучение. Световен стандарт е надзирателите в затворите да не са въоръжени. Максимумът е използването на помощни средства като белезници и палки. Идеята е, че респектът на лишените от свобода трябва да бъде постигнат чрез личен авторитет и физически качества. Но огнестрелното оръжие по принцип е забранено навсякъде по света“, обясни той. По отношение на евентуални политически оставки Антон Станков заяви, че не трябва да има такива. „А това, до което инцидентът с бегълците е довел, са започналите по-интензивни преговори между държавата и синдикатите“, коментира Станков и добави, че темата за частните затвори също трябва да бъде повдигната.", "date": "2018.04.14", "title": "Антон Станков, бивш правосъден министър: Бягството на затворници от Софийския и Пловдивския затвор повдигат въпроси към цялата наказателна политика"}
{"url": "http://www.focus-news.net/news/2018/04/14/2511033/vasil-angelov-upravitel-na-turisticheska-agentsiya-ima-interes-ot-strana-na-balgarskite-turisti-za-pochivki-prez-letnite-mesetsi-po-balgarskoto-chernomorie-i-v-chuzhbina.html", "text": "Има интерес от страна на българските туристи за почивки през летните месеци  и към българското Черноморие, и към чужбина. Това каза за Радио „Фокус“ – Пирин Васил Ангелов, управител на туристическа агенция. По думите му търсенето на дестинации за почивка през летните месеци се увеличава. „Има много записвания за почивка през летните дни в чужбина“, коментира той. Ангелов отбеляза, че в последно време се наблюдава тенденция туристите да си резервират хотели  в избрания от тях курорт още през есента. „Тази тенденция се породи от така наречения „Западен свят“, които от години си правят резервации за предстоящия летен сезон от много рано“, добави той. Васил Ангелов подчерта, че изминалият летен сезон е бил много успешен. „Веднага след изминалия летен сезон, туристите започнаха да си правят записвания за предстоящата година. Сезонът беше отличен, тъй като резервациите за месец юни бяха заети още в началото на годината, а впоследствие беше и запълнена голяма част от легловата база“, каза още той. Ангелов отбеляза, че агенцията, която ръководи, работи с приоритет организирането на почивки на гръцкото море, тъй като то се намира най-близо до областта и хората предпочитат да прекарват много от времето си там. „И тази тенденция се засилва – да се планува почивката още от есента на предната година за Гърция“, заяви той.\r\n„Вече има записали се туристи за почивка в чужбина през горещите дни“, каза още Васил Ангелов. По думите му няма да има увеличение на цените на почивките в областта през идните месеци. „Всяка една туристическа дестинация има своите почитатели, без значение дали ще е в пределите на България или извън нея“, коментира той. Васил Ангелов отбеляза, че съвсем естествено е, че туристите предпочитат да пътуват в по-близките дестинации. Той добави, че за хората е важно да стигат по-бързо до избраната дестинация, отколкото да прекарват часове в пътувания. „Германският турист пътува навсякъде, обаче най-много предпочитат да прекарват почивните си дни в Австрия, защото им е по-близо“, каза още Ангелов. Управителят на туристическата агенция добави, че това са обстоятелствата заради, които туристите избират да почиват в съседните дестинации, като за Благоевград това е Гърция.\r\nКристина МИТКОВА", "date": "2018.04.14", "title": "Васил Ангелов, управител на туристическа агенция: Има интерес от страна на българските туристи за почивки през летните месеци по българското Черноморие и в чужбина"}
{"url": "http://www.focus-news.net/news/2018/04/14/2511036/nina-aleksandrova-obshtina-dupnitsa-semeystvata-tryabva-da-se-stimulirat-po-vsyakakav-nachin-za-da-mogat-da-otglezhdat-detsa-v-edna-dobra-sreda.html", "text": "Трябва да се стимулират по всякакъв начин семействата и децата, за да могат да се отглеждат в една добра среда. Това каза за Радио „Фокус“ - Пирин Нина Александрова, специалист в отдел „Социално подпомагане“ в Община Дупница. По думите ѝ през 2011 година е имало предложение, което е постъпило от Фондация „Искам бебе“, за създаване на Правилник за финансово подпомагане на процедури и дейности по асистирана репродукция на семейства и деца, които живеят на територията на общината. „В началото на 2012 година бе приет такъв правилник с решение на Общински съвет - Дупница, като през 2013 година имаме едно малко допълнение в него. Първоначално в заложения правилник бяха зададени като критерии двамата кандидати да притежават постоянен или настоящ адрес на територията на нашата община, а след това, че семействата, които са дошли да живеят в нашия град и съпругът или съпругата нямаха такъв, за да може повече да се възползват, приехме само единия да има постоянен адрес. Тези, които нямат да подписват декларация, че не са ползвали така услуга в друга община“, каза още Александрова. По думите ѝ в него са разписани кратко и точно условията, на които трябва да отговарят кандидатите. Той е лесно достъпен и се намира на сайта на Общината, в секция „Общински съвети и правилници“. „Двойките може да имат брак, но могат да кандидатстват и тези, които са на семейни начала. В самия правилник има приложения, които те попълват, когато нямат брак – декларират, че живеят на семейни начала“, каза още Александрова.\r\nЛора КАЛЧЕВА", "date": "2018.04.14", "title": "Нина Александрова, Община Дупница: Семействата трябва да се стимулират по всякакъв начин, за да могат да отглеждат деца в една добра среда"}
{"url": "http://www.focus-news.net/news/2018/04/14/2511038/pazardzhik-dve-momicheta-sa-blasnati-ot-lek-avtomobil-na-peshehodna-pateka-v-grada.html", "text": "Пътен инцидент с две пешеходки е регистриран днес по обяд в Пазарджик. Това съобщи за Радио „Фокус“ – Пазарджик говорителят на ОДМВР Мирослав Стоянов. Той обясни, че сигналът за случая е получен в РУ - Пазарджик около 12.30 часа. „Лек автомобил „Опел“, управляван от 30-годишна жена от Пещера е блъснал две момичета на 18 години от село Сарая и на 20 години от Пазарджик. Момичетата са пресичали пътното платно на пешеходна пътека. 18-годишното момиче е транспортирано в МБАЛ - Пазарджик със съмнения за фрактура, но без опасност за живота. На мястото има дежурни екипи на сектор „Пътна полиция“ и РУ - Пазарджик. Водачът на лекия автомобил е тествана с дрегер, като пробата е отрицателна“, уточни Стоянов.\r\nВаня НИКОЛОВА", "date": "2018.04.14", "title": "Пазарджик: Две момичета са блъснати от лек автомобил на пешеходна пътека в града"}
{"url": "http://www.focus-news.net/news/2018/04/14/2511029/anton-stankov-bivsh-pravosaden-ministar-darzhavata-tryabva-da-reshi-dali-shte-dopusne-publichno-chastno-partnyorstvo-pri-stroezh-na-novi-zatvori.html", "text": "Държавата трябва да реши дали ще допусне публично-частно партньорство при строеж на нови затвори. Това каза за седмичното обзорно предаване „Метроном“ на Радио „Фокус“ адвокат Антон Станков, министър на правосъдието в правителството на Симеон Сакскобургготски и бивш съдия. Според него системата не е гнила, но трябва да се реновира. Антон Станков добави, че държавата има да отговаря на няколко въпроса. „Трябва например Софийският затвор да бъде изваден от центъра на София. Крачка, която струва минимум 20 милиона лева прогнозни цени от времето, когато аз съм бил министър. Държавата трябва да реши дали ще допусне публично-частно партньорство при строеж на нови затвори, дали ще допусне т.нар. условно „частни затвори“, т.е. мениджмънт на затворите и управление извън държавното управление. Държавата трябва да реши ще финансира ли техниката за охрана. В момента два аспекта са много важни, те са видимите аспекти. Единият е т.нар. „гривни“, които са допустими и вътре в местата за лишаване от свобода, а не само при мерки за неотклонение. Тези гривни позволяват всеки един задържан лишен от свобода да бъде локализиран в позицията си. Другият аспект – мобилните връзки. Решаването на въпроса с GSM комуникациите е много остър, много важен“, обясни той и отбеляза, че той поощрява престъпността вътре в самите затвори. По думите му затворите в момента продуцират престъпност. „Те възпроизвеждат и не са местата, от които лишените от свобода после излизат и не се връщат. По-скоро обратното“, добави той.", "date": "2018.04.14", "title": "Антон Станков, бивш правосъден министър: Държавата трябва да реши дали ще допусне публично-частно партньорство при строеж на нови затвори"}
{"url": "http://www.focus-news.net/news/2018/04/14/2511035/kurir-makedoniya-aleksandar-vuchich-zayavi-che-vazdushnite-udari-v-siriya-mu-napomnyat-na-tezi-v-yugoslaviya-prez-1999-godina.html", "text": "Сръбският президент Александър Вучич излезе с коментар относно въздушните удари на САЩ, Великобритания и Франция върху Сирия, предава македонската медия „Курир“.\r\n„Това е болезнено напомняне за периода, през който минахме“, заяви  Вучич.\r\nТой допълни, че Сърбия не трябва да се намесва и да заема страна.\r\n„Ние сме малка страна“, уточни той. Виктор Турмаков", "date": "2018.04.14", "title": "„Курир“ (Македония): Александър Вучич заяви, че въздушните удари в Сирия му напомнят на тези в Югославия през 1999 година"}
{"url": "http://www.focus-news.net/news/2018/04/14/2511034/ot-1630-chasa-nablyudavashtiyat-prokuror-shte-dade-brifing-za-hoda-na-razsledvaneto-za-katastrofata-kray-vakarel.html", "text": "От 16.30 часа в сградата на Софийска окръжна прокуратура (ул. „Съборна“ 7) наблюдаващият прокурор ще даде брифинг за хода на разследването за катастрофата край Вакарел. Това съобщиха от пресцентъра на Прокуратурата.", "date": "2018.04.14", "title": "От 16.30 часа наблюдаващият прокурор ще даде брифинг за хода на разследването за катастрофата край Вакарел"}
{"url": "http://www.focus-news.net/news/2018/04/14/2511039/veliko-tarnovo-zadruga-za-chista-hrana-predlaga-da-se-vavedat-natsionalni-kriterii-za-chista-hrana.html", "text": "Да се въведат национални критерии за чиста храна предлага организацията „Задруга за чиста храна“. По този повод ще бъде разпратено отворено писмо до някои отговорни институции, в което са посочени примерни подобни правила, на които трябва да отговаря една храна, за да бъда здравословна. То ще бъде насочено към омбусмана на Република България Мая Манолова и министерствата на здравеопазването, образованието и земеделието. Това каза пред журналисти във Велико Търново Филип Хайвазиян, един от членовете на Управителния съвет на Задругата, предаде репортер на Радио „Фокус“ – Велико Търново. Той припомни каузата на организацията – „Да се завърне здравето в България с подходящи храна и начин на живот“. Целта на писмото е да се обмени опит с отговорните институции и да се работи заедно с тях. Стоичко Миличин, друг член на Управителния съвет, добави, че ще е по-евтино за държавата ако се грижи профилактично за здравето на населението, вместо да се чака задълбочаването на проблема. „Искаме среща, на която да представим нещата в посока критерии за чиста храна – докъде сме стигнали. Да дадем това на държавата да го ползва ако желае, ако не – ние продължаваме да работим в тази насока, дори без тяхната подкрепа и помощ“, заяви Миличин. Желанието на Задругата е на първо място критериите да бъдат използвани в детското и училищно хранене, а след това и в столовото хранене, а защо не и в хотелиерския и ресторантьорския бизнес. Вече има изготвени примерни менюта и списъци с продукти, част от които са въведени в няколко русенски училища. „Практиката показва, че този подход е много успешен и дори води до намаляване броя на отсъстващите ученици“, коментира още Филип Хайвазиян.\r\nСледващата среща на Задругата ще е на 19 май в Копривщица.\r\nЛуиза ТРАНЧЕВА", "date": "2018.04.14", "title": "Велико Търново: „Задруга за чиста храна“ предлага да се въведат национални критерии за чиста храна"}
{"url": "http://www.focus-news.net/news/2018/04/14/2511040/sreshtata-na-lidera-na-bsp-korneliya-ninova-s-mladezhi-ot-tsyala-evropa-zapochna-s-minuta-malchanie-v-pamet-na-zaginalite-v-katastrofata-na-avtomagistrala-trakiya.html", "text": "Срещата на лидера на БСП Корнелия Нинова с младежи от цяла Европа започна с минута мълчание за загиналите в катастрофата на автомагистрала „Тракия“, предаде репортер на Агенция „Фокус“\r\n„Вчера в България се случи тежка катастрофа, в която загинаха 6 човека, над 20 са ранени. Днес е обявен национален траур в цялата страна“, каза Нинова.\r\nДеница КИТАНОВА", "date": "2018.04.14", "title": "Срещата на лидера на БСП Корнелия Нинова с младежи от цяла Европа започна с минута мълчание в памет на загиналите в катастрофата на автомагистрала „Тракия“"}
{"url": "http://www.focus-news.net/news/2018/04/14/2511041/polk-prof-dimitar-nedyalkov-balgariya-v-momenta-e-pred-vzimaneto-na-vazhni-resheniya-po-otnoshenie-na-badeshtoto-izgrazhdane-na-balgarskata-armiya.html", "text": "България в момента е пред взимането на важни решения по отношение на бъдещото изграждане на Българската армия. Точно експертните мнения, вложени в едно такова списание, са шанс. Това каза в интервю за Агенция „Фокус“ полк. проф. Димитър Недялков за възроденото от Военна академия „Г.С. Раковски“ списание „Българска военна мисъл“. „В първия брой на списанието „Българска военна мисъл“ под формата на пожелания в този смисъл са изразени надежди от президента Румен Радев, министъра на отбраната Красимир Каракачанов, председателя на Комисията по отбрана ген. Константин Попов, бившия началник на отбраната ген. Златан Стойков, представители на патриотичните организации“, обясни той. „Силно се надяваме, че с усилията на Военна академия списанието наистина ще бъде източник на познание. Ще направи връзката между миналата практика и познание, и необходимостта да се взимат правилни решения на базата на експертни мнения“, коментира полк. Недялков. „Хора, които освен образование, имат и практика във войските и международен опит, биха могли да ги споделят в списанието“, изтъкна той. „Амбицията е списанието да стане с импакт фактор, с който ще поддържаме необходимото научно ниво на изданието. Читателите и авторите е добре да се запознаят и с Етичен кодекс, с много строгите правила за възможността да се публикува в списанието и изключването на възможността за конфликт на интереси“, посочи полк. Димитър Недялков. „Плагиатството е изключено, без това да ограничава свободата на мненията, които могат да се изказват. Етиката по отношение на публикациите ще бъде спазена“, каза още той. \r\nБиляна ИВАНОВА", "date": "2018.04.14", "title": "Полк. проф. Димитър Недялков: България в момента е пред взимането на важни решения по отношение на бъдещото изграждане на Българската армия"}
{"url": "http://www.focus-news.net/news/2018/04/14/2511043/veliko-tarnovo-momiche-ot-svishtov-e-edna-ot-postradalite-pri-katastrofata-kray-selo-petko-karavelovo-nastanena-e-vav-velikotarnovskata-bolnitsa.html", "text": "Настанена за лечение с фрактура на прешлен е една от пострадалите при катастрофата по главен път Русе – Велико Търново. Инцидентът стана тази сутрин в района между селата Раданово и Петко Каравелово. Това каза за Радио „Фокус“ – Велико Търново говорителят на Областна дирекция на МВР Марияна Христова. Момичето е от Свищов. Другият пострадал е от Силистра, информация за състоянието му няма. Той е изпробван за употреба на алкохол и наркотични вещества, като пробите са отрицателни. Взета му е кръвна проба. Загиналият водач е от село Петко Каравелово. По случая е образувано досъдебно производство. Причините са в процес на изясняване. Нормалното преминаване на автомобили покрай мястото на катастрофата вече е възстановено.\r\nЛуиза ТРАНЧЕВА", "date": "2018.04.14", "title": "Велико Търново: Момиче от Свищов е една от пострадалите при катастрофата край село Петко Каравелово, настанена е във великотърновската болница"}
{"url": "http://www.focus-news.net/news/2018/04/14/2511045/diyana-petkova-ruo-burgas-ima-problem-v-obshtuvaneto-mezhdu-spetsialistite-i-roditelite-na-detsa-sas-spetsialni-obrazovatelno-potrebnosti.html", "text": "Има проблем в общуването между специалистите и родителите на деца със специални образователно потребности. Това каза за Радио „Фокус“ – Бургас Дияна Петкова, старши експерт по „Приобщаващо образование“ към РУО –Бургас. По думите ѝ жалбите, които достигат до нейния отдел от родителите на деца със специални потребности, са заради това, че родителят не се е доверил на екипа, който работи с детето му. „Не трябва да забравяме, че детето може да бъде в различна форма на обучение – дневна, комбинирана и индивидуална. Понякога, ако променим формата му на обучение, си спестяваме много главоболия. Явно комуникацията между екипите и родителите е проблем. Нещо е сбъркано в общуването“, добави Петкова. По думите ѝ има резон в това децата да се адаптират в училището си, където има създаден екип за личностно развитие. В детските градини в област Бургас все още няма създадени, но в училищата, особено на територията на община Бургас има. Тогава, когато екипът е пълен, т.е. в него има ресурсен учител, психолог и логопед, нещата се случват по-лесно, защото този учител не ходи по различни учебни заведения, а си разпределя времето само в съответното учебно заведение. Така детето получава повече учебни часове с допълнителна подкрепа.\r\nВеселина НИКОЛОВА", "date": "2018.04.14", "title": "Дияна Петкова, РУО - Бургас: Има проблем в общуването между специалистите и родителите на деца със специални образователно потребности"}
{"url": "http://www.focus-news.net/news/2018/04/14/2511037/dzheremi-korbin-vazdushnite-udari-v-siriya-nyamat-pravna-osnova.html", "text": "Председателят на британската опозиционна Лейбъристка партия Джереми Корбин заяви, че последствията за страната му заради това, че е предприела удари в Сирия без да бъде упълномощена, може да бъдат ужасни, предава The Guardian.\r\n„Последствията за моята страда заради едностранните действия в Сирия, които нямат правна основа ще окуражат други страни да направят същото и ще намали правото ни да се оплачем, ако и други направят така“, заяви Корбин.\r\n„ООН съществува неслучайно. Ако Съветът за сигурност не може да вземе решение защото САЩ и Русия не са се разбрали, то нашата роля е да бъдем честен посредник и да ги приближим. Тази война не може да продължава“, допълни опозиционерът.\r\n„Ударът може да се осъществи единствено при самоотбрана, ако има пряка заплаха срещу нас, а в случая такава нямаше“, убеден е той. Виктор Турмаков", "date": "2018.04.14", "title": "Джереми Корбин: Въздушните удари в Сирия нямат правна основа"}
{"url": "http://www.focus-news.net/news/2018/04/14/2511048/sliven-zaginalata-pri-katastrofata-na-am-trakiya-zhena-e-nachalna-uchitelka-ot-ou-elisaveta-bagryana.html", "text": "31-годишната Станислава Петкова е жената от Сливен, загинала в катастрофата на АМ „Тракия“. Тя е начална учителка в основно училище „Елисавета Багряна“. Това потвърдиха за Радио „Фокус“ – Сливен от Регионалното управление на образованието. Петкова е майка на момиче в четвърти клас, което отглеждала сама след развод. Загиналата пътувала с още двама нейни колеги от Сливен за обучение в столицата, което щяло да са състои тези събота и неделя.\r\nОт Община Сливен съобщиха, че имат готовност да окаже помощ на семейството на загиналата и на пострадалите сливенски граждани, пътували в същия автобус. Телефонът, на който могат да позвънят е 0885 707 540.\r\nС решение на Министерски съвет днес е обявен ден на национален траур.", "date": "2018.04.14", "title": "Сливен: Загиналата при катастрофата на АМ „Тракия“ жена е начална учителка от ОУ „Елисавета Багряна“"}
{"url": "http://www.focus-news.net/news/2018/04/14/2511049/korneliya-ninova-bsp-kritikuvashtiyat-greshkite-na-evropa-e-poveche-evropeets-otkolkoto-tozi-koyto-gi-priema-malchalivo.html", "text": "Този, който критикува грешките на Европа, особено, когато се управлява от десни партии, е повече европеец, отколкото този, който приема тези грешки мълчаливо. Това каза лидерът на БСП Корнелия Нинова по време на срещата си с младежи от цяла Европа в София, предаде репортер на Агенция „Фокус“. Тя отчете, че опонентите на БСП са им лепнали етикет, че са антиевропейска партия. „Например защото поставих въпроса да няма двойни стандарти в храните и казах, искам моят, българският народ да бъде равнопоставен на другите народи, да няма двойни стандарти. Обвиниха ни, че това е антиевропейско говорене“, коментира Нинова. Според нея да критикуваш и да предлагаш алтернатива, означава, че търсиш развитие. Тя посочи, че БСП иска единна и силна Европа, както и равни възможности за европейските граждани. \r\nДеница КИТАНОВА", "date": "2018.04.14", "title": "Корнелия Нинова, БСП: Критикуващият грешките на Европа е повече европеец, отколкото този, който ги приема мълчаливо"}
{"url": "http://www.focus-news.net/news/2018/04/14/2511046/reuters-poiskanoto-ot-rusiya-zasedanie-na-ss-na-oon-za-siriya-shte-zapochne-v-18-chasa-v-sabota.html", "text": "Свиканото от Русия извънредно заседание на Съвета за сигурност на ООН ще се проведе в събота от 18:00 часа, предава Reuters, като се позовава на дипломатически източници.\r\nНа заседанието трябва да бъдат обсъдени нанесените от САЩ и техните съюзници ракенти удари по Сирия.\r\nПревод и редакция:", "date": "2018.04.14", "title": "Reuters: Поисканото от Русия заседание на СС на ООН за Сирия ще започне в 18 часа в събота"}
{"url": "http://www.focus-news.net/news/2018/04/14/2511050/vasil-angelov-upravitel-na-turisticheska-agentsiya-nyama-da-ima-uvelichenie-na-tsenite-na-pochivkite-prez-letniya-sezon.html", "text": "Няма да има увеличение на цените на почивките през летния сезон. Това каза за Радио „Фокус“ – Пирин Васил Ангелов, управител на туристическа агенция. По думите му  възможно е да има леко повишение на сумата, която трябва да отделим за почивка в Гърция, защото наскоро правителството в южната ни съседка е взело решение да въведе туристическа такса. „Като цяло цените на почивките през топлите периоди ще си останат същите като миналогодишните“, заяви той. Ангелов отбеляза, че ако туристите си направят резервацията сега, за летните почивки ще има разлика в цените. „Когато имаме ранни записвания, ние даваме намаления. Преди Нова година бяхме дали първо 20%, след това 10%, след това отстъпки 5%“ , коментира той. Ангелов каза още, че колкото по-рано бъде направена, толкова по-висок ще бъде процентът намаление за записване.\r\nКристина МИТКОВА", "date": "2018.04.14", "title": "Васил Ангелов, управител на туристическа агенция: Няма да има увеличение на цените на почивките през летния сезон"}
{"url": "http://www.focus-news.net/news/2018/04/14/2511047/korneliya-ninova-bsp-vazhno-e-levite-partii-v-evropa-da-se-varnat-na-printsipnite-si-pozitsii-da-vodyat-spor-s-oponentite-si-a-ne-da-vlizat-v-saglashatelstvo-s-tyah.html", "text": "Важно е левите партии в Европа да се върнат на принципните си позиции да водят спор с опонентите си, а не да влизат в съглашателство с тях. Това каза лидерът на БСП Корнелия Нинова по време на срещата си с младежи от цяла Европа в София, предаде репортер на Агенция „Фокус“. Нинова посочи, че младите лидери са събрани в едни напрегнати времена, защото те ще трябва да определят пътя на Европа. „Би трябвало и много откровено да си говорим за проблемите в Европа, за да можем да намерим и решението им. Къде виждаме ние някои проблеми? Например в различията в стандарта на живот между отделните държави – членки. Сигурно знаете, че средната работна заплата в България и тази в Германия и Франция е много различна. Равнището на здравеопазването също е такъв пример. Някои десни европейски лидери потърсиха решение като предложиха решение Европа да се развива на няколко скорости. Ние смятаме ,че това не е правилно и това ще увеличи проблемите и различията. Смятаме, че правилният отговор е задълбочаване на кохезията и на кохезионната политика и политиката за развитие. Това е много важе     въпрос особено след Брекзит и в бюджета за следващия период на Европа. Затова и в приоритетите на председателството на България на Съвета на ЕС кохезита е изключително важен приоритет и в политиката на БСП също“, коментира лидерът на БСП пред младите лидери на Европа.\r\n\"Проблем е, че политическите елити са се откъснали от народите си. Расте пропастта между политическите елити и народи. Вместо решаване на реални проблеми имаме едно увеличение на бюрокрацията и на чиновничеството.  Вместо решаване на реални проблеми имаме търсене на лични облаги и политическа кариера.  Смятам, че един от въпросите, които отблъскват хората от нас политиците, от традиционните партии, са големите коалиции между ляво и дясно“, заяви Нинова.\r\nКорнелия Нинова даде пример с Германия, където са направили голяма коалиция. „Смятам, че това сливане между ляво и дясно обезличава партиите и ражда популистки националистически партии и движения. В България на нас ни предлагаха да участваме в такава коалиция., но ние отказахме по принципни причини“, заяви лидерът на БСП. Тя посочи, че с коалиция с ГЕРБ, БСП е нямало да може да изпълни политиките за хората.\r\nДеница КИТАНОВА", "date": "2018.04.14", "title": "Корнелия Нинова, БСП: Важно е левите партии в Европа да се върнат на принципните си позиции да водят спор с опонентите си, а не да влизат в съглашателство с тях"}
{"url": "http://www.focus-news.net/news/2018/04/14/2511026/afp-ozho-shte-prodalzhi-misiyata-si-za-razsledvane-na-predpolagaemoto-himichesko-napadenie-v-duma.html", "text": "Експертите от Организацията за забрана на химическото оръжие ще продължат с мисията си да разследват предполагаемата атака с отровен газ в сирийския град Дума, въпреки западните удари в страната, предава  AFP.\r\n„Комисията за установяване на фактите на ОЗХО ще продължи разполагането си в Сирия, за да установи фактите около обвиненията за употребата на химическо оръжие в дума“, съобщава ОЗХО в кратко свое заявление. Виктор Турмаков", "date": "2018.04.14", "title": "AFP: ОЗХО ще продължи мисията си за разследване на предполагаемото химическо нападение в Дума"}
{"url": "http://www.focus-news.net/news/2018/04/14/2511053/radostina-velinova-op-parkingi-i-garazhi-dupnitsa-354-113-leva-e-realiziraniyat-prihod-za-2017-g.html", "text": "354 113 лева е реализираният приход за 2017 година. Това каза за Радио „Фокус“ - Пирин Радостина Велинова, управител на Общинското предприятие „Паркинги и гаражи” в Дупница. По думите ѝ според направения отчет на предприятието за изминалата година приходите от обектите, попадащи в обхвата на „синя зона“ е 354 113 лв., а направените разходи са за 206 074 лева. „Постигнатият положителен финансов резултат за 2017 година е в размер на 148 038 лева. Събраните суми от „служебен абонамент“ са в размер на 21 160  лв.“, каза още Велинова. По думите ѝ сумата, събрана от стикери за локално безплатно паркиране на живеещи в обхвата на „синя зона”, е 210 лв.\r\nЛора КАЛЧЕВА", "date": "2018.04.14", "title": "Радостина Велинова, ОП „Паркинги и гаражи“ - Дупница: 354 113 лева е реализираният приход за 2017 г."}
{"url": "http://www.focus-news.net/news/2018/04/14/2511056/veliko-tarnovo-uchenichka-ot-profesionalnata-gimnaziya-po-turizam-specheli-nagrada-ot-natsionalen-konkurs-posveten-na-75-godini-ot-spasyavaneto-na-balgarskite-evrei.html", "text": "Румяна Иванова, ученичка в Професионалната гимназия по туризъм „Д-р Васил Берон“ стана финалист в национален конкурс, посветен на 75-годишнината от спасяването на българските евреи и почитане паметта на загиналите в лагерите на смъртта 11 343 евреи. През настоящата година се проведе петото издание на състезанието „Който спаси един човешки живот, спасява цяла Вселена“. Това каза за Радио „Фокус“ – Велико Търново Славка Проданова, която е преподавател в гимназията и е подготвила Румяна. Темите, от които средношколците можеха да избират, бяха три – за спасените, за миналото и за бъдещето. Първата беше „Аз бях един от спасените”. По нея писаха 35 ученици. 55-ма са се върнали с „машината на времето” в 1943 година, а 32 са предпочели да се озоват в бъдещето. Общият брой участници е 120 от 30 населени места в България. Отличени бяха 16 автори от цялата страна. Финалистите на конкурса бяха част от церемонията по откриването на мемориал на благодарността в центъра на Бургас на 11 април – Международен ден на освобождаването от нацистките концентрационни лагери. Мемориалният знак, изграден от потомци на евреи, е посветен на всички граждани на морския град, които с риск за себе си и семействата си, са се противопоставили на директивата за депортацията на евреите от Царство България и са спрели потеглянето на готовите ешалони. На събитието присъстваха посланикът на Израел в България Н. Пр. Ирит Лилиан, кметът на Община Бургас Димитър Николов, Сливенският митрополит Иоаникий и др.\r\nОрганизатори на събитието са Център „Алеф”,Община Бургас, Посолството на държавата Израел в България, ОЕБ Шалом и фондация „Роналд Лаудер”.", "date": "2018.04.14", "title": "Велико Търново: Ученичка от Професионалната гимназия по туризъм спечели награда от национален конкурс, посветен на 75 години от спасяването на българските евреи"}
{"url": "http://www.focus-news.net/news/2018/04/14/2511032/tass-siriyskata-pvo-e-uspyala-da-prehvane-okolo-70-ot-amerikanskite-frenskite-i-britanskite-krilati-raketi.html", "text": "ПВО системите на Сирия оборудвани с зенитно-ракетни системи съветска и руска продукция, са успели да прихванат повечето от крилатите ракети, изстреляни от силите на САЩ, Великобритания и Франция в нощта на 14-ти Април 2018. Това съобщи на пресконференция ръководителят на дирекцията по основните операции на Генералния щаб на руските въоръжени сили, генерал-полковник Сергей Рудской , предава ТАСС.\r\n„На 14 април 3:42-5:10, Московско време (съвпада с българското) по военни и граждански цели на Сирия, въздушни и морски носители на САЩ и техните съюзници извършиха ракета атака“, заяви Рудской. Руската система за противовъздушна отбрана на базите „Хмеймим“ „Тартус“ са успели своевременно да идентифицират всички ракети.\r\nСпоред руското министерство на отбраната в  нападението срещу Сирия участват стратегически бомбардировачи B-1B „Лансън“, многоцелеви изтребители F-15 и F-16 на американските военновъздушни сили, както и изтребители „Торнадо“ от Кралските военновъздушни сили на Великобритания над водите на Средиземно море. Освен това удари са нанесли разрушителят с управляемо ракетно оръжие клас „Арли Бърк“ „Лабуун“ и ракетният крайцер тип „Тикондерога“ „Монтерей“в Червено море.\r\nСтратегическите бомбардировачи от В-1В са преминали над сирийската територия от  района на Ал Танф, незаконно заеман от САЩ.\r\nРедица сирийски военни летища, промишлени и изследователски съоръжения са подложени на нападение . Според предварителните данни сутринта на 14 април 2018 г. няма загуби сред  цивилните и персонала на сирийската армия.\r\nСпоред наличната информация, са изстреляни  103 крилати ракети и ракети „земя-въздух“. От британските изтребители „Торнадо“ са изстреляни осем ракети. \r\nСирийското ПВО е прихванало 71 от общо 103 изстреляни ракети (68,9%). \r\n\"През последните шест години Русия е напълно реставрира сирийски системи за противовъздушна отбрана и продължава да я  подобрява. Бих искал да отбележа, че преди няколко години, поради спешната молба на някои от нашите западни партньори, ние отказахме доставки за Сирия на зенитно-ракетни системи С-300. С оглед на това, което се е случило, смятаме, че е възможно да се върнем към разглеждането на този въпрос - и не само по отношение на Сирия, но и на други държави“, допълни Рудской.\r\nЦелите на удара са   въздушните бази на сирийските военновъздушни сили. Данните за обективния контрол показват следното: по  летището „Дювали“ са изстреляни четири ракети - всички са прехванати  (100%); по  летището „ Дюмейр“ - 12 ракети, всички свалени (100%); по летището „Блай“ - 18 ракети, всички свалени (100%); по летището „Шайрат“ - 12 ракети, всички свалени (100%). Летищата не са повредени. От деветте ракети, изстреляни по неизползваното летище „Меззе“, пет са свалени (55,5%). От 16-те ракети по летището в Хомс 13 (81,25%) са унищожени. Не се наблюдават сериозни щети на този обект.\r\n30 ракети са участвали в удара срещу обекти в околностите на селищата Барзе и Джарамани. От тях са свалени седем ракети (23.3%). Тези обекти, за които се твърди, че са свързани с т. Нар. \"Военна химическа програма\" на Дамаск, са частично унищожени. В същото време те не се използват от дълго време, хората и оборудването на тях не е имало. Виктор Турмаков", "date": "2018.04.14", "title": "ТАСС: Сирийската ПВО е успяла да прехване около 70% от американските, френските и британските крилати ракети"}
{"url": "http://www.focus-news.net/news/2018/04/14/2511042/korneliya-ninova-bsp-konfliktat-v-blizkiya-iztok-ne-mozhe-da-bade-reshen-s-voenni-sredstva-reshenie-na-krizata-mozhe-da-se-nameri-samo-po-politicheski-nachin.html", "text": "Конфликтът в Близкия Изток не може да бъде решен с военни средства. Това каза лидерът на БСП Корнелия Нинова в изявление по време на срещата си с младежи от цяла Европа в София, предаде репортер на Агенция „Фокус“. „Конфликтът в Близкия Изток не може да бъде решен с военни средства. Военната сила само задълбочава проблемите, а не ги решава. Употребата на химическо оръжие е недопустима. Такава употреба в Сирия трябва да бъде установена и доказана от независимо разследване на ООН“, каза лидерът на БСП. По думите ѝ военни действия, без санкция на ООН, както и задълбочаване на кризата в отношенията между Русия и САЩ ни отдалечават от целта – траен мир в Близкия Изток. „Решение на кризата може да бъде постигнато само по политически начин, с устойчиво политическо решение. Мястото на това решение е Съвета за сигурност към ООН. Надяваме се, че там ще се свали напрежението и в диалог и във взаимно разбирателство ще бъде изготвена трайно позиция“, каза Нинова.\r\nДеница КИТАНОВА", "date": "2018.04.14", "title": "Корнелия Нинова, БСП: Конфликтът в Близкия Изток не може да бъде решен с военни средства – решение на кризата може да се намери само по политически начин"}
{"url": "http://www.focus-news.net/news/2018/04/14/2511051/korneliya-ninova-bsp-kogato-narodat-reshi-che-balgarskite-sotsialisti-tryabva-da-upravlyavat-stranata-politikite-za-mladite-hora-shte-badat-fakt.html", "text": "Когато народът ни реши, че българските социалисти трябва да управляват страната, политиките за младите хора ще бъдат факт. Това каза лидерът на БСП Корнелия Нинова по време на срещата си с младежи от цяла Европа в София, предаде репортер на Агенция „Фокус“. „Ще бъдем по-силни, ако заедно се обединяваме и прилагаме такива политики и предложения във всички държави в Европа. За целта трябва да ангажираме младите хора в такава политика. В България много от младите хора не се интересуват от политика. Направихме едно проучване защо това е така. Най-много от тях ни отговориха, че никой не ги пита“, коментира Нинова. Тя посочи, че не споделя мнението, че мигрантите ще решат демографските проблеми. „Казвам го, защото за нас и за много от вашите държави, демографската катастрофа е проблем. Бих искала чрез въпроса за демографията да премина към младежките политики, защото един от начините за решаване на този проблем е политика към младите, към семействата, към децата“, коментира Нинова.Тя подчерта, че в България правителството не води политика за младите семейства. „Това, което ние предлагаме като законодателство и като политики, се отхвърля без сериозни аргументи. Например семейно подоходно облагане с облекчаване на данъци за млади семейства с две и три деца – да плащат по-малко данъци“, допълни Нинова. Нинова посочи, че друг проблем, който трябва да се решава, е корупцията. „За съжаление в България ние сме на първите места в класацията, но корупцията и чувството за несправедливост у хората е още един голям проблем за политиците“, допълни Нинова. Тя посочи, че всяка държава решава този проблем със собствени средства и законодателство, но има и трансгранични престъпления. „Надяваме се общата европейска прокуратура да ги решава“, коментира Нинова. \r\nДеница КИТАНОВА", "date": "2018.04.14", "title": "Корнелия Нинова, БСП: Когато народът реши, че българските социалисти трябва да управляват страната, политиките за младите хора ще бъдат факт"}
{"url": "http://www.focus-news.net/news/2018/04/14/2511054/plovdiv-uvelichava-se-broyat-na-bolnite-ot-varitsela-i-chrevni-infektsii-v-oblastta.html", "text": "Увеличава се броят на болните от варицела и чревни инфекции в областта. Това съобщиха за Радио „Фокус“ – Пловдив от Регионалната здравна инспекция. За последният отчетен период случаите на варицела са 145 срещу 112 в края на март. Броят на засегнатите от чревни инфекции също нараства – 48 души през последната седмица срещу 28 през предходния отчетен период. 7 са случаите на вирусен хепатит. Спад се отчита при болните от скарлатина. През последният отчетен период са засегнати 28 души, като в края на месец на март са били общо 34. През последната седмица е регистриран и случай на менингит.\r\nТони МИХАЙЛОВ", "date": "2018.04.14", "title": "Пловдив: Увеличава се броят на болните от варицела и чревни инфекции в областта"}
{"url": "http://www.focus-news.net/news/2018/04/14/2511057/the-hollywood-reporter-pochina-prochutiyat-rezhisyor-milosh-forman-zasnel-polet-nad-kukuviche-gnezdo.html", "text": "Прочутият режисьор Милош Форман почина на 86-годишна възраст, съобщи The Hollywood reporter, като се позовава на чешки медии.\r\nПричината за смъртта засега не се съобщава. Режисьорът остави жена и четирима синове.\r\nМилош Форман се ражда в чешкия град Часлав през 1932 година. След нахлуването на съветската войска в Чехословакия през 1968 година Форман не се връща от Франция, където по това време води преговори за заснемането на филм. По-късно той се мести в САЩ.\r\nНай-известните филми на Форман са „Полет над кукувиче гнездо“, „Амадеус“ и „Народът срещу Лари Флинт“. Режисьорът е удостоен два пъти с „Оскар“.\r\nПревод и редакция:", "date": "2018.04.14", "title": "The Hollywood reporter: Почина прочутият режисьор Милош Форман, заснел „Полет над кукувиче гнездо“."}
{"url": "http://www.focus-news.net/news/2018/04/14/2511052/raketniyat-udar-po-siriya-1404-kratak-obzor.html", "text": "1.\tВ нощта срещу събота от кораби и самолети на САЩ, Франция и Великобритания бяха изстреляни 103 ракети (според данните от МО на Русия), като от тях 71 са свалени от сирийската противовъздушна отбрана(ПВО).\r\n2.\tРаботила е само сирийската ПВО. В зоната на контрол на руската ПВО не са нанесени удари. Русия е била уведомена предварително за ударите. САЩ отричат да са предупреждавали, но Франция твърди, че Москва е била наясно със случващото се.\r\n3.\tУдарите са съсредоточени по обекти в провинция Хомс, по летището на Дамаск, по обекти на гражданската инфраструктура, летищата Мезза и Думейр, околностите на националното летище в град Дамаск, база на републиканската гвардия, Научно-изследователския институт (НИИ) в Барса, НИИ в Джерамани, базата в Ярмук, обекти от ПВО на планина Касюн, позиции в ал Кисве, ал Рухайбе и Тел Мараи.\r\nПровинция Хомс: позиции на „Хизбулла“ в Кусейр на юг от военновъздушната база, складовете в Дханха   \r\nПровинция Сувейда: летище Халхаля\r\nПровинциа Дераа: иранската база в Азре.\r\nНИИ в Барса е евакуиран още преди три дни, както и обектите на „Хизбулла“ в Хомс. Авиацията е изведена от летището в Думейр.\r\n4.\tБашар Асад е жив, сутринта сирийската телевизия излъчи видео как той отива на работа, а по-късно се появиха и негови изявления. Сутринта в Дамаск се проведоха протестни митинги против западната агресия.\r\n5.\tОт страна на САЩ са взели участие ескадрените миноносци USS Porter, USS Donald Cook и USS Higgins,  както и бомбардировачи B-1B. От страна на Великобритания са взели участие 4 изтребителя-бомбардировача Tornado GR-4 от кралските Военновъздушни сили, които са използвали крилати ракети с въздушно базиране Storm Shadow. От страна на Франция са участвали изтребители RafaleRafael и Mirage, както и 4 фрегати.\r\n6.\tРусия и Иран осъдиха нападението над Сирия. Русия свика изънредно заседание на СС на ООН, което ще започне в 18:00 часа. Сирия заяви, че щетите са незначителни и операциите по унищожението на терористи по цялата територия на страната ще продължат. Германия и Турция одобриха ударите по Сирия.\r\nПревод и редакция:", "date": "2018.04.14", "title": "Ракетният удар по Сирия 14.04 (кратък ОБЗОР)"}
{"url": "http://www.focus-news.net/news/2018/04/14/2511060/blagoevgrad-v-grada-se-provezhda-turnir-po-vodno-spasyavane.html", "text": "Второто издание на турнир по водно спасяване се провежда в Благоевград, предаде репортер на Радио „Фокус“ - Пирин. Турнирът беше открит от Емилия Тунева, зам.-кмет на Благоевград. Сред официалните гости бяха световните шампиони по водно спасяване Теодора Томова и Емилия Юрукова, Антон Налбанов, директор на Дирекция „Водноспасителна служба“ към БЧК и др. Организатори на  Второто издание на турнир по водно спасяване „Ичко Войвода“ са „Водноспасителна служба“ към НС на БЧК и Дружество водни спасители и Община Благоевград. Турнирът започна с едноминутно мълчание във връзка с обявения ден на национален траур в памет на жертвите на тежката катастрофа на автомагистрала „Тракия“. Веднага след това прозвуча и националният химн. Второто издание на турнир по водно спасяване се провежда в рамките на два дни в закрития плувен басейн на Спортен комплекс „Пирин“ днес и утре. В неделя ще бъдат финалите и церемонията по награждаване, като състезанията ще започнат в 10.00 часа. От тази година патрон на инициативата е Ичко Войвода, а статуетка пластика с неговия лик ще бъде връчвана на победителите, класирали се на първо място. Във второто издание на турнира по водно спасяване участват 19 отбора и около 170 състезатели от цялата страна. Представителите са от Велико Търново, Сандански, София и София област, Варна, Смолян, Севлиево, Академия на МВР, Добрич, Русе и Бургас. Очаква се да пристигнат гости и от Битоля, Македония.\r\nЛора КАЛЧЕВА", "date": "2018.04.14", "title": "Благоевград: В града се провежда турнир по водно спасяване"}
{"url": "http://www.focus-news.net/news/2018/04/14/2511062/burgas-dvizhenieto-po-patya-varovnik-valchanovo-hanche-ot-km-20000-do-39200-e-ogranicheno-za-mps-nad-10-t-poradi-stesnyavane-na-patnoto-platno.html", "text": "С нормална интензивност се осъществява движението на автомобили в Бургас, предаде репортер на Радио „Фокус“ – Бургас. Спокойно е движението по централните бургаски улици „Христо Ботев“ и „Демокрация“. Нормален е трафикът и по булевардите „Сан Стефано“, „Стефан Стамболов“ и „Тодор Александров“, както и  в комплекс „Славейков“.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември 2018 г.\r\nВеселина НИКОЛОВА", "date": "2018.04.14", "title": "Бургас: Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно"}
{"url": "http://www.focus-news.net/news/2018/04/14/2511044/voennoe-obozrenie-nito-edna-britanska-raketa-ne-e-porazila-tselta-si-shestima-raneni-i-kolko-raketi-stignaha-do-tselite-si.html", "text": "Сирийските сили за противовъздушна отбрана са успели да ликвидират всички британски ракети, изстреляни от самолетите Tornado. „Нито една британска ракета не е успяла да достигне своята цел – обектите в провинция Хомс“, съобщи руският военен кореспондент Евгений Поддубний в ефира на телевизия „Россия 24“ в пряко включване от Сирия, предава руският военен портал „Военное обозрение“.\r\nПо време на ударите в Сирия са задействани четири британски изтребителя-бомбардировачи Tornado, пише The New York Times. Самолетите са изстреляли крилати ракети Storm Shadow. Според данните на изданието, целта им е бил обект в близост до Хомс.\r\nОсвен това кореспондентът уточни броят на пострадалите. Според неговите данни, шестима сирийски граждани са били ранени в резултат от взривяването н а една от ракетите във военен склад в провинция Хомс.\r\nТой също уточни броят на прихванатите ракети от сирийската ПВО на всяка от атакуваните цели: летище Дювали – 4 от 4, летище Думейр – 12 от 12, летище Блей – 18 от 18, летище Шайрат – 12 от 12, летище Меззе (неизползвано) – 5 от 9, летище Хомс – 13 от 16 (няма големи разрушения), населените места Барса и Джерамани – 7 от 30.\r\nВ нощта срещу събота САЩ, Великобритания и Франция изстреляха по Сирия 103 ракети. Сирийската ПВО прихвана 71 крилати ракети на западната коалиция, припомня „Военное обозрение“.\r\nПревод и редакция:", "date": "2018.04.14", "title": "„Военное обозрение“: Нито една британска ракета не е поразила целта си, шестима ранени и колко ракети стигнаха до целите си"}
{"url": "http://www.focus-news.net/news/2018/04/14/2511055/ministerstvo-na-otbranata-na-sasht-izyavlenie-na-ministara-na-otbranata-dzheyms-matis.html", "text": "Официалната интернет страница на Министерството на отбраната на САЩ публикува изявление на министъра на отбраната на страната Джеймс Матис, представено без редакторска намеса.\r\n„Добър ден. Както знае светът, сирийският народ е подложен на ужасяващи страдания от продължилата дълго бруталност на режима на Асад“.\r\n„На 7 април режимът отново реши да не се съобрази с нормите на цивилизованите хора и демонстрира грубо несъобразяване с международното право, като използва химическо оръжие, за да убие жени, деца и други невинни хора. Ние и нашите съюзници намираме тези зверства за непростими“.\r\n„Като главнокомандващ, нашият президент има правото, според член II на Конституцията, да използва военна сила в чужбина, за да защити важни национални интереси на САЩ. Съединените американски щати имат важен национален интерес в избягването на влошаващата се катастрофа в Сирия и по-специално в предотвратяването на употребата и разпространението на химически оръжия“.\r\nМиналата година, в отговор на нападението с химическо оръжие срещу цивилни и като знак за режима да спре да употребява химически оръжия, ние нанесохме удари по военната база, от която бяха употребени тези оръжия“.\r\n„По-рано днес президента Тръмп нареди на американската армия да проведе операции, в сътрудничество с нашите съюзници, за разрушаването на възможностите на сирийския режим за изследване на химическите оръжия, разработването и произвеждането им“.\r\n„Тази нощ, Франция, Обединеното кралство и САЩ предприеха решителни действия и удариха сирийската инфраструктура за химически оръжия“.\r\nОчевидно, режимът на Асад не разбра миналогодишното ни послание. Този път, нашите съюзници и ние ударихме по-силно. Заедно, ние изпратихме ясно послание на Асад и лейтенантите му убийци, да не провеждат повече химически атаки, за които ще бъдат държани отговорни“.\r\n„Седемдесетте държави в коалицията за борба с „Ислямска държава“ продължават да са ангажирани с разгромяването на „Ислямска държава“ в Сирия. Отделно от това, ударът от тази вечер демонстрира международната решимост за предотвратяване на употребата на химически оръжия над всеки, при всякакви обстоятелства, в противоречие с международните закони“.\r\n „Искам да подчертая, че тези удари са насочени срещу сирийския режим. В осъществяването на тези удари, ние направихме големи усилия, за да избегнем цивилни и чуждестранни жертви“.\r\n„Но е време за нашите цивилизовани държави да се обединят спешно за приключването на сирийската гражданска война чрез подкрепа за женевския мирен процес под егидата на ООН“.\r\n„В съответствие с конвенцията за химическите оръжия, забраняваща употребата на подобни оръжия, ние призоваваме отговорните държави да осъдят режима на Асад и да се присъединят към нас и нашето твърдо намерение да предотвратим ново използване на химически оръжия“.\r\n„Генерал Дънфорд ще даде информация по военните въпроси“.\r\n„На основата на минали опит, ние очакваме значителна дезинформационна кампания през следващите дни от тези, които се съюзиха с режима на Асад. В опит да бъдем максимално прозрачни и точни, моите асистенти по връзките с обществеността Дана Уайт и генерал-лейтенант МакКензи, началник на Обединения щаб, ще ви информират за известните детайли утре“.\r\nПревод и редакция:", "date": "2018.04.14", "title": "Министерство на отбраната на САЩ: Изявление на министъра на отбраната Джеймс Матис"}
{"url": "http://www.focus-news.net/news/2018/04/14/2511064/emiliya-tuneva-zam-kmet-na-obshtina-blagoevgrad-nadyavam-se-turnirat-po-vodno-spasyavane-da-stane-traditsionen.html", "text": "Надявам се турнирът по водно спасяване да стане традиционен. Това каза по време на откриване на второто издание на турнира по водно спасяване в Благоевград Емилия Тунева, зам.-кмет на Община Благоевград, предаде репортер на Радио „Фокус“ - Пирин. „Радостна съм да видя толкова много млади хора, които са заредени с желание да реализират потенциала си. Уважаеми треньори и организатори, благодаря ви, че ни показвате колко е важен спорта и как да възпитаваме децата си да бъдат добри и хуманни“, каза Емилия Тунева. Тя пожела на участниците да бъдат винаги така добри и успешни, за да реализират успехите си. „Бъдете много здрави, силни и целеустремени и бъдете винаги внимателни във водата. Пожелавам на всички участници успех и на добър час“, каза още Тунева.\r\nЛора КАЛЧЕВА", "date": "2018.04.14", "title": "Емилия Тунева, зам.-кмет на Община Благоевград: Надявам се турнирът по водно спасяване да стане традиционен"}
{"url": "http://www.focus-news.net/news/2018/04/14/2511065/desislava-kostadinova-gerb-ima-nabor-ot-elektronni-uslugi-koito-sa-dostapni-za-balgarskite-grazhdani-v-chuzhbina.html", "text": "Хубаво е нашите сънародници в чужбина да знаят, че Министерството на външните работи предлага набор от електронни услуги, които са достъпни за български граждани. Това каза за Радио „Фокус“ – Пазарджик депутатът от ГЕРБ и член на парламентарната Комисия за българите в чужбина Десислава Костадинова. Тя обясни, че има предложение на Външно министерство нашите сънародници да получават документите за самоличност и чрез куриерска или пощенска услуга, за да не се налага да ходят два пъти до българските дипломатически и консулски представителства. „През миналата година по консулски път са издадени около 50 хиляди паспорта и това е далеч от годините, в които има пик в смяната на документи. Именно това налага облекчаване на административната тежест“, коментира Костадинова. Тя добави, че парламентарната Комисия за българите в чужбина е създадена именно, за да следи процесите, които са насочени към българите в чужбина, да работи за подобряването на всяка дейност, свързана с тях.\r\nВаня НИКОЛОВА", "date": "2018.04.14", "title": "Десислава Костадинова, ГЕРБ: Има набор от електронни услуги, които са достъпни за българските граждани в чужбина"}
{"url": "http://www.focus-news.net/news/2018/04/14/2511058/prokuror-miroslav-angelov-zadarzhana-e-zhenata-shofirala-lekiya-avtomobil-koyto-uchastva-v-katastrofata-na-avtomagistrala-trakiya.html", "text": "Жената, шофирала лекия автомобил, който участва в катастрофата на автомагистрала „Тракия“ е задържана за 72 часа, в понеделник ще ѝ бъде искана постоянна мярка на задържане. Това каза на брифинг наблюдаващият прокурор Мирослав Ангелов във връзка с тежкия пътен инцидент на автомагистрала „Тракия“, който стана вчера, предаде репортер на Агенция „Фокус“. „Огледът продължи няколко часа. 26 свидетели са разпитани, бройката е възможно да е нараснала. Направени са проби за алкохол водачите на двете превозни средства, те са отрицателни. Взети са мерки да бъде запазен багажа на пострадалите. Иззет е огромен обем по документация от фирмата, свързана с досието на автобуса. Той е нов, на около година и няколко месеца. Трудов договор на водача, дежурства. Разпитан е важен свидетел пред съдя. Извършено е освидетелстване на водачите от лекия автомобил. Изготвени са съдебно-медицински експертизи от 6 аутопсии“, заяви Ангелов. По думите му са взети справки на двамата водачи. „И двамата имат провинения. Водачката на лекия автомобил има тежко провинени, свързано с употреба на алкохол от преди около две години. Другият водач е бил с леки провинения. Лекият автомобил; няма техническа неизправност. С оглед на това, взех решение да бъде задържана за 72 часа и в понеделник ще бъде искана постоянна мярка за задържане. Повдигнато ѝ е обвинение за причиняване на пътно-транспортно произшествие с пострадали на повече от 2 лица, в случая на 6 лица и пострадали“, каза още той. \r\nЛюба АЛЕКСИЕВА", "date": "2018.04.14", "title": "Прокурор Мирослав Ангелов: Задържана е жената, шофирала лекия автомобил, който участва в катастрофата на автомагистрала „Тракия“"}
{"url": "http://www.focus-news.net/news/2018/04/14/2511061/donald-tramp-v-tuitar-misiyata-e-zavarshena-i-e-izpalnena-perfektno.html", "text": "Президентът на САЩ Доналд Тръмп похвали ударите на Западните страни по сирийското правителство в събота и заяви, че те са „изпълнени перфектно“, предава Reuters.\r\n„Перфектно изпълнени удари снощи. Благодаря на Франция и Обединеното кралство за тяхната мъдрост и мощта на техните добри армии. Не можеше да получим по-добри резултати. Мисията е изпълнена“, написа Тръмп в „Туитър“.\r\nReuters припомня, че посланието на американския президент повтаря почти дословно това на бившия американски държавен глава Джордж Буш младши, дадено от USS Abraham Lincoln през 2003 година по време на войната в Ирак.\r\nПревод и редакция:", "date": "2018.04.14", "title": "Доналд Тръмп в „Туитър“: Мисията е завършена и е изпълнена перфектно"}
{"url": "http://www.focus-news.net/news/2018/04/14/2511069/ombudsmanat-maya-manolova-shte-podkrepi-kampaniyata-v-zashtita-na-horata-s-intelektualni-zatrudneniya-i-psihichno-zdravni-problemi.html", "text": "На 15 април 2018 г. от 11.00 часа в клуб „Перото“ в НДК омбудсманът Мая Манолова ще подкрепи кампанията на Национална гражданска инициатива 7000, която организира подписка в защита на хората с интелектуални затруднения и психично-здравни проблеми. Това съобщиха от пресофиса на омбудсмана.\r\nИдеята на кампанията е промяна на статуквото чрез внасяне в Народното събрание на проектозакон за физическите лица и мерките за подкрепа. Инициаторите на гражданската подписка ще настояват депутатите да разгледат и приемат проектодокумента, чиято цел е да премахне системата на запрещение чрез въвеждане на нови мерки за подкрепа и защита на правата на хората с интелектуални затруднения и психично-здравни проблеми.", "date": "2018.04.14", "title": "Омбудсманът Мая Манолова ще подкрепи кампанията в защита на хората с интелектуални затруднения и психично-здравни проблеми"}
{"url": "http://www.focus-news.net/news/2018/04/14/2511068/plovdiv-natovareno-e-dvizhenieto-po-avtomagistrala-trakiya-patnite-nastilki-sa-suhi-i-prohodimi.html", "text": "Натоварено е движението по автомагистрала „Тракия“ в областта. Това съобщиха за Радио „Фокус“ – Пловдив от Областното пътно управление. Интензивен трафик се отчита и по направлението Пловдив - Асеновград - Смолян. Пътните настилки на територията на областта са сухи и нормално проходими. Временно движението се извършва с максимална скорост до 90 км/час и повишено внимание по АМ „Тракия“, от км 134 до км 157 в участъка от Пловдив до Стара Загора, поради осъществяване на краткотрайни ремонтни дейности. До 14 май движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Ограничено е преминаването на камиони над 5 тона по пътя Плодовитово - Първомай - Асеновград в района на моста над река Марица. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград. Опасност от образуването на свлачища и срутища има по направленията Асеновград - Смолян, Юговско ханче - Югово - Лъки и Кричим - Девин. Проходът Троян - Кърнаре е отворен за движение на всички моторни превозни средства.\r\nТрафикът на територията на град Пловдив също се извършва с нормална интензивност. Натоварено е движението в централната градска част. Затворено за движение остава източното платно на бул. „Руски“ в Пловдив, заради извършването на ремонтни дейности. По тази причина маршрутът на 7 автобусни линии е променен. Пътните настилки на територията на града са сухи и нормално проходими.\r\nТони МИХАЙЛОВ", "date": "2018.04.14", "title": "Пловдив: Натоварено е движението по автомагистрала „Тракия“, пътните настилки са сухи и проходими"}
{"url": "http://www.focus-news.net/news/2018/04/14/2511070/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvarditsa-i-elena.html", "text": "Свлачище затвори едната лента в участък от пътя между Твърдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 5 юли, съобщиха за Радио „Фокус“ – Велико Търново от Областно пътно управление. Съветват се водачите да карат внимателно и със съобразена скорост. Условията за пътуване в региона са нормални. Времето е ясно, без облаци и мъгли. Настилките са сухи, а трафикът – спокоен. Допълнително въведени ограничения няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път-551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.04.14", "title": "Велико Търново: Свлачище затвори едната лента в участък от пътя между Твърдица и Елена"}
{"url": "http://www.focus-news.net/news/2018/04/14/2511072/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Интензивен е трафикът по автомагистрала „Струма“ и главен път Е-79. Пътните настилки в областта са сухи. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти.\r\nЛора КАЛЧЕВА", "date": "2018.04.14", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/04/14/2511073/rumen-petkov-abv-sas-svikvaneto-na-saveta-za-sigurnost-na-oon-rusiya-pokazva-stremezh-da-se-spazva-mezhdunarodnata-pravna-uredba.html", "text": "Фактът, че Русия свиква Съвета за сигурност на ООН, показва стремеж да се спазва международната правна уредба. Това каза в интервю за Агенция \"Фокус\" Румен Петков, член на Изпълнителното бюро на АБВ и бивш вътрешен министър, коментирайки въздушната атака в Сирия, извършена от САЩ, Франция и Великобритания. Според него, ако Съветът за сигурност не осъди атаката в Сирия, ще  покаже, че е една пионка, с която никой няма намерение да се съобразява. „Русия демонстрира уважението си към него, институционалния подход, тя демонстрира зачитането на международната правна рамка. Други са тези, които я нарушиха по най-бруталния начин. Лично аз не мисля, че те с нещо ще променят поведението си в Съвета за сигурност“, допълни Петков. \r\nСпоред него мълчанието на интелигенцията на Франция и Великобритания   и грубото погазване на международния ред показва, че сме отишли в много, много лоша посока като общество като европейска система, общност и принципи на механизми за вземане на решения. Според Петков това е  много лош знак. „Боя се, че ценностната ни система на европейци, които задават облика на развитието на модерния свят, е много силно накърнена и затова трябва да си дадем ясна сметка“, допълни Петков. \r\nДеница КИТАНОВА", "date": "2018.04.14", "title": "Румен Петков, АБВ: Със свикването на Съвета за сигурност на ООН Русия показва стремеж да се спазва международната правна уредба"}
{"url": "http://www.focus-news.net/news/2018/04/14/2511074/mvnr-na-rusiya-udarite-na-sasht-po-siriya-govoryat-za-zhelanie-da-se-pomogne-na-ekstremistite-da-vazstanovyat-svoite-reditsi.html", "text": "Ударите на САЩ, Великобритания и Франция по Сирия говорят, че те искат да дадат на екстремистите възможност да възстановят своите редици. Това се казва в разпространено в събота съобщение на Министерството на външните работи на Русия, предава ТАСС.\r\nОт министерството обръщат внимание на това, че агресията е предприета в момент, когато сирийската войска продължава успешното настъпление срещу терористическите групировки, включително „Ислямска държава“ и „Джебхат ан Нусра“.\r\n„Получава се така, че САЩ и техните съюзници искат да дадат на радикалите и екстремистите възможност да повишат духа си, да възстановят своите редици и да завържат още повече кръвопролитията на сирийска територия, с цел да усложнят политическото разрешаване на конфликта“, посочиха от руското дипломатическо ведомство.\r\nОсвен това Москва призова членовете на Съвета за сигурност на ООН да дадат правилна оценка на ударите на западните страни по Сирия и да изключат възможността за рецидив на агресивните действия.\r\nКакто напомниха от министерството, на 14 април САЩ, заедно с Великобритания и Франция, в грубо нарушение на устава на ООН са извършили агресивен акт срещу Сирия, нанасяйки масирани ракетни удари по нейната територия. „Русия изисква спешно свикване на заседание на СС на ООН“, заявиха от руското МВнР. „Призоваваме членовете му и всички отговорни страни от международната общност да дадат правилната оценка на случилото се и да изключат възможността за рецидив на безразсъдните агресивни действия, поставящи под заплаха мира и сигурността в региона, който вече е дълбоко дестабилизиран в резултат от престъпните авантюри на САЩ и съюзниците им в Ирак и Либия“.\r\n„Повече от сто крилати ракети с въздушно и морско базиране бяха изстреляни по редица мишени в Сирия. Сред обектите, подложени на нападение, са – научно-изследователският център в сирийската столица, щабът на републиканската гвардия, база на ПВО, няколко военни летища, армейски складове“, информират от руското министерство. „Нанесени са значителни материални щети, включително на гражданската инфраструктура. Медиите съобщават за пострадали. Техният брой се уточнява. Според данни на руското посолство в Дамаск, сред тях няма наши граждани“.\r\nОсъждаме решително въоръжената агресия срещу Сирия“, подчертаха от дипломатическото ведомство. „Става дума за грубо нарушение на фундаменталните принципи на международното право, необосновано посегателство върху суверенитета на страна – пълноправен член на ООН, която в течение на много години води непримирима борба с тероризма на своя земя“.\r\nОт Москва обърнаха внимание на това, че тази акция „цели сплашване“ и е била предприета пред абсолютно измисленият предлог, че, уж, сирийските власти са използвали химическо оръжие в сирийския град Дума на 7 април т.г. „Бяха пренебрегнати представените от сирийското правителство и руската страна факти, свидетелстващи за това, че там е била устроена преднамерена и цинична инсценировка“, съобщиха от министерството.\r\n„Ударите са нанесени в момент, когато инспекторите от Организацията за забрана на химическото оръжие (ОЗХО) трябваше да отидат в Дума със задачата да установят истината“, отбелязаха от дипломатическото ведомство. „Има всички основания да се предполага, че целта на нападението срещу Сирия е бола да се възпрепятства работата на инспекторите на ОЗХО“.\r\nОсвен това, както посочиха от руското МВнР, агресивният акт от страна на Запада срещу Сирия „нанася мощен удар по усилията, целящи да стимулират женевския политически процес на основата на резолюция 2254 на СС на ООН, в която е била потвърдена единодушно подкрепата за уважаването на териториалната цялост и суверенитета на Сирия“.\r\n„Вече окончателно стана ясно, че тези на Запад, които се прикриват зад хуманитарна риторика и се опитват да оправдаят военното си присъствие в Сирия с потребността да се разгромят джихадистите, в действителност заедно с тях работят за разчленяването на страната“, подчертаха от дипломатическото ведомство. „Подобен извод се потвърждава и от категоричния отказ на САЩ и техните съюзници да окажат съдействие във възстановяването на районите на Сирия, освободени от правителствената армия“.\r\n„Призоваваме незабавно да се сложи край на изключително опасната линия на западните лидери за разваляне на всички споразумения по пътя към разрешаване на сирийския конфликт“, заключват от Министерството на външните работи на Русия.\r\nПревод и редакция:", "date": "2018.04.14", "title": "МВнР на Русия: Ударите на САЩ по Сирия говорят за желание да се помогне на екстремистите да възстановят своите редици"}
{"url": "http://www.focus-news.net/news/2018/04/14/2511076/pregled-na-mezhdunarodnite-novini-do-18-chasa-agentsiya-fokus.html", "text": "Ударите на САЩ, Великобритания и Франция по Сирия говорят, че те искат да дадат на екстремистите възможност да възстановят своите редици. Това се казва в разпространено в събота съобщение на Министерството на външните работи на Русия, предава ТАСС.\r\nОт министерството обръщат внимание на това, че агресията е предприета в момент, когато сирийската войска продължава успешното настъпление срещу терористическите групировки, включително „Ислямска държава“ и „Джебхат ан Нусра“.\r\n„Получава се така, че САЩ и техните съюзници искат да дадат на радикалите и екстремистите възможност да повишат духа си, да възстановят своите редици и да завържат още повече кръвопролитията на сирийска територия, с цел да усложнят политическото разрешаване на конфликта“, посочиха от руското дипломатическо ведомство.\r\nОсвен това Москва призова членовете на Съвета за сигурност на ООН да дадат правилна оценка на ударите на западните страни по Сирия и да изключат възможността за рецидив на агресивните действия.\r\nКакто напомниха от министерството, на 14 април САЩ, заедно с Великобритания и Франция, в грубо нарушение на устава на ООН са извършили агресивен акт срещу Сирия, нанасяйки масирани ракетни удари по нейната територия. „Русия изисква спешно свикване на заседание на СС на ООН“, заявиха от руското МВнР. „Призоваваме членовете му и всички отговорни страни от международната общност да дадат правилната оценка на случилото се и да изключат възможността за рецидив на безразсъдните агресивни действия, поставящи под заплаха мира и сигурността в региона, който вече е дълбоко дестабилизиран в резултат от престъпните авантюри на САЩ и съюзниците им в Ирак и Либия“.\r\n„Повече от сто крилати ракети с въздушно и морско базиране бяха изстреляни по редица мишени в Сирия. Сред обектите, подложени на нападение, са – научно-изследователският център в сирийската столица, щабът на републиканската гвардия, база на ПВО, няколко военни летища, армейски складове“, информират от руското министерство. „Нанесени са значителни материални щети, включително на гражданската инфраструктура. Медиите съобщават за пострадали. Техният брой се уточнява. Според данни на руското посолство в Дамаск, сред тях няма наши граждани“.\r\nОсъждаме решително въоръжената агресия срещу Сирия“, подчертаха от дипломатическото ведомство. „Става дума за грубо нарушение на фундаменталните принципи на международното право, необосновано посегателство върху суверенитета на страна – пълноправен член на ООН, която в течение на много години води непримирима борба с тероризма на своя земя“.\r\nОт Москва обърнаха внимание на това, че тази акция „цели сплашване“ и е била предприета пред абсолютно измисленият предлог, че, уж, сирийските власти са използвали химическо оръжие в сирийския град Дума на 7 април т.г. „Бяха пренебрегнати представените от сирийското правителство и руската страна факти, свидетелстващи за това, че там е била устроена преднамерена и цинична инсценировка“, съобщиха от министерството.\r\n„Ударите са нанесени в момент, когато инспекторите от Организацията за забрана на химическото оръжие (ОЗХО) трябваше да отидат в Дума със задачата да установят истината“, отбелязаха от дипломатическото ведомство. „Има всички основания да се предполага, че целта на нападението срещу Сирия е бола да се възпрепятства работата на инспекторите на ОЗХО“.\r\nОсвен това, както посочиха от руското МВнР, агресивният акт от страна на Запада срещу Сирия „нанася мощен удар по усилията, целящи да стимулират женевския политически процес на основата на резолюция 2254 на СС на ООН, в която е била потвърдена единодушно подкрепата за уважаването на териториалната цялост и суверенитета на Сирия“.\r\n„Вече окончателно стана ясно, че тези на Запад, които се прикриват зад хуманитарна риторика и се опитват да оправдаят военното си присъствие в Сирия с потребността да се разгромят джихадистите, в действителност заедно с тях работят за разчленяването на страната“, подчертаха от дипломатическото ведомство. „Подобен извод се потвърждава и от категоричния отказ на САЩ и техните съюзници да окажат съдействие във възстановяването на районите на Сирия, освободени от правителствената армия“.\r\n„Призоваваме незабавно да се сложи край на изключително опасната линия на западните лидери за разваляне на всички споразумения по пътя към разрешаване на сирийския конфликт“, заключват от Министерството на външните работи на Русия.\r\n***Ударът на САЩ, Франция и Великобритания по Сирия е нанесен не само по географски точки, но и по системата на международното право, заяви официалният представител на Министерството на външните работи на Русия Мария Захарова, предава РИА Новости.\r\n„От дипломатическа гледна точка, това, разбира се, е удар, нанесен не само по географска точка на картата на Земята, това е удар, нанесен по международното право, по цялата система на международните отношения“, заяви Захарова пред журналистите.\r\n*** Президентът на САЩ Доналд Тръмп похвали ударите на Западните страни по сирийското правителство в събота и заяви, че те са „изпълнени перфектно“, предава Reuters.\r\n„Перфектно изпълнени удари снощи. Благодаря на Франция и Обединеното кралство за тяхната мъдрост и мощта на техните добри армии. Не можеше да получим по-добри резултати. Мисията е изпълнена“, написа Тръмп в „Туитър“.\r\nReuters припомня, че посланието на американския президент повтаря почти дословно това на бившия американски държавен глава Джордж Буш младши, дадено от USS Abraham Lincoln през 2003 година по време на войната в Ирак.\r\n*** Официалната интернет страница на Министерството на отбраната на САЩ публикува изявление на министъра на отбраната на страната Джеймс Матис, представено без редакторска намеса.\r\n„Добър ден. Както знае светът, сирийският народ е подложен на ужасяващи страдания от продължилата дълго бруталност на режима на Асад“.\r\n„На 7 април режимът отново реши да не се съобрази с нормите на цивилизованите хора и демонстрира грубо несъобразяване с международното право, като използва химическо оръжие, за да убие жени, деца и други невинни хора. Ние и нашите съюзници намираме тези зверства за непростими“.\r\n„Като главнокомандващ, нашият президент има правото, според член II на Конституцията, да използва военна сила в чужбина, за да защити важни национални интереси на САЩ. Съединените американски щати имат важен национален интерес в избягването на влошаващата се катастрофа в Сирия и по-специално в предотвратяването на употребата и разпространението на химически оръжия“.\r\nМиналата година, в отговор на нападението с химическо оръжие срещу цивилни и като знак за режима да спре да употребява химически оръжия, ние нанесохме удари по военната база, от която бяха употребени тези оръжия“.\r\n„По-рано днес президента Тръмп нареди на американската армия да проведе операции, в сътрудничество с нашите съюзници, за разрушаването на възможностите на сирийския режим за изследване на химическите оръжия, разработването и произвеждането им“.\r\n„Тази нощ, Франция, Обединеното кралство и САЩ предприеха решителни действия и удариха сирийската инфраструктура за химически оръжия“.\r\nОчевидно, режимът на Асад не разбра миналогодишното ни послание. Този път, нашите съюзници и ние ударихме по-силно. Заедно, ние изпратихме ясно послание на Асад и лейтенантите му убийци, да не провеждат повече химически атаки, за които ще бъдат държани отговорни“.\r\n„Седемдесетте държави в коалицията за борба с „Ислямска държава“ продължават да са ангажирани с разгромяването на „Ислямска държава“ в Сирия. Отделно от това, ударът от тази вечер демонстрира международната решимост за предотвратяване на употребата на химически оръжия над всеки, при всякакви обстоятелства, в противоречие с международните закони“.\r\n „Искам да подчертая, че тези удари са насочени срещу сирийския режим. В осъществяването на тези удари, ние направихме големи усилия, за да избегнем цивилни и чуждестранни жертви“.\r\n„Но е време за нашите цивилизовани държави да се обединят спешно за приключването на сирийската гражданска война чрез подкрепа за женевския мирен процес под егидата на ООН“.\r\n„В съответствие с конвенцията за химическите оръжия, забраняваща употребата на подобни оръжия, ние призоваваме отговорните държави да осъдят режима на Асад и да се присъединят към нас и нашето твърдо намерение да предотвратим ново използване на химически оръжия“.\r\n„Генерал Дънфорд ще даде информация по военните въпроси“.\r\n„На основата на минали опит, ние очакваме значителна дезинформационна кампания през следващите дни от тези, които се съюзиха с режима на Асад. В опит да бъдем максимално прозрачни и точни, моите асистенти по връзките с обществеността Дана Уайт и генерал-лейтенант МакКензи, началник на Обединения щаб, ще ви информират за известните детайли утре“.\r\n*** Свиканото от Русия извънредно заседание на Съвета за сигурност на ООН ще се проведе в събота от 18:00 часа, предава Reuters, като се позовава на дипломатически източници.\r\nНа заседанието трябва да бъдат обсъдени нанесените от САЩ и техните съюзници ракенти удари по Сирия.\r\n***  ПВО системите на Сирия оборудвани с зенитно-ракетни системи съветска и руска продукция, са успели да прихванат повечето от крилатите ракети, изстреляни от силите на САЩ, Великобритания и Франция в нощта на 14-ти Април 2018. Това съобщи на пресконференция ръководителят на дирекцията по основните операции на Генералния щаб на руските въоръжени сили, генерал-полковник Сергей Рудской , предава ТАСС.\r\n„На 14 април 3:42-5:10, Московско време (съвпада с българското) по военни и граждански цели на Сирия, въздушни и морски носители на САЩ и техните съюзници извършиха ракета атака“, заяви Рудской. Руската система за противовъздушна отбрана на базите „Хмеймим“ „Тартус“ са успели своевременно да идентифицират всички ракети.\r\nСпоред руското министерство на отбраната в  нападението срещу Сирия участват стратегически бомбардировачи B-1B „Лансън“, многоцелеви изтребители F-15 и F-16 на американските военновъздушни сили, както и изтребители „Торнадо“ от Кралските военновъздушни сили на Великобритания над водите на Средиземно море. Освен това удари са нанесли разрушителят с управляемо ракетно оръжие клас „Арли Бърк“ „Лабуун“ и ракетният крайцер тип „Тикондерога“ „Монтерей“в Червено море.\r\nСтратегическите бомбардировачи от В-1В са преминали над сирийската територия от  района на Ал Танф, незаконно заеман от САЩ.\r\nРедица сирийски военни летища, промишлени и изследователски съоръжения са подложени на нападение . Според предварителните данни сутринта на 14 април 2018 г. няма загуби сред  цивилните и персонала на сирийската армия.\r\nСпоред наличната информация, са изстреляни  103 крилати ракети и ракети „земя-въздух“. От британските изтребители „Торнадо“ са изстреляни осем ракети. \r\nСирийското ПВО е прихванало 71 от общо 103 изстреляни ракети (68,9%). \r\n\"През последните шест години Русия е напълно реставрира сирийски системи за противовъздушна отбрана и продължава да я  подобрява. Бих искал да отбележа, че преди няколко години, поради спешната молба на някои от нашите западни партньори, ние отказахме доставки за Сирия на зенитно-ракетни системи С-300. С оглед на това, което се е случило, смятаме, че е възможно да се върнем към разглеждането на този въпрос - и не само по отношение на Сирия, но и на други държави“, допълни Рудской.\r\nЦелите на удара са   въздушните бази на сирийските военновъздушни сили. Данните за обективния контрол показват следното: по  летището „Дювали“ са изстреляни четири ракети - всички са прехванати  (100%); по  летището „ Дюмейр“ - 12 ракети, всички свалени (100%); по летището „Блай“ - 18 ракети, всички свалени (100%); по летището „Шайрат“ - 12 ракети, всички свалени (100%). Летищата не са повредени. От деветте ракети, изстреляни по неизползваното летище „Меззе“, пет са свалени (55,5%). От 16-те ракети по летището в Хомс 13 (81,25%) са унищожени. Не се наблюдават сериозни щети на този обект.\r\n30 ракети са участвали в удара срещу обекти в околностите на селищата Барзе и Джарамани. От тях са свалени седем ракети (23.3%). Тези обекти, за които се твърди, че са свързани с т. Нар. \"Военна химическа програма\" на Дамаск, са частично унищожени. В същото време те не се използват от дълго време, хората и оборудването на тях не е имало.\r\n*** Експертите от Организацията за забрана на химическото оръжие ще продължат с мисията си да разследват предполагаемата атака с отровен газ в сирийския град Дума, въпреки западните удари в страната, предава  AFP.\r\n„Комисията за установяване на фактите на ОЗХО ще продължи разполагането си в Сирия, за да установи фактите около обвиненията за употребата на химическо оръжие в дума“, съобщава ОЗХО в кратко свое заявление.\r\n*** Президентите на Сирия и на Иран Башар Асад и Хасан Роухани са обсъдили по телефона детайлите на ракетния удар на САЩ, Франция и Великобритания по Сирия, предава РИА Новости.\r\n„Време е западните сили, които подкрепят тероризма, да признаят, че са загубили контрол. Те чувстват, че са загубили доверието на своите народи и на света“, Асад е цитиран от пресслужбата на сирийското президентство.\r\nНа свой ред президентът на Иран осъди бомбардировката на Сирия и потвърди, че Техеран ще продължи да стои на страната на сирийското ръководство и неговия народ. Роухани също така изрази увереност, че агресията на западните страни няма да отслаби духа на сирийците в борбата срещу тероризма.\r\n*** Източници от министерството на отбраната на Франция съобщиха, че по време на координираните заедно с Великобритания и САЩ удари по Сирия , френските кораби и изтребители са изстреляли 12 ракети, предава  The Guardian.\r\nПървоначално крилати ракети са били изстреляни от разположените в Средиземно море френски фрегати, а 20 минути по-късно ракети са нанесени от няколко френски изтребителя, които са излетели от бази разположени в страната и са се върнали обратно в нея.\r\nФренските бойни кораби, участващи в ударите са напуснали района и са се запътили на запад. Френската операция е продължила 10 часа. „Операцията приключи, френските самолети се завърнаха“, съобщиха източниците от френското министерство на отбраната.\r\n*** Британският министър председател Тереза Мей излезе с официално заявление за ударите в Сирия, нанесени от страната ѝ, САЩ и Великобритания, пише The Guardian.\r\nМинистър-председателят заяви, че в момента все още се уточняват резултатите от британските въздушни удари , но правителството е „убедено в успеха“. \r\nСъщевременно тя допълни, че атаките са били „правилни и законни“. „Те ще изпратят ясен сигнал до тези, които вярват, че употребата на химическо оръжие няма да има последствия“, допълни тя.\r\nСпоред министър-председателя военните действия ще облекчат по-нататъшното страдание на сирийския народ.\r\n„Не става дума за смяна на режима. Това е ограничен, насочен и ефективен удар с ясни граници“, заяви Мей и уточни, че той цели спирането на възможностите за проучване, развиване и употреба на химическо оръжие.\r\n„Ударите снощи бяха значително по-мащабни от тези на САЩ от преди година и целят по-голямо влияние върху възможностите и волята на режима да използва химическо оръжие“, допълни Мей.\r\n*** Президентът на Русия Владимир Путин заяви, че групата западни страни е пренебрегнала цинично изпращането в Сирия на специалисти от ОЗХО и е предприела военна операция без да дочака резултатите от разследването, предава РИА Новости.\r\n„Организацията за забрана на химическото оръжие изпрати в Сирия своите специалисти за изясняване на всички обстоятелства. Но групата на западните страни пренебрегна това цинично и предприе военна операция, без да дочака резултатите от разследването“, пише в официално заявление на Путин. \r\nСпоред него, както преди година, САЩ са използвали като предлог инсценировка на употреба на химическо оръжие.\r\n***", "date": "2018.04.14", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/04/14/2511075/yambol-vremenno-dvizhenieto-se-osashtestvyava-v-izprevarvashtata-lenta-po-avtomagistrala-trakiya-v-rayona-na-selo-vodenichane-poradi-patnotransportno-proizshestvie.html", "text": "Временно движението в участъка от км 296 до км 298 в посока София на АМ \"Тракия\" в района на село Воденичане се осъществява само в изпреварващата лента, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.04.14", "title": "Ямбол: Временно движението се осъществява в изпреварващата лента по автомагистрала \"Тракия\", в района на село Воденичане, поради пътнотранспортно произшествие"}
{"url": "http://www.focus-news.net/news/2018/04/14/2511067/prokuror-miroslav-angelov-katastrofata-na-avtomagistrala-trakiya-se-dalzhi-na-subektivni-deystviya-na-zhenata-shofirala-lekiya-avtomobil.html", "text": "Към днешна дата беше извършен разпит на водачката на МПС и беше станало ясно, че експертизата, касаеща техническата изправност на нейния автомобил е готова. Това каза на брифинг наблюдаващият прокурор Мирослав Ангелов във връзка с тежкия пътен инцидент на автомагистрала „Тракия“, който стана вчера, предаде репортер на Агенция „Фокус“. „От експертизата е ясно, че лекият автомобил, който е влязъл в съприкосновение с автобуса, няма техническа неизправност. В момента продължават действия по разследването. В областните дирекции има хора, които се разпитват. Известно е, че е имало граждани, които са били преки очевидци на инцидента - нека се обадят на телефон 0886 88 25 31. Важно е да разберем истината, а тя най-лесно ще излезе, когато получим преки непосредствени показания от лица, които са били преки свидетели на инцидента. Това е дежурен телефон, стои постоянно в мен. По всяко време може да ми се звъни. Разчитам на гражданите, които могат да помогнат“, заяви прокурор Ангелов. \r\nТой уточни, че задържаната жена е на 29 години и е от Плевен. „За мен беше важно да разбера дали пътнотранспортното произшествие не се дължи на повреда – т.е. тя да няма вина за това. След като няма техническа повреда в автомобила, приемам, че е бил изправен и пътнотранспортното произшествие се дължи на нейни субективни действия, което е причина за него. Пътникът с нея е разпитан и би трябвало да е освободен. Правена е и проба за наркотици и също е отрицателна. Възможно е автомобилът да е ударил предна лява гума на автобуса, така че да го завърти надясно“, обясни Ангелов и добави, че след това автобусът неминуемо е отишъл в канавката, каквото и да е искал да направи водачът на автобуса. По думите му товарът и пътниците са били разпределени равномерно. Той уточни, че засега няма друга хипотеза за друг участник в пътнотранспортното произшествие. „Възможно е да излезе, но най-вероятно няма. Възможно е да има техническа неизправност на автобуса. Експертизата обаче ще се забави, тъй като сега е готова само за автомобила. Възможни са няколко версии в зависимост от мястото на удара“, каза още Мирослав Ангелов. \r\nЛюба АЛЕКСИЕВА", "date": "2018.04.14", "title": "Прокурор Мирослав Ангелов: Катастрофата на автомагистрала „Тракия“ се дължи на субективни действия на жената, шофирала лекия автомобил"}
{"url": "http://www.focus-news.net/news/2018/04/14/2511071/radostina-velinova-op-parkingi-i-garazhi-dupnitsa-v-obhvata-na-sinyata-zona-v-grada-ima-260-parkomesta.html", "text": "В обхвата на „синята зона“ има 260 паркоместа. Това каза за Радио „Фокус“ - Пирин Радостина Велинова, управител на Общинското предприятие „Паркинги и гаражи” в Дупница. „Паркоместата са предимно в централна градска част, като имаме един по-голям паркинг, който е в района на парк „Рила“, там са около 100 паркоместа. Винаги може да се помисли в посока за разширяване, но това по-скоро е управленско решение, което би трябвало да вземе Община Дупница“, каза още Велинова. По думите ѝ на този етап все още не е закупен „паяк“. „През 2017 година беше внедрена СМС система за паркиране, тъй като на територията на общината такова нещо нямаше. Тази система действа успешна и се използва предимно от гости на града, но гражданите започнаха все по-често да се възползват от тази екстра, защото по този начин нямат досег до контрольорите. Имаш обратна връзка, когато изтича времето за престоя. По-бързо и по-удобно се случва плащането“, каза още Велинова. Тя подчерта, че миналата година на заседание на Общински съвет - Дупница е взето решение паркингът на парк „Рила“ да започне работата си не от юни месец, както беше досега, а от началото на май месец. „От 1 май стартираме работа и там и няма да има промени в заплащането, като престоят ще бъде 1 лев за целия ден“, каза още Велинова.\r\nЛора КАЛЧЕВА", "date": "2018.04.14", "title": "Радостина Велинова, ОП „Паркинги и гаражи“ - Дупница: В обхвата на „синята зона“ в града има 260 паркоместа"}
{"url": "http://www.focus-news.net/news/2018/04/14/2511077/deyan-donchev-sluzhba-za-saveti-v-zemedelieto-veliko-tarnovo-do-25-hilyadi-evro-poluchavat-mladi-zemedelski-stopani-po-programata-za-razvitie-na-selskite-rayoni.html", "text": "До 25 хиляди евро получават млади земеделски стопани по Програмата за развитие на селските райони. Средствата се осигуряват по подмярка 6.1 „Стартова помощ за млади земеделски стопани“. Това каза за Радио „Фокус“ – Велико Търново Деян Дончев, ръководител на областния офис на Националната служба за съвети в земеделието във Велико Търново. Кандидатстването се случва само онлайн, чрез системата ИСУН. Нужно е изготвяне на бизнес план, информация за стопанството и производителя, както и заявление, което се предоставя от Държавен фонд „Земеделие“. „Тъй като кандидатстването за пръв път е само електронно, Службата за съвети в земеделието има готовност да оказва съдействие на земеделските стопани. Ние можем да оказваме съдействие при изготвянето на заявлението, което включва основната информация и на бизнес-плана. Помощта е напълно безплатна за земеделските стопани, като се цели да се облекчат кандидатстването, както и разходите на земеделските стопани“, добави Деян Донков. Размерът, на помощта, която ще получат стопаните, е 25 хиляди евро, които се превеждат на два транша. „Първият (12 500 евро) се изплаща на земеделския стопанин след неговото одобрение, респективно след подписване на договора с Държавен фонд „Земеделие“, а втората половина, след като той изпълни ангажиментите по бизнес-плана. Основният ангажимент е да се увеличи размерът на стопанството. Това може да стане не по-рано от 2.5 години след първото плащане“, коментира експертът. Бизнес-плановете трябва да са изготвени за пет години.\r\nЛуиза ТРАНЧЕВА", "date": "2018.04.14", "title": "Деян Дончев, Служба за съвети в земеделието - Велико Търново: До 25 хиляди евро получават млади земеделски стопани по Програмата за развитие на селските райони"}
{"url": "http://www.focus-news.net/news/2018/04/14/2511059/anadolu-agency-redzhep-erdogan-namira-udarite-po-siriyskiya-rezhim-za-podhodyashti.html", "text": "Президентът на Турция Реджеп Таийп Ердоган приветства ударите по Сирия, нанесени от САЩ, Великобритания и Франция заради предполагаемата химическа атака в град Дума, предава Anadolu Agency.\r\n„Намираме операцията за подходяща“, заяви Ердоган по време на мероприятие в Истанбул.\r\nПревод и редакция:", "date": "2018.04.14", "title": "Anadolu Agency: Реджеп Ердоган намира ударите по сирийския режим за „подходящи“"}
{"url": "http://www.focus-news.net/news/2018/04/14/2511078/ria-novosti-emanyuel-makron-e-otkazal-da-predostavi-dokazatelstva-za-himicheskata-ataka-v-duma-na-vladimir-putin.html", "text": "Западът не обосновава с нищо ударите по Сирия, освен с информациите взети от медиите и социалните мрежи, заяви в събота министърът на външните работи на Русия Сергей Лавров, цитиран от РИА Новости.\r\n„Освен публикациите в медиите и социалните мрежи и това видео, достатъчно смешно за специалистите, не се привежда нищо повече“, заяви Лавров в хода на изказването си на Съвета по външна отбранителна политика.\r\n„При това президента (на Франция Еманюел) Макрон, който заяви публично, че разполага с неопровержими факти, потвърждаващи употребата на химическо оръжие в Дума от режима, както те наричат Асад, разговаря онзи ден с президента Путин. В хода на разговора нашият президент се позова на публичните утвърждения на френския лидер за наличието на такива факти и помоли те да бъдат споделени... Отговорът е бил такъв – тайна. Ние не можем да предоставим тези данни, още повече, че това не е наша тайна“, добави Лавров.\r\nПревод и редакция:", "date": "2018.04.14", "title": "РИА Новости: Еманюел Макрон е отказал да предостави доказателства за „химическата атака“ в Дума на Владимир Путин"}
{"url": "http://www.focus-news.net/news/2018/04/14/2511079/gd-granichna-politsiya-intenziven-e-trafikat-na-gkpp-kapitan-andreevo-za-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.04.14", "title": "ГД \"Гранична полиция\": Интензивен е трафикът на ГКПП \"Капитан Андреево\" за товарни автомобили на изход"}
{"url": "http://www.focus-news.net/news/2018/04/14/2511080/yambol-dvama-dushi-sa-zaginali-a-drugi-shestima-sa-postradali-pri-katastrofa-s-bus-na-avtomagistrala-trakiya.html", "text": "Бус е катастрофирал на автомагистрала \"Тракия\" в района на км 296. Това съобщиха за Агенция \"Фокус\" от ОДМВР-Ямбол. По първоначални данни вследствие на инцидента са загинали двама души, а други шестима са пострадали. Сигналът за произшествието е постъпил към 17:00 часа. По информация на МВР бус „Форд Транзит“ е напуснал пътното платно и се е обърнал в канавката. На място има пристигнали полицейски екипи и екипи на \"Спешна помощ\". Обстоятелствата около инцидента се изясняват.", "date": "2018.04.14", "title": "Ямбол: Двама души са загинали, а други шестима са пострадали при катастрофа с бус на автомагистрала „Тракия“"}
{"url": "http://www.focus-news.net/news/2018/04/14/2511063/pentagonat-za-udarite-v-siriya-udarihme-uspeshno-vsichki-tseli.html", "text": "От Пентагона заявиха в събота, че съвместните удари на САЩ, Великобритания и Франция срещу сирийския режим „са ударили всички цели“, което противоречи на твърденията на Русия, че 70 от 102 ракети са свалени, предава AFP.\r\n„Не искаме конфликт в Сирия, но не можем да допуснем подобни груби нарушения на международното право“, заяви говорителят на американското Министерство на отбраната Дана Уайт пред репортерите.\r\n„Ударихме успешно всяка цел“, заяви тя. „Ударите бяха оправдани, легитимни и пропорционални“.\r\nГенерал-лейтенант Кенет МакКензи, на същия брифинг, заяви, че три обекта, които са били „фундаментални компоненти от химическата инфраструктура на режима“ са ударени.\r\nОперацията е била „прецизна, съкрушителна и ефективна“, заяви той, като добави, че тя ще върне програмата за химически оръжия на Сирия „с години назад“.\r\nМаккензи отбеляза още, че нито един „самолет или ракета, използвани в операцията, не са засечени успешно от сирийската противовъздушна отбрана“.\r\nПревод и редакция:", "date": "2018.04.14", "title": "Пентагонът за ударите в Сирия: Ударихме успешно всички цели"}
{"url": "http://www.focus-news.net/news/2018/04/14/2511100/thestivalgrgartsiya-32-narusheniya-na-gratskoto-vazdushno-prostranstvo-ot-turski-samoleti-sa-bili-registrirani-v-denya-na-traur-v-pamet-na-kapitan-georgios-baltadoris.html", "text": "32 нарушения от турски самолети на гръцкото въздушно пространство над Егейско море са били регистрирани в деня на траур в памет на капитан Георгиос Балтадорис, предава електронното издание \"Тhestival.gr\", като се позовава на данни на гръцкия генерален щаб.\r\nЗасечени са били два турски самолета CN-235, два хеликоптера и четири нарушения на правилата на въздушно движение в Североизточната, Централната и Югоизточната част на Егейско море.\r\nТурските въздухоплавателни средства са били прихванати от гръцките ВВС.\r\nПревод и редакция:", "date": "2018.04.14", "title": "\"Тhestival.gr\"(Гърция): 32 нарушения на гръцкото въздушно пространство от турски самолети са били регистрирани в деня на траур в памет на капитан Георгиос Балтадорис"}
{"url": "http://www.focus-news.net/news/2018/04/14/2511101/plovdiv-nad-2000-dushi-ot-oblastta-sa-smenili-mestozhiveeneto-si-ot-selo-v-grad-prez-minalata-godina.html", "text": "Над 2000 души от Пловдивска област са сменили местоживеенето си от село в град през миналата година. Това съобщиха за Радио „Фокус“ – Пловдив от Териториалното статистическо бюро-Юг. През 2017 година в преселванията между населените места в областта и страната са участвали почти 5500 души, които са с 900 повече в сравнение с предходната година. От всички, които са променили своето обичайно местоживеене вътре в страната, 42 % са мъже и 58 % – жени. По отношение на възрастовата структура с най-голям относителен дял сред преселващите се са лицата във възрастовата група 20-39 години – 34 %, следвани от лицата под 20 години – 30.8 %. Значително по-малък е делът на лицата на 60 и повече навършени години и на тези на 40-59 години.\r\nНай-голямо движение има по направлението „село – град“, сочат още данните на Териториалното статистическо бюро-Юг. С по-малък обхват са миграционните потоци по направленията „град- село“ – 1500 души и над 1200 по направлението „град-град“. Най-слабо изразено е движението между селата. От всички вътрешни мигранти през 2017 година, 690 души са се преселили от селата в селата. В резултат на преселванията между градовете и селата, населението на градовете в Пловдивска област се е увеличило с 530 души, респективно с толкова е намаляло населението в селата. Преселващите се, избрали за свое ново местоживеене област Пловдив, са 11 031. Областите с най-големи относителни дялове в миграционния поток към област Пловдив са столицата София, Пазарджик, Смолян, Стара Загора и Хасково. В резултат на механичния прираст населението на областта през 2017 година се е увеличило с 1698 души.\r\nПрез 2017 година 1 618 души са променили своя настоящ адрес от областта в чужбина, като от тях 50.9 % са мъже. Лицата, които са сменили местоживеенето си от чужбина в Пловдивска област, или потокът на имигрантите включва български граждани, завърнали се в страната, както и граждани на други държави, получили разрешение за постоянно пребиваване в страната. През 2017 година 1 658 лица са променили своето обичайно местоживеене от чужбина в Пловдивска област. Относителният дял на мъжете е 50.7 %, а на жените – 49.3 %.", "date": "2018.04.14", "title": "Пловдив: Над 2000 души от областта са сменили местоживеенето си от село в град през миналата година"}
{"url": "http://www.focus-news.net/news/2018/04/14/2511066/mvnr-na-rusiya-udarat-po-siriya-beshe-i-udar-po-mezhdunarodnoto-pravo.html", "text": "Ударът на САЩ, Франция и Великобритания по Сирия е нанесен не само по географски точки, но и по системата на международното право, заяви официалният представител на Министерството на външните работи на Русия Мария Захарова, предава РИА Новости.\r\n„От дипломатическа гледна точка, това, разбира се, е удар, нанесен не само по географска точка на картата на Земята, това е удар, нанесен по международното право, по цялата система на международните отношения“, заяви Захарова пред журналистите.\r\nПревод и редакция:", "date": "2018.04.14", "title": "МВнР на Русия: Ударът по Сирия беше и удар по международното право"}
{"url": "http://www.focus-news.net/news/2018/04/14/2511102/predstoyashti-mezhdunarodni-sabitiya-za-15-april-agentsiya-fokus.html", "text": "***Президентски избори в Черна гора\r\n***Мащабни протести в Барселона по случая шестия месец от хвърлянето в затвора на сепаратистките лидери\r\n***Проследяване на ситуацията след ракетните удари на САЩ, Великобритания и Франция по обекти в Сирия\r\n***Среща на върха на двете Америки в Перу\r\n***", "date": "2018.04.14", "title": "Предстоящи международни събития за 15 април ( Агенция „Фокус“ )"}
{"url": "http://www.focus-news.net/news/2018/04/14/2511099/the-drive-vsichki-detayli-za-raketnata-ataka-v-siriya-koito-predstavi-pentagonat.html", "text": "По-малко от дванадесет часа, след като САЩ, заедно със своите съюзници Франция и Великобритания, осъществи серия от ракетни удари по обекти, свързани с химическия арсенал на сирийското правителство, Пентагонът даде брифинг, на който представи повече детайли за атаката. Американският електронен портал The Drive представи основните подробности от мероприятието:\r\n-\tГоворителят на Пентагона Дана Уайт настоя, че „тази операция не представлява промяна в политиката на САЩ“ и не е опит за сваляне на Асад или въвличане в гражданската война в Сирия\r\n-\tТя е отговор на „нелегалните тактики“ на режима на Асад, който продължава да употребява химически оръжия, което представлява морален императив за интервенция.\r\n-\tГенерал-лейтенант Кенет МакКензи, началник на Обединения щаб на ВС на САЩ, заяви, че сирийците не са успели да осъществят „материална намеса“ в операцията и всички ракети са достигнали до своите цели\r\n-\tМакКензи заяви, че не е имало индикации за военен отговор от „актьорите“ в Сирия, но американските войници в страната продължават да са във висока готовност да се защитят.\r\n-\tТой описа мисията, координира така, че 105-те ракети са ударили своите мишени в около 4:00 местно сирийско време, като „прецизна, съкрушителна, ефективна“.\r\n-\tОперацията е „нанесла значителни щети“ на сирийската инфраструктура за химически оръжия и въпреки съобщенията за евакуацията на част от оборудването за производство и други материали, някои съоръжения най-вероятно са били прекалено големи, за да бъдат преместени на друго, сигурно, място.\r\n-\t76 ракети са ударили Научно-изследователския център Барза в Дамаск, включително 57 „Томахоук“ и 19 други крилати ракети с въздушно базиране.\r\n-\t22 ракети са ударили склада за химически оръжия западно от Хомс, включително девет TLAM – всички, изстреляни от американски кораби – осем ракети Storm Shadow с въздушно базиране, изстреляни от британски самолети и три Missile de Croisière Naval крилати ракети от френски фрегати, както и две крилати ракети SCALP с въздушно базиране, изстреляни от френски самолети.\r\n-\tСедем френски ракети SCALP са ударили свързания с втората мишена комплекс от бункери.\r\n-\tМорските сили са включвали подводницата от клас Virginia на американския флот USS John Warner, крайцерът от клас Ticonderoga USS Monterey и разрушителите от клас Arleight Burke USS Higgins I Laboon.\r\n-\tLaboon и Moneterey са ударили целите си от Червено море, Higgins е изстрелвал ракети от северната част на Арабския залив, а John Warner е бил в Средиземно море.\r\n-\tОбщо, Monterey е изстрелял 30 ракети, Higgins – 23, Laboon – 7, а John Warner – 6.\r\n-\tФренската фрегата от клас Aquitane Languedoc също е взела участие в операцията от Средиземно море.\r\n-\tСамолетите са оперирали от бази из целия регион, включително бомбардировачите от ВВС на САЩ B-1B, които са изстреляли всички 19 ракети JASSM-ER, съпровождани от изтребители.\r\n-\tУчастие са взели и британски бойни самолети Tornado GR-4 и френски Rafale и Mirage 2000 многоцелеви изтребители. Великобритания и Франция са изпратили неназован брой придружаващи изтребители.\r\n-\tМакКензи заяви, че сирийците са опитали да свалят връхлитащите ракети с 40 ракети земя-въздух, използвайки „балистична траектория“ и „без насочване“.\r\n-\tТой добави, че тези ракети „е трябвало да паднат някъде“ и са представлявали заплаха за невинни цивилни.\r\n-\tМакКензи заяви, че загубите от разрушените обекти ще бъдат значителни за Асад, но отказа да даде по-конкретна информация за моментното състояние на сирийските химически възможности.\r\n-\tТой призна, че е възможно да има още химически атаки на сирийското правителство в бъдеще и че продължава да има още обекти, свързани с химическата инфраструктура, които не са ударени от САЩ и съюзниците им.\r\n-\tДана Уайт подчерта, че операцията се различава от тази срещу сирийската военновъздушна база „Шайрат“ миналата година и е била фокусирана върху неутрализирането на възможностите за производство на химическо оръжие, а не върху унищожаването на местата, от където могат да бъдат осъществени атаки.\r\n-\tТя отказа неколкократно да представи доказателствата на САЩ, че сирийското правителство е осъществило химическа атака в Дума и какви вещества са били използвани и заяви, че американското правителство все още оценява ситуацията.\r\n-\tТя обаче заяви, че правителството на САЩ продължава да е „сигурно“, че действително е имало атака с химически оръжия и сирийското правителство е отговорно за нея.\r\n-\tМакКензи заяви, че американската армия е провела детайлен процес на определяне на целите, за да минимизира възможността за изтичане на химически вещества от трите обекта.\r\n-\tЛинията за комуникация с Русия остава отворена, но МакКензи не каза дали по нея е осъществена някаква дискусия по отношение на ударите.\r\nПревод и редакция:", "date": "2018.04.14", "title": "The Drive: Всички детайли за ракетната атака в Сирия, които представи Пентагонът"}
{"url": "http://www.focus-news.net/news/2018/04/14/2511105/plovdiv-blizo-200-sa-svobodnite-rabotni-mesta-obyaveni-ot-direktsiya-byuro-po-truda-asenovgrad-prez-poslednata-sedmitsa.html", "text": "Близо 200 са свободните работни места, обявени от Дирекция „Бюро по труда“ – Асеновград през последната седмица. Това съобщиха за Радио „Фокус“ – Пловдив от ръководството на дирекцията, обхващаща териториално общините Асеновград и Лъки. Едно е обявеното свободно място за висшисти – за медицинска сестра. Сред най-търсените работници със средно и основно образование са машинните оператори – близо 40 свободни работни места, монтажници, готвачи, камериери, шивачи, крупиета, екструдеристи, бармани, сервитьори и администратори на хотел. Свободни позиции са обявени също за работници за сглобяване на детайли, касиери за бензиностанция, букмейкъри, пиколо, помощник-готвачи и работници за кухня.\r\n15 са работните места по схема „Младежка заетост”. За стажуване то е едно – за продавач-консултант с икономическо или техническо образование, а за обучение са 14 – 10 за охранители, 4 за продавач-консултант. По схемите „Обучения и заетост“ и „Обучения и заетост на младите хора“ е обявено по едно работно място – съответно за продавач в областта на интернет търговията и за шивач на мъжко и дамско облекло.\r\nТони МИХАЙЛОВ", "date": "2018.04.14", "title": "Пловдив: Близо 200 са свободните работни места, обявени от Дирекция „Бюро по труда“ – Асеновград през последната седмица"}
{"url": "http://www.focus-news.net/news/2018/04/14/2511103/pazardzhik-obshtina-panagyurishte-e-podgotvila-bogata-programata-za-otbelyazvaneto-na-142-godini-ot-aprilskoto-vastanie.html", "text": "Община Панагюрище оповести програмата на тържествата по повод 142 години от Априлското въстание, предаде репортер на Радио „Фокус“ – Пазарджик. Събитията започват на 30 април с празничен концерт „С България в сърцето“ от 20.00 часа на централния площад в града. На 1 май от 10.30 часа е Литийното шествие от Историческия музей в Панагюрище до централния площад „20 април“. Ритуалът по издигане на националното знаме на Република България ще започне в 10.45 часа, а в 11.00 часа е заупокойната панихида за загиналите в Априлското въстание. В 11.30 часа на Национален мемориален комплекс „Априлци“ ще започне Военно-историческа възстановка „Мъжество и саможертва – Панагюрище 1876“, с участието на Национално дружество „Традиция“. В 12.45 часа ще бъдат положени венци и цветя пред вечния огън в комплекса, а от 20.30 часа на площад „20-ти април“ е  Националният митинг-заря. На 2 май е всенародното поклонение-събор в местността „Оборище“.\r\nВаня НИКОЛОВА", "date": "2018.04.14", "title": "Пазарджик: Община Панагюрище е подготвила богата програмата за отбелязването на 142 години от Априлското въстание"}
{"url": "http://www.focus-news.net/news/2018/04/14/2511104/sliven-sas-spektakal-malki-istorii-za-lyubovta-otkrivat-petiyat-mezhdunaroden-festival-na-izkustvata-magiyata-na-vyatara-2018.html", "text": "V Международен фестивал на изкуствата „Магията на вятъра 2018“ ще се състои в Сливен от 17 до 19 април, съобщи за Радио „Фокус“ – Сливен директорът на Държавен куклен театър – Сливен Ефимия Павлова. И тази година театърът е предвидил богата програма за малки и големи зрители. Предвидени са улични спектакли, концерт на театрални кукли, шоу със сапунени балони, два концерта за пиано и цигулка, изложби и много куклени спектакли. Гости са творци от Швеция, Турция, Унгария, Босна и куклени театри от България. Проявите ще се състоят на сцените на Кукления театър, в зала „Сливен“, Регионална библиотека „Сава Доброплодни“, Национална художествена гимназия „Димитър Добрович“ и открити сцени в града. Официалното откриване на фестивала ще бъде на 17 април от 10.00 часа пред сградата на театъра, а ден след това домакините ще представят новия си спектакъл „Малки истории за любовта“. Постановката е българо-шведска. Дело е на ДКТ – Сливен, Център за изкуства „За Родопите“ и театър „Стафан Бьорклунд“ – Швеция. В спектакъла се разказва историята на малко момче и момиче, които чрез игри научават как се заражда любовта и животът. Спектакълът е без думи, а сценографията и декорите са дело на Енид и Стафан Бьорклунд – собственици на екологична градина – театър  край Малмьо, Швеция.\r\nЛюдмила ЙОРГОВА", "date": "2018.04.14", "title": "Сливен: Със спектакъл „Малки истории за любовта“ откриват Петият Международен фестивал на изкуствата „Магията на вятъра 2018“"}
{"url": "http://www.focus-news.net/news/2018/04/14/2511107/anton-krastev-kmet-na-velikotarnovskoto-selo-ledenik-investitori-proyavyavat-interes-kam-seloto-no-se-otkazvat-zaradi-loshata-infrastrukturata-kam-nego.html", "text": "Инвеститори проявяват интерес към великотърновското село Леденик. Това съобщи за Радио „Фокус“ – Велико Търново кметът на селото Антон Кръстев. Има предложения за строеж на цехове и предприятия. По думите му инвеститорите се отказват заради лошото състояние на инфраструктурата, водеща до населеното място. Кметът допълни, че лошия път е причината и много хора да се отказват да си закупят имот в селото. „Няма как да си закупите жилище в Леденик при положение, че няма адекватен път, който свързва селото с град Велико Търново. Няма как да си пуснете децата да пътуват до училище по този стръмен наклон и по този опасен участък, по който се движи в момента автобусът“, посочи Антон Кръстев. Той подчерта, че в населеното място има много исторически забележителности, които могат да привличат туристи като църквата „Свети Георги“, която е изографисана от Захари Зограф, кулата на Шемши бей и воденицата. Характерна за селото е и красивата природа. През него преминава река Янтра. Обособена е и плажна ивица. „Туристите са добре дошли, но няма как да дойдат. Трябва да им създадем удобства и достъпна среда“, посочи Антон Кръстев.\r\nНадежда КРЪСТЕВА", "date": "2018.04.14", "title": "Антон Кръстев, кмет на великотърновското село Леденик: Инвеститори проявяват интерес към селото, но се отказват заради лошата инфраструктурата към него"}
{"url": "http://www.focus-news.net/news/2018/04/14/2511106/afp-rusiya-ne-poluchi-podkrepata-na-ss-na-oon-za-osazhdane-na-raketnite-udari-sreshtu-siriya.html", "text": "Русия не получи подкрепата на Съвета за сигурност на ООН за проекторезолюцията си за осъждане на ракетните удари на САЩ, Франция и Великобритания над Сирия, в отговор на предполагаемата химическа атака в град Дума, предава AFP.\r\nПроекторезолюцията бе подкрепена от три страни, осем бяха против нея а четири се въздържаха.\r\nПревод и редакция:", "date": "2018.04.14", "title": "AFP: Русия не получи подкрепата на СС на ООН за осъждане на ракетните удари срещу Сирия"}
{"url": "http://www.focus-news.net/news/2018/04/14/2511109/tihomir-ivanov-pisatel-dushepisat-i-patuvaneto-na-chovek-kam-sobstvenata-mu-vatreshna-vselena-prodalzhavat-tsyal-zhivot.html", "text": "Душеписът и пътуването на човек към собствената му вътрешна вселена продължават цял живот. Това каза за Радио „Фокус“ – Пловдив писателят и пътешественик Тихомир Иванов, който на 12 април в Градската библиотека „Паисий Хилендарски“ в Асеновград представи книгата си „Камино. Пътят на завръщането“.\r\n„Това е дебютната ми книга, която написах приблизително преди 2 години. Тя разказва за всичко онова, което аз преживях на самия път Камино – поклоннически път в Испания, по който извървях 800 километра. И всъщност тази книга е един душепис, така да го нарека. Особена книга е. Не е типичната книга и е много по-различна от всички останали за Камино, които досега са излизали на българския книжен пазар. Освен, че я има пътеписната част, освен че има лична история, то е романизирано. Има си главни герои с най-различни интересни имена. Това е едно пространство, в което аз разказвам на читателите за това физическо пътуване в Испания и за моите духовни търсения, свързани с личната ми история, с нещата, които съм преживял преди Камино, с нещата, които преживях на Камино, с всичко онова, което в рамките на тези 31 дни ми се случи, пътешествайки километър по километър в Испания. Това са 31 дни на преход. Книгата е абсолютно автентична и в нея няма грам художествена измислица, независимо че е романизирано. Героите са истински хора, с които съм се срещнал. Главният герой съм аз самия“, посочи писателят.\r\n„Книгата е изградена като диалог, като разговор между разказвача – онзи, който вече е извървял пътя и е събрал „бисерите“, получил е мъдростта и познанието, и онзи, който тепърва извървява пътя. Всъщност, в този диалог са моите автентични мисли. Читателят, крачейки по страниците на книгата, наблюдава как тази вътрешна мисъл на героя еволюира с всеки изминал ден, с какви неща се бори, вижда как мисълта се реализира реално във физическия свят. Това са мисли за мен самия, мисли, свързани със смисъла на живота, мисли на теми психология, философия и личностно развитие. Това са теми, свързани с изборите, които правим. Има хора, които са много контролиращи, други пък дават, трети пък не могат да получават. Ето такива най-различни провокативни теми и неща, които всеки един читател сам, през моята лична история и преживяването ми там на Камино, по аналогия отключва и открива неща за самия себе си“, разказа Тихомир Иванов.\r\nНа въпрос какво е успял да научи за себе си през всички 31 дни на похода, писателят посочи, че отговорът се намира в рамките на 365 страници. „Буквално търсех себе си. Това е едно клише, но това търсене на себе си означаваше да преминеш през всички пластове на егото, да се свържеш с отделни минали преживявания, които са свързани с травми и определен вид болка, определени модели, които аз правя в начина си на живот и по начина, по който случвам живота си. По абсолютна аналогия, тези модели аз ги привнесох и в Камино в първите дни. В крайна сметка стигнах до този момент да приема всичките тези неща, да се примиря със самия себе си, да се срещна със самия себе си“, коментира пътешественикът.\r\nТихомир Иванов обясни, че самото поклонение  е изминаване на религиозен път, който е посветен в името на Свети Яков – един от апостолите на Христос. Неговите мощи се намират в катедралата „Сантяго де Компостела“ в едноименния град. „Това е пътят, в името на който поклонниците извършват това поклонение, което в основния си и популярен участък е 800 км. Но когато влизаш в „Сантяго де Компостела“ пред тези мощи, ти всъщност разбираш, че целият път не си го вървял заради тях, а заради теб самия – това е бил един път към самия себе си. Цялото това време, което си там, посвещаваш на самия себе си. Далече от цивилизацията, далече от нормалното битие, по начина, по който то протича в „нормалния“ свят. На Камино съществуването тече със съвсем друг ритъм, там буквално няма време. Ти си с друг тип ежедневие, с раница на гръб. Всичко, което притежаваш, е в тази раница, като сама по себе си тази раница е метафора за една друга раница, която ние носим със себе си. Какво има в тази раница, как успях да я изпразня по пътя, с какво я напълних? Едно много буквално пътешествие, което обаче би могло да се прочете в света на метафорите и алегориите. Това е едно душевно вътрешно пътуване, чрез което стигаш до „края на света“. Има един участък на 80-100 км от Сантяго де Компостела, който е финалната точка на това поклонение. Те са го наричали „края на света“, защото са вярвали, че отвъд него няма повече земя, преди Колумб да открие Америка. Но всъщност това е края на света в един друг метафоричен план – този, в който стигаш ръба на физическия свят и разбираш, че цялото движение не е напред и навън, а е навътре към самия себе си. Общо взето, това е едно от осъзнаванията, които много ме докоснаха и ми повлияха в житейски план“, споделя авторът.\r\nТони МИХАЙЛОВ", "date": "2018.04.14", "title": "Тихомир Иванов, писател: Душеписът и пътуването на човек към собствената му вътрешна вселена продължават цял живот"}
{"url": "http://www.focus-news.net/news/2018/04/14/2511110/bozhidar-mihaylov-regionalnata-sluzhba-po-zaetostta-varna-v-oblastta-se-realizirat-proekti-nasocheni-kam-kvalifikatsiya-i-prekvalifikatsiya.html", "text": "В област Варна се реализират проекти, насочени към квалификация и преквалификация. Това каза в интервю за Радио „Фокус“- Варна Божидар Михайлов, директор на „Регионалната служба по заетостта“ във Варна. „Както всяка година, така и тази започнахме с реализацията на проектите на социалните ни партньори. На територията на областта се реализират четири такива проекта. Те са насочени към регистрираните безработни лица с професии и умения, които не им позволяват да започнат работа“, обясни Божидар Михайлов. В обучение ще бъдат включени над 390 души, които ще придобият професии в сферата на туризма – готвачи, сервитьори, бармани, администратори, камериери, работник в озеленяването. А в сферата на търговията безработните лица ще бъдат обучени за продавач-консултанти, работници в заведенията за хранене, оператор на компютър, хотелиери и ресторантьори. В момента се осъществява набиране на желаещи да се включат в обученията. „Апелирам към хората, които желаят да променят нещо в професионална гледна точка, да се обърнат към колегите от бюрата по труда и да попитат в какви курсове биха могли да се включат. Освен в курсовете на социалните партньори можем да съдействаме за преминаване на професионално обучение в Българо-Германските центрове за професионално обучение, те са на територията на страната, няма на територията на Варна и областта, но условията са много приемливи и добри за получаване на по- висока квалификация“, добави Божидар Михайлов.", "date": "2018.04.14", "title": "Божидар Михайлов, Регионалната служба по заетостта – Варна: В областта се реализират проекти, насочени към квалификация и преквалификация"}
{"url": "http://www.focus-news.net/news/2018/04/14/2511083/meglena-kuneva-bez-strategiya-za-badeshteto-na-siriya-nyama-kak-edno-ili-drugo-deystvie-da-dovede-do-mir.html", "text": "Без стратегия за бъдещето на Сирия няма как едно или друго действие, ако не е част от  общ план, да доведе до това, което Европейският съюз държи да се случи, а именно мир. Това каза за Радио „Фокус“ бившият еврокомисар Меглена Кунева. „При всички коментари, които се правят, трябва да се подчертава, че няма сила в света, която да е толкова убедена за мирните средства и за значението, което диалогът и дипломацията имат, в опазване на мира. Няма такава сила в целия свят. Европейският съюз е признат като глобален играч именно по отношение на диалога, по отношение на изграждане на съюзи за мир и в това няма абсолютно никакво съмнение. Тоест, ситуация, в която една или друга европейска страна може да бъде обвинена в някакви безразсъдни крачки, във войнолюбие, е просто изключено. Това е дълбоко против природата на Европейския съюз“, коментира Меглена Кунева. По думите й основният въпрос е, направи ли се всичко възможно от страна на Европейския съюз. „Моят отговор, който бих искала да кажа без колебание, е да, десетки пъти да. „Европейският съюз няма как да си затвори очите и не бива, когато става въпрос за убийство на мирни хора. Не може безнаказано да се нарушава най-важното човешко право – правото на живот“, каза Меглена Кунева. Според нея трябва всички страни да си припомнят защо са заедно. „Това е проект за мир, това е проект и за запазване на най-важното човешко право да можеш да живееш спокойно и да живееш свободно. А когато тези права са нарушени и нищо не помага да се защитят цивилни хора, Европейският съюз трябва да действа“, подчерта Кунева. Тя изрази надежда, че срещата, която се очаква в края на април в Брюксел, водена от Европейския съюз и ООН, ще покаже много отчетливо лидерството на Европа. Според нея България трябва да бъде готова да сподели отговорностите от това лидерство, което означава да се взимат трудни решения и да се отправят сериозни предупреждения. „Тази атака в Сирия беше такова сериозно предупреждение“, допълни Меглена Кунева.", "date": "2018.04.14", "title": "Меглена Кунева: Без стратегия за бъдещето на Сирия няма как едно или друго действие да доведе до мир"}
{"url": "http://www.focus-news.net/news/2018/04/14/2511111/d-r-svetoslav-spasov-zabolekar-formata-na-chetkata-za-zabi-tryabva-da-e-saobrazena-s-vazrastta-na-deteto.html", "text": "Формата на четката за зъби трябва да е съобразена с възрастта на детето. Това каза за Радио „Фокус“ – Пирин д-р Светослав Спасов, зъболекар. По думите му при по-малките деца, четката трябва да е по-малка, тъй като тяхната челюст в началото е с по-малки размери. „Впоследствие челюстта се уголемява и е задължително и формата на четката за зъби да се смени с по-голяма“, коментира той. Стоматологът каза още, че в началото при най-малките деца е препоръчително този процес на миене на зъби да започне с така наречения „силиконов напръсник“. „Такъв напръсник може да бъде закупен от родителя, за да бъде улеснено миенето на зъбите от малка детска възраст“, добави той. Д-р Спасов заяви, че децата не трябва да си мият зъбите с пасти за възрастни, защото те са богати на различни фармацевтични и козметични продукти като пенители, овкусители и флор. „Детето не винаги може да изплакне добре устата си и по този начин то може да погълне флора и това да доведе до влошаване на здравето му“, коментира д-р Светослав Спасов.\r\nКристина МИТКОВА", "date": "2018.04.14", "title": "Д-р Светослав Спасов, зъболекар: Формата на четката за зъби трябва да е съобразена с възрастта на детето"}
{"url": "http://www.focus-news.net/news/2018/04/14/2511081/afp-zapochna-zasedanieto-na-saveta-za-sigurnost-na-oon-za-udarite-po-siriya.html", "text": "Съветът за сигурност на ООН провежда извънредно заседание по искане на Русия, на което се обсъждат нанесените по Сирия ракетни удари от САЩ, Франция и Великобритания в отговор на предполагаемата химическа атака в Източна Гута, предава AFP.\r\nРусия предложи прокеторезолюция за осъждане на нападението, но постоянният представител на Великобритания при ООН заяви, че ударите са „и правилни, и легални“ и целят облекчаване на човешкото страдание в Сирия.\r\nПревод и редакция:", "date": "2018.04.14", "title": "AFP: Започна заседанието на Съвета за сигурност на ООН за ударите по Сирия"}
{"url": "http://www.focus-news.net/news/2018/04/14/2511112/tass-savetat-za-sigurnost-na-oon-ne-prie-proektorezolyutsiyata-za-udarite-v-siriya-vnesena-ot-ruskata-federatsiya.html", "text": "Съветът за сигурност на ООН не прие проекторезолюцията за ударите  Сирия, внесена от Руската федерация, предава TACC.\r\nВ подкрепа на резолюцията гласуваха Русия, Боливия и Китай, Против гласуваха осем страни членки, сред които и САЩ, Франция и Великобритания, които са постоянни членове на Съвета за сигурност и имат право на вето. Въздържаха се четири страни – Казахстан, Перу, Екваториална Гвинея и Етиопия.\r\nВ подготвения проекта за резолюция се изразява възмущение от „агресията против Сирийската Арабска република от страна на САЩ и техните съюзници, нарушаващи международното право и Устава на ООН“. В документа се осъждат действията на западните страни, към които е отправено искане „веднага и без всякакво забавяне“  да прекратят агресията срещу Сирия, а също така за напред да се въздържат „от по-нататъшни силови действия в нарушение на Устава на ООН“. Юлиян Марков", "date": "2018.04.14", "title": "ТАСС: Съветът за сигурност на ООН не прие проекторезолюцията за ударите в Сирия, внесена от Руската федерация"}
{"url": "http://www.focus-news.net/news/2018/04/14/2511114/interfaks-poslanikat-na-rusiya-v-oon-nareche-politikata-na-sasht-i-sayuznitsite-im-diplomatsiya-na-mitovete.html", "text": "Посланикът на Русия в ООН Василий Набензя нарече политиката на САЩ и съюзниците им „Дипломация на митовете“, предава руската агенция Интерфакс.\r\nДипломатът казва: „Вие създавате тези митове и заставяте всички да вярват в тях. Ние противопоставяме факти на вашите митове и реалната картина на случващото се. Но вие това нито го виждате, нито искате да чуете, просто игнорирате това, което ви казват“\r\nНабензя заявява това, след като Съветът за сигурност на ООН отхвърли проектът за резолюция,  внесен от Русия, осъждащ  въздушните удари на САЩ и съюзниците им срещу Сирия. Юлиян Марков", "date": "2018.04.14", "title": "Интерфакс: Посланикът на Русия в ООН нарече политиката на САЩ и съюзниците им „Дипломация на митовете“"}
{"url": "http://www.focus-news.net/news/2018/04/14/2511115/plovdiv-pozhar-e-goryal-v-zavedenie-za-dyuneri-na-ul-peshtersko-shose.html", "text": "Пожар е горял в заведение за дюнери на ул. \"Пещерско шосе\", съобщи за Радио\"Фокус\" - Пловдив говорителят на ОДМВР. По данни от говорителя на Пожарната инспектор Цвятко Дешев, на място са все още два противопожарни екипа. Няма пострадали и данни за евакуация на хора. Сигналът е бил подаден в 21.10 часа. \r\nПричините за пожара се изясняват. По първоначални данни се е запалила скара. \r\nЦветана ТОНЧЕВА", "date": "2018.04.14", "title": "Пловдив: Пожар е горял в заведение за дюнери на ул. \"Пещерско шосе\""}
{"url": "http://www.focus-news.net/news/2018/04/14/2511116/pazardzhik-sedmite-natsionalni-praznitsi-na-profesionalnoto-folklorno-izkustvo-shte-se-provedat-ot-2-do-11-may-v-grada.html", "text": "Седмите Национални празници на професионалното фолклорно изкуство ще се проведат от 2 до 11 май на сцената на ДКТ „К. Величков“ в Пазарджик, съобщиха за Радио „Фокус“ – Пазарджик от общинската администрация. По традиция той се провежда през 4 години – период, през който професионалните ансамбли обновяват изцяло своя репертоар. В Празниците ще вземат участие всички професионални ансамбли от България, Оркестърът за народна музика при БНР, както и Академичните ансамбли при: Академия за музикално, танцово и изобразително изкуство – Пловдив, Югозападен университет – Благоевград, Варненски свободен университет „Черноризец Храбър“. Предвижда се след форума да се организира работна среща, на която експерти и ръководители на професионалните състави да направят анализ на нивото на професионалните ансамбли в момента, както и да формулират актуалните проблеми в тях. От Общината посочиха, че Националните празници на професионалното фолклорно изкуство ще бъдат богата и красива панорама на всички региони с характерните за тях особености и нюанси. Ще бъдат сърдечна, приятна и вълнуваща среща с популярни и любими композитори, хореографи, певци, инструменталисти и танцьори, творческа среща с художествени ръководители и артисти за обмяна на опит, за свободни разговори по актуални проблеми на фолклора, за съвременните тенденции на съществуване, перспективи и развитие.", "date": "2018.04.14", "title": "Пазарджик: Седмите Национални празници на професионалното фолклорно изкуство ще се проведат от 2 до 11 май в града"}
{"url": "http://www.focus-news.net/news/2018/04/14/2511082/anadolu-agency-nato-shte-provede-izvanredna-sreshta-za-siriya.html", "text": "НАТО ще проведе извънредна среща, на която трябва да бъдат обсъдени ударите на САЩ, Франция и Великобритания срещу режима на Асад, заяви представител на Алианса пред Anadolu Agency в събота.\r\nСпоред думите на източника на турската агенция, Северноатлантическият съвет на НАТО ще проведе заседание в щаба на Алианса в Брюксел в събота следобед. Представителите на Обединеното кралство, Франция и САЩ ще запознаят съвета с подробности относно ударите в Сирия, добави източникът.\r\nПревод и редакция:", "date": "2018.04.14", "title": "Anadolu Agency: НАТО ще проведе извънредна среща за Сирия"}
{"url": "http://www.focus-news.net/news/2018/04/14/2511117/plovdiv-stoynostite-na-estestveniya-prirast-na-naselenieto-v-oblastta-sa-po-visoki-ot-srednite-za-stranata.html", "text": "Стойностите на естествения прираст на населението в Пловдивска област са по-високи от средните за страната с 1,4 промила. Това съобщиха за Радио „Фокус“ – Пловдив от Териториалното статистическо бюро-Юг. Стойността на коефициента на естествения прираст за областта е минус 5.1 промила – в селата – минус 11.7 промила, докато в градовете тази стойност е минус 3.1 промила. „Разликата между ражданията и умиранията формира естествения прираст на населението. И тъй като от 1990 година досега умират повече хора, отколкото се раждат, тази разлика е с отрицателна стойност, в резултат на което населението на областта непрекъснато намалява. През 2017 година абсолютният брой на естествения прираст е минус 3 475 души. Това е четвърто намаление на населението след 2006 година“, обясниха от Териториалното статистическо бюро-Юг.\r\nДанните сочат още, че в общата смъртност сред населението не настъпват съществени изменения в нейното равнище. През 2017 година броят на умрелите е 9 885 души. В сравнение с предходната година техният брой се е увеличил с 61 души, като коефициентът на обща смъртност е с 0.1 промила по-висок от този през 2016 година. Смъртността продължава да бъде по-висока сред мъжете и в селата, отколкото сред жените и в градовете. „След достигнатото високо равнище през 1999 година – 16.9 промила, коефициентът на детска смъртност намалява и през 2017 година достигна 6.6 промила. През 2017 година в областта са умрели 42 деца на възраст до една година. Това равнище на детската смъртност в областта е с 0.2 промила по-високо от средното за България. Равнището на общата смъртност на населението в област Пловдив е по-ниско с 0.8 промила от средното за България“, съобщиха още от Териториалното статистическо бюро-Юг.", "date": "2018.04.14", "title": "Пловдив: Стойностите на естествения прираст на населението в областта са по-високи от средните за страната"}
{"url": "http://www.focus-news.net/news/2018/04/14/2511121/afp-izvarshena-e-bezpretsedentna-ataka-sreshtu-silite-na-oon-v-mali.html", "text": "Извършена е безпрецедентна атака срещу силите на ООН в Мали, предава AFP\r\nОпит за самоубийствена атака и минометен обстрел рани шестима войници на ООН в северната част на Мали, заяви източник на агенцията.\r\nВ публикация в социалната мрежа „Туитър“ силите на ООН „потвърдиха голяма и комплексна атака в база в Тимбукту  този след обяд, като е имало престрелка, минометен обстрел и опит за самоубийствена атака с кола“\r\n„Никога досега не сме виждали подобна атака“, заявява представител на властите в Тимбукту. Юлиян Марков", "date": "2018.04.14", "title": "AFP: Извършена е безпрецедентна атака срещу силите на ООН в Мали"}
{"url": "http://www.focus-news.net/news/2018/04/14/2511120/", "text": "САЩ и съюзниците им рискуват руски отговор на ударите по Сирия, пише китайското англоезично издание Global Times.\r\nАмериканският президент Доналд Тръмп съобщи в петък, че е заповядал стачки на сирийския режим в отговор на химическа атака миналия уикенд. Той каза, че ударите са съгласувани с Франция и Обединеното кралство. Сирийският президент Башар  Асад заяви, че страната му е \"нападната\" от трите държави. Руското посолство в САЩ заяви в изявление, че \"обидата на президента на Русия е неприемлива и недопустима\".\r\nВ сензационно изявление Тръмп твърди, че правителството на Башар Асад използва химическо оръжие за цивилни граждани. Той каза, че \"злите и отвратителни атаки оставиха майките и бащите, бебетата и децата да се гърчат от болка и да се борят за глътка въздух.\" Това не са действията на човек, а са престъпления на чудовище \". Доналд Тръмп предупреди Русия, че тя трябва да реши дали да продължи по този  път или да  се присъедини към цивилизованите нации като сила за стабилност и мир \".\r\nФактите не могат да бъдат изкривени. Тези удари  не бяха разрешени от ООН и бяха насочени към законно правителство на държава-членка на ООН. САЩ и европейските съюзници започнаха удари, за да накажат президента Башар Асад за предполагаема химическа атака в Дума миналата седмица. Не е потвърдено, обаче, дали атаката с химическо оръжие се е случила, или ако е така, дали правителствени сили или опозиционни сили са я осъществили. Международните организации все още не са извършили официално разследване.\r\nСитуацията все още се формира. Администрацията на Тръмп заяви, че ще спре ударите. Но колко време ще продължат военните действия и дали Русия ще отговори, както твърдеше преди това, остава неясно. Западните страни продължават да тормозят Русия и изглежда не се страхуват от възможната контраатака. Тяхната арогантност поражда риск и опасност. Юлиян Марков", "date": "2018.04.14", "title": "Global Times (Китай): САЩ и съюзниците им рискуват руски отговор на ударите по Сирия"}
{"url": "http://www.focus-news.net/news/2018/04/14/2511108/balgarskoto-pravitelstvo-razglezhda-nanesenite-ot-sasht-velikobritaniya-i-frantsiya-vazdushni-udari-v-siriya-kato-preduprezhdenie-za-prekratyavane-upotrebata-himichesko-orazhie-obzor.html", "text": "Българското правителство разглежда нанесените от САЩ, Великобритания и Франция въздушни удари в Сирия като предупреждение за прекратяване употребата химическо оръжие. Това стана ясно от думите на вицепремиерът и министър на външните работи Екатерина Захариева, която представи декларация от името на кабинета след извънредна среща между премиера Бойко Борисов, ресорните министри от кабинет и шефовете на специалните служби. Срещата беше проведена във връзка с извършения от 3:42 часа българско време до 5:10 часа ракетен удар от страна на САЩ, Великобритания и Франция ракетен удар по обекти от военната и гражданската инфраструктура на Сирия. Повод за атаката стана инцидентът от 7 април в сирийския град Дума, където, според някои твърдения, е било употребено химическо оръжие. В събота на място трябваше да започне работата на експертите от Организацията за забрана на химическо оръжие.\r\nСлед срещата в Министерски съвет Екатерина Захариева заяви, че използването на химическо оръжие е военно престъпление, а виновните за химическата атака в град Дума трябва да бъдат разкрити и да понесат съответната отговорност. Вицепремиерът подчерта, че единственото решение за Сирия трябва да бъде политическо и всички международни играчи трябва да положат максимални усилия за възстановяването на формат за водене на преговори. Захариева уточни, че не очаква никакъв ответен удар от страна на Русия, защото не е имало атаки срещу бази, свързани с руската страна. Вицепремиерът добави още, че от няколко дни са имали информация за рамките, в които ще се проведе военната операция в Сирия.\r\nВоенният министър Красимир Каракачанов допълни, че няма мигрантска вълна от Сирия към Турция и България и увери, че „Гранична полиция“ и военните, които участват в защитата на границата, изпълняват своите задълженията. Каракачанов препотвърди думите на Захариева, че ударът е единична атака, която е предупредителен изстрел и има за цел да предупреди управляващите да не използват химически оръжия. \r\nПо-рано военният министър увери, че няма пряка опасност за страната ни след военните удари в Сирия. Той заяви, че  България няма място в конфликта в Сирия, тъй като ударите там са приключили и всичко говори, че последващи действия няма да има. Каракачанов застъпи тезата, че позицията на България трябва да бъде умерена в търсене на комплексно решение, а не с военна сила.\r\nНападението коментира и лидерът на БСП Корнелия Нинова. Тя определи като недопустима употребата на химическо оръжие и добави, че конфликтът в Близкия Изток не може да бъде решен с военни средства, тъй като това само задълбочава проблемите. „Решение на кризата може да бъде постигнато само по политически начин, с устойчиво политическо решение. Мястото на това решение е Съвета за сигурност към ООН. Надяваме се, че там ще се свали напрежението и в диалог и във взаимно разбирателство ще бъде изготвена трайно позиция“, коментира Нинова.\r\nПо темата мнение изказа и лидерът на АТАКА и председател на ПГ на „Обединени патриоти“ Волен Сидеров. „Това, че си голяма страна със силна икономика и военна мощ, не означава, че може да изпращаш ракети, където решиш“, коментира той и подчерта, че според него основният въпрос по отношение на случващото е дали е нарушено международното право при ударите срещу Сирия. \r\nАгенция „Фокус“ потърси за мнение водещи експерти в отношенията в Близкия Изток, които да коментират целта и последствията от нанесените въздушни удари в Сирия.\r\nАрабистът проф. Владимир Чуков прогнозира, че няма как нападение със 120 ракети да доведе до глобален конфликт. По думите му с атаката в Сирия американският президент Доналд Тръмп цели да докаже на света, на опонентите и съюзниците си, че има нетърпимост към режима на Башар Асад. Той заяви, че очаква силна дипломатическа и политическа офанзива от страна на Русия, в която да обвини САЩ, Великобритания и Франция, че са действали неправомерно.\r\nСпоред експерта по антитероризъм Христо Смоленов атаките срещу Сирия са продължение на дипломацията с малко по-различни средства и отбеляза, че Европа е заинтересована да бъде медиатор за деескалация на конфликта в Сирия.\r\nРъководителят на Военното разузнаване в периода 1991-1993 г.  и  бивш министър на вътрешните работи ген. Чавдар Червенков зави, че Съветът за сигурност към ООН трябва да излезе с резолюция срещу атаката в Сирия, защото е извършена без съгласието му. Той отбеляза, че САЩ, Великобритания и Франция много предвидливо избегнаха да засегнат руски и ирански интереси в Сирия  и заяви, че до големия конфликт има само една крачка.\r\nБившият ръководител на Националната разузнавателна служба ген. Кирчо Киров заяви, че ударът срещу Сирия не би могъл да се определи като друго, освен като агресия срещу суверенна държава на базата на непотвърдени данни за употреба на химическо оръжие.", "date": "2018.04.14", "title": "Българското правителство разглежда нанесените от САЩ, Великобритания и Франция въздушни удари в Сирия като предупреждение за прекратяване употребата химическо оръжие (ОБЗОР)"}
{"url": "http://www.focus-news.net/news/2018/04/14/2511122/tass-v-telefonen-razgovor-s-turskiya-prezident-vladimir-putin-osadi-vazdushnite-udari-sreshtu-siriya.html", "text": "В проведен днес телефонен разговор между руския президент Владимир Путин и турския президент Реджеп Тайип Ердоган Путин е нарекъл действията на САЩ и съюзниците им  „груби нарушения на Устава на ООН и принципите на международното право“, предава TACC,  като цитира съобщение на правителствената пресслужба на Кремъл.\r\nВ него се отбелязва, че руската и турската страна са заявили, че „в светлината на случващото се е необходимо да активизира двустранното взаимодействие в посока на реално придвижване на процеса за политическо урегулиране в Сирия“. Юлиян Марков", "date": "2018.04.14", "title": "ТАСС: В телефонен разговор с турския президент Владимир Путин осъди въздушните удари срещу Сирия"}
{"url": "http://www.focus-news.net/news/2018/04/14/2511113/prokuraturata-povdigna-obvinenie-na-zhenata-shofirala-lekiya-avtomobil-uchastval-v-katastrofata-s-avtobus-na-avtomagistrala-trakiya-obzor.html", "text": "Жената, шофирала лекия автомобил, който участваше в тежката катастрофа с автобус на автомагистрала „Тракия“, е задържана за срок до 72 часа. Вече са ѝ повдигнати и обвинения. Това стана ясно по време на брифинг в Окръжна прокуратура – София, където наблюдаващият прокурор Мирослав Ангелов даде подробности по случая. Според данните, събрани до този момент от прокуратурата, пътният инцидент се дължи именно на субективните действия на жената, управлявала лекия автомобил. Нейните проби за наркотици и алкохол са отрицателни, а техническата експертиза на автомобила показва, че към, момента на инцидента той е бил в изправност. Задържаната е 29-годишна от Плевен, а в понеделник предстои прокуратурата по поиска спрямо нея да бъде наложена постоянна мярка за неотклонение. \r\nС решение на Министерския съвет днешният ден бе обявен за ден на национален траур за жертвите от тежката катастрофа на автомагистрала „Тракия“. В тяхна памет националните флагове на всички държавни институции бяха свалени наполовина.\r\nНа фаталния петък 13-и пътнически автобус на фирма \"Юнион Ивкони\", пътуващ от Бургас за София се преобърна. При инцидента загинаха 6 души, а 23, сред които и дете, бяха ранени. Повече от 14 линейки извозиха ранените до 6 столични болници. \r\nДо момента е установено, че автобусът има удостоверение за техническа изправност, а техническият преглед е от 6 февруари 2018 година. Екипът на ИА „Автомобилна администрация“, който е изпратен в компанията, е констатирал, че автобусът има валиден пътен лист с двама водачи записани за маршрута, единият, от които е управлявал по време на инцидента. Той има валидни карти за квалификация и за психологическа годност, както и валидна дигитална карта, в която се записва работното време на водача.\r\nПо думите на регионалния министър Николай Нанков пътната инфраструктура не е причина за инцидента на АМ „Тракия“, като анализ на характеристиките на участъка на катастрофата е показал, че той е в добро състояние от гледна точка на асфалтово покритие, маркировка и мантинели. \r\nНационалният център по трансфузионна хематология разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите. Подсилени екипи за кръводаряване са в готовност да поемат всички желаещи да дарят кръв. \r\nБлизките на пострадалите при инцидента на автомагистрала „Тракия“ могат да получават информация на телефони - 02 982 5154 и 0889944260.", "date": "2018.04.14", "title": "Прокуратурата повдигна обвинение на жената, шофирала лекия автомобил, участвал в катастрофата с автобус на автомагистрала „Тракия“ (ОБЗОР)"}
{"url": "http://www.focus-news.net/news/2018/04/14/2511118/washington-examiner-donald-tramp-udaril-siriya-za-da-otvleche-vnimanieto-ot-vatreshnite-skandali.html", "text": "Популярни медийни експерти и водещи залагат на теорията, че Доналд Тръмп е наредил ударите по Сирия, за да отвлече вниманието от вътрешните скандали, пише американското изданиеWashington Examiner.\r\nМедийните експерти изразиха скептицизъм в петък вечерта относно мотивите за решението на президента Тръмп да нападне Сирия, като казват, че намесата може да е използвана да се отклони вниманието от  правните проблеми вкъщи.\r\nРейчъл Медоу е една от първите в петък, които подлагат на съмнение истинската мотивация на Тръмп около стачката. Журналистът на MSNBC предположи, че има \"виждане\", че президентът може да е наредил ударите, за  да отвлече вниманието от текущите му скандали в Америка.\r\n\"Заслужава да се отбележи тази вечер, че има последици за националната сигурност, от това да има  президентство, което е толкова хаотично, като  президентството на Доналд Тръмп, президентство, което е толкова консумирано от скандали и криминални интриги, като неговото“, казва Медоу. Юлиян Марков", "date": "2018.04.14", "title": "Washington Examiner: Доналд Тръмп  ударил Сирия за да отвлече вниманието от вътрешните скандали"}
{"url": "http://www.focus-news.net/news/2018/04/14/2511119/politico-sasht-sa-gotovi-za-vazmozhni-badeshti-udari-sreshtu-siriya.html", "text": "САЩ  са готови за възможни бъдещи удари срещу Сирия, пише авторитетното американско издание POLITICO.\r\nПостоянният представител на САЩ в ООН Ники Хейли заявява; „Ние искаме да запазим натиска“.\r\n„Нашата стратегия за Сирия не се е променила, обаче сирийският режим ни принуди да действаме заради повтарящата се употреба  на химически оръжия“, добавя тя, като подчертава, че САЩ няма да позволят режимът на Асад да продължава да нарушава международната забрана на подобни оръжия.\r\nПредавайки разговора си с американския президент тя заявява: „Аз говорих с президента тази сутрин и той каза, че ако сирийският режим използва този отровен газ отново САЩ са готови. Когато нашият президент начертае „червена линия“, нашият президент я налага“. Юлиян Марков", "date": "2018.04.14", "title": "POLITICO: САЩ  са готови за възможни бъдещи удари срещу Сирия"}
