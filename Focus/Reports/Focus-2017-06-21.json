{"url": "http://www.focus-news.net/news/2017/06/21/2407455/buyar-osmani-postignato-e-saglasie-po-teksta-na-sporazumenieto-za-dobrosasedstvo-mezhdu-balgariya-i-makedoniya.html", "text": "Трябва да бъдат обсъдени единствено техническите въпроси във връзка със Споразумението за добросъседство между Скопие и София, подчерта македонският вицепремиер за евроинтеграцията Буяр Османи, предава „МЕТА“\r\n„Резултатите от посещението в София са отлични. Най-важното е че, правителствата постигнаха съгласие за текста на Споразумението за добросъседство и остават някои технически подробности, но те могат да бъдат договорени по време на посещението на българския министър-председател Бойко Борисов в Македония на 2 август“, коментира Османи. \r\nТой е част от македонската делегация, която е на двудневно посещение в София: първата визита в чужда държава след съставянето на новия кабинет.  Мария Динкова", "date": "2017-06-21", "title": "Буяр Османи: Постигнато е съгласие по текста на Споразумението за добросъседство между България и Македония"}
{"url": "http://www.focus-news.net/news/2017/06/21/2407454/targovishte-nad-20-uchilishta-i-chitalishta-shte-uchastvat-v-parviya-natsionalen-festival-na-etnosite-v-balgariya-v-selo-vardun.html", "text": "Национален фестивал на етносите в България ще се проведе в търговищкото село Вардун. Това е първо издание на проявата, съобщи за Радио „Фокус“- Шумен Невена Маджарова, председател на НЧ „Надежда - 1904“. Заявено е участие от над 20 училища и читалища от общините Търговище, Омуртаг, Антоново и Попово. В програмата на фестивала ще бъдат представени традиционни песни и танци на етническите групи на територията на област Търговище. „Нашето желание е децата, които участват, опознавайки се, общувайки по време на събора, да могат да пренасят добрите традиции, взаимното уважение и толерантността между различните етнически групи“, каза Маджарова. Първият Национален фестивал на етносите в България  ще се проведе на 24 юни от 10.00 часа на площада на село Вардун.\r\nИвелина ИВАНОВА", "date": "2017-06-21", "title": "Търговище: Над 20 училища и читалища ще участват в първия Национален фестивал на етносите в България в село Вардун"}
{"url": "http://www.focus-news.net/news/2017/06/21/2407456/ministar-lilyana-pavlova-zapadnite-balkani-chernomorskiyat-region-i-kohezionnata-politika-shte-imat-spetsialen-fokus-v-ramkite-na-balgarskoto-predsedatelstvo-na-saveta-na-es.html", "text": "Западните Балкани, Черноморският регион и Кохезионната политика ще имат специален фокус като част от приоритетите на българското председателство на Съвета на ЕС. Това каза по време на пресконференция в Брюксел министърът на българското председателство Лиляна Павлова, предаде специалният пратеник на „Фокус“ в Брюксел. „Петте ключoви приоритета са всъщност рамката на трио-програмата, 18-месечната, която беше приета вчера на Съвета по общи въпроси, на който и аз присъствах. Петте приоритета са очертани и по тях ще работим. Първият е \"Съюзът за растеж, конкурентоспособност и работни места\". Вторият приоритет е през социалния стълб. Това е темата за социални политики, равенство, недискриминация. 2018 година е определена за Година на европейското наследство. През януари 2018 година, когато е официалното откриване, ще дадем старт и на европейската година на културното наследство. Третият е свързан с Енергийния съюз и промените в климата. Ще се разгледа голям законодателен пакет. Четвъртият приоритет е „Сигурност, миграция и правосъдие“, които са също много важни и петият приоритет това е Европейският съюз като глобален играч на световната сцена и по-глобалните отношения“, уточни Павлова. Тя допълни, че в разширение на това вече се работи и по разработване на специалния фокус на тези приоритети, с които страната ни трябва да е готова декември, когато ще знаем какво точно поемаме от естонското председателство. „Ние от сега имаме три основни специални фокуса – Западните Балкани, които са важна тема за нас, европейската перспектива за тях; Черно море като част от черноморското сътрудничество и регионалните стратегии; и Кохезионната политика като политика за в бъдеще след 2020 година. Това са и приоритети, които ще бъдат представени от премиера Бойко Борисов и тримата премиери в рамките на тритото на председателството.\r\nАлбена ИВАНОВА", "date": "2017-06-21", "title": "Министър Лиляна Павлова: Западните Балкани, Черноморският регион и Кохезионната политика ще имат специален фокус в рамките на българското председателство на Съвета на ЕС"}
{"url": "http://www.focus-news.net/news/2017/06/21/2407457/blagoevgrad-izpalniteli-ot-16-strani-shte-vzemat-uchastie-v-20-oto-yubileyno-izdanie-na-mezhdunarodniya-dzhaz-festival-v-bansko.html", "text": "Изпълнители от 16 страни ще вземат участие в 20-ото юбилейно издание на Международния джаз фестивал в Банско. Това каза за Радио „Фокус“ – Пирин д-р Емил Илиев, организатор на фестивала. Той уточни, че става въпрос за гост-изпълнители от Швейцария, Германия, Полша, Италия, Македония, Унгария, САЩ, Великобритания, Франция, Грузия и Холандия. По думите му този фестивал предлага на зрителите участие в един истински музикален маратон. Д-р Илиев посочи, че концертите започват от 19:00 часа и продължават обикновено до 01:00 часа след полунощ. „Това са повече от 5-6 часа музика всяка вечер, на която любителите ще могат да се насладят. Ще участват много известни изпълнители. Някои от тях са от най-висока световна класа  като Остин, Мънго Джери, Кенди Дълфър, Урош Периш, Влатко Стефановски, Аксел Цвингенбергер, Севън и много други. Италианците имат много силно присъствие тази година“, отбеляза организаторът. Той добави още, че ще участват три италиански състава и един смесен българо-италиански, така че по думите му има много качествени, подбрани изпълнители и звезди.\r\nНатали СТЕФАНОВА", "date": "2017-06-21", "title": "Благоевград: Изпълнители от 16 страни ще вземат участие в 20-ото юбилейно издание на Международния джаз фестивал в Банско"}
{"url": "http://www.focus-news.net/news/2017/06/21/2407460/tenis-aleksandar-zverev-na-chetvartfinalite-v-hale.html", "text": "Александър Зверев продължи с доброто си представяне на първенството на трева „Гери Вебер Оупън“, побеждавайки германския си сънародник Филип Колшрайбер с 6:3, 6:4. С тази победа Александър Зверев продължава към четвъртфиналите в Хале.  Следващият съперник на Зверев е испанецът Роберто Баутиста Агит.", "date": "2017-06-21", "title": "Тенис: Александър Зверев на четвъртфиналите в Хале"}
{"url": "http://www.focus-news.net/news/2017/06/21/2407452/12-dokumenta-nyama-da-badat-iziskvani-na-hartiya-ot-mesets-septemvri-obzor.html", "text": "12 удостоверения няма да бъдат изисквани на хартия от месец септември. Те ще бъдат достъпни за администрациите в 8 регистъра. Това стана ясно на брифинг в Министерския съвет след редовното правителствено заседание. Вицепремиерът Томислав Дончев обяви, че по този начин се поставя началото на административната реформа. По думите му по този начин ще се улеснят не само гражданите, но и бизнесът. \r\nПредседателят на Агенцията за електронно управление Росен Желязков заяви, че голямата цел, която предстои пред държавата, е основните администратори на данни да обменят информация по автоматичен път. По думите му това означава, че не трябва да има нито куриерстване от страна на гражданите и бизнеса, нито активно поведение от страна на администрацията. Според него автоматичният обмен на данни ще се случи по силата на пътната карта и сроковете, предвидени в нея са до края на 2018 г. „Дотогава всички целенасочени интервенции ще бъдат условно казано на полуавтоматичен режим. Въздействието ще бъде от една страна облекчаване на обществото, но от друга ще доведе до известна необходимост от обучение на администрацията. Положителното е, че ще имаме облекчаване и обучение. Днес приетите 12 услуги сами по себе си представляват удостоверителни услуги, които ще бъдат премахнати на хартия. До края на годината ще бъде премахнато изискването за предоставянето на годишните финансови отчети от страна на фирмите в 3 институции – Статистическия институт, Национална агенция по приходите и Търговския регистър. Ще бъде създадена единна входна точка, което ще доведе до трикратно облекчение на бизнеса в тази посока. Тези услуги участват във формирането на други режими“, обясни Желязков. Той уточни, че те не са само по себе си 12. „Например, изискването за удостоверение за липсата или наличието на данъчно задължение от една страна някои администрации го възприемат като административна услуга, а други го изискват по повод на комплексна такава“, коментира Желязков. \r\n12-те удостоверения са: Удостоверение за вписани в регистър БУЛСТАТ обстоятелства, издадено от Агенция по вписванията; Удостоверение за вписани, отбелязани и заличавани по партида на юридическо лице в Имотния регистър; Удостоверение за вписване, отбелязване и заличаване по партида на физическо лице в Имотния регистър; Удостоверение за актуално състояние в Търговския регистър; Удостоверение за липса и наличие на задължение на публични държавни вземания и събирания от митническите органи; Удостоверение за семейно положение, издавано от Общинска администрация; Удостоверение за съпруг, деца, издавано от Общинска администрация; Удостоверение за брак, издавано от Общинска администрация; Удостоверение за наличие, липса на задължения, издавано от НАП; Удостоверение УП 7 за размер и вид на пенсия, издавано от НОИ; Удостоверение УП 8 за доход от пенсии и добавки, издавано от НОИ; Удостоверение за издаване на придобито висше образование в чужбина, издавано от Националния център за информация и документация. \r\nСпоред Желязков ще има и допълнителни услуги, които се подготвят. Те ще бъдат свързани основно с регистрите в ГД ГРАО. \r\nВицепремиерът Томислав Дончев посочи, че за да се завърши реформата в нейната пълнота, трябва да се изчерпи изобщо възможността някой да носи хартия в администрациите. „Това ще стане стъпка по стъпка. Когато този процес завърши, ще имаме безхартиено общуване между гражданина и администрацията. Началото беше положено днес. Времето за получаване на административна услуга е загубено“, коментира вицепремиерът. По думите му от септември месец ще отпаднат като изискване тези 12 удостоверения да се вадят на хартия. \r\nДончев уточни, че се надява свидетелството за съдимост да отпадне по-рано от септември, но е необходимо да се променят над 40 закона. Според него има концептуални въпроси, които трябва много бързо да се уредят. „Много широк кръг организации също изискват свидетелство за съдимост“, каза още Томислав Дончев.\r\nРосен Желязков също коментира темата, като посочи, че промяната ще се направи с един закон, който ще измени текстовете в 40-те. Той обясни, че вместо изискването гражданинът да предостави свидетелство за съдимост, ще се впише, че това е работа на администрацията и чиновникът ще удостоверява, че е издал това свидетелство с електронен подпис. По думите му това се прави за защита на регистрите.\r\nЛюба АЛЕКСИЕВА", "date": "2017-06-21", "title": "12 документа няма да бъдат изисквани на хартия от месец септември (ОБЗОР)"}
{"url": "http://www.focus-news.net/news/2017/06/21/2407458/ministar-lilyana-pavlova-konsensus-koheziya-i-konkurentosposobnost-shte-sa-trite-poslaniya-na-nasheto-predsedatelstvo-na-saveta-na-es.html", "text": "Консенсус, кохезия и конкурентоспособност ще са трите послания на нашето председателство на Съвета на ЕС, пречупени през сигурността, миграцията, Западните Балкани и другите теми и ключови приоритети. Това каза по време на пресконференция в Брюксел министърът на българското председателство Лиляна Павлова, предаде специалният пратеник на „Фокус“ в Брюксел. „Поемайки председателството 6 месеца по-рано това съвпада с горещите теми в Европа като дебата за многогодишната финансова рамка след 2020, при нас ще се случи дебатът за заключенията за разширяването, по който също ще търсим баланс. При нас идват големи енергийни проекти и енергийно законодателство, както и дигиталната програма. Паралелно с това е и „Брекзит“, каза още министър Павлова. Тя уточни, че в рамките на председателството ни няма да бъдат засегнати строго специфични теми за България. „Теми като Шенген, визов режим за България няма да бъдат във фокуса на нашето председателство. Това е неписано правило и ние ще се съобразим с това. Нашето председателство ще бъдат председателство на балансьор с пълен неутралитет с търсене на консенсус“, каза още Лиляна Павлова. \r\nАлбена ИВАНОВА", "date": "2017-06-21", "title": "Министър Лиляна Павлова: Консенсус, кохезия и конкурентоспособност ще са трите послания на нашето председателство на Съвета на ЕС"}
{"url": "http://www.focus-news.net/news/2017/06/21/2407463/the-jerusalem-post-rusiya-iska-po-zadalbocheno-satrudnichestvo-s-izrael-otnosno-siriya.html", "text": "Русия иска да увеличи степента си на кооперация с Израел относно Сирия, предава израелското издание The Jerusalem Post .\r\nОсвен това, руските власти се надяват, че Израел може да повлияе на различните опозиционни групи в Сирия, и да ги накара да седнат на масата за преговори. Това заяви руският парламентарист Константин Косачев.\r\nКосачев, който е председател на Комитета за външни работи към Федералния съвет, бе на посещение в Израел, където заедно с председателя на Комитета за отбрана и сигурност към Федералния съвет, се срещнаха с представителите на Комитета за външни работи и отбрана към израелския парламент.\r\n„Ако в Сирия има насилствена смяна на режима, сигурни сме, че новата власт няма да е демократична, а ще прилича по-скоро на лидера на „Ислямска държава“ Абу Бакр ал Багдади, и със сигурност ще има негативно влияние върху всички съседи на Сирия“, заяви Константин Косачев Симеон Миланов", "date": "2017-06-21", "title": "The Jerusalem Post: Русия иска по-задълбочено сътрудничество с Израел относно Сирия"}
{"url": "http://www.focus-news.net/news/2017/06/21/2407462/reuters-diplomati-i-voenni-ot-kitay-i-sasht-se-sabirat-za-da-obsadyat-situatsiyata-sas-severnokoreyskata-yadrena-programa.html", "text": "Високопоставени дипломати и военни от Китай и САЩ започнаха разговори относно ситуацията на Корейския полуостров, предава Reuters.\r\nТези разговори идват един ден след като американският президент Доналд Тръмп заяви, че китайските опити да се повлияе на Северна Корея за изоставянето на ядрената и ракетната й програма, са неуспешни.  \r\nНа срещата присъстват американският държавен секретар Рекс Тилърсън, министърът на отбраната Джеймс Матис, както и високопоставеният китайски дипломат Ян Джучи и генерал Фън Фенгуй.\r\nОт Държавният департамент на САЩ заявиха, че разговорите ще се фокусират върху начините за оказване на влияние върху Пхенян, но също така и за теми като борбата срещу тероризма и териториалния спор в Южнокитайско море. Симеон Миланов", "date": "2017-06-21", "title": "Reuters: Дипломати и военни от Китай и САЩ се събират, за да обсъдят ситуацията със севернокорейската ядрена програма"}
{"url": "http://www.focus-news.net/news/2017/06/21/2407459/ministar-lilyana-pavlova-sluzhbite-razrabotvat-spetsialen-plan-za-fizicheskata-ohrana-i-sigurnostta-po-vreme-na-balgarskoto-predsedatelstvo-na-saveta-na-es.html", "text": "Всички отговорни институции по българското председателство на Съвета на ЕС работят много усилено, има създаден ясен координационен механизъм и екип за гарантиране на сигурността.  Това каза по време на пресконференция в Брюксел министърът на българското председателство Лиляна Павлова, предава специалният пратеник на „Фокус“ в Брюксел.  „Има и специален заместник-министър, който да следи и наблюдава работата, защото тук говорим за много служби, които да обезпечат физическата сигурност и трансфер от Летище София, през Столична община и МВР, придвижването на делегациите, сигурността в хотелите, в местата за провеждане на срещите вътре в НДК, IT сигурност, специалните служби. 22 хиляди души очакваме да посетят България и това е  един много сериозен ангажимент. Надявам се на пълна координация, разработват службите специален план за физическата охрана и сигурността“, каза още министър Лиляна Павлова.   \r\nАлбена ИВАНОВА", "date": "2017-06-21", "title": "Министър Лиляна Павлова: Службите разработват специален план за физическата охрана и сигурността по време на българското председателство на Съвета на ЕС"}
{"url": "http://www.focus-news.net/news/2017/06/21/2407466/fokus-makedoniya-deputatat-ot-sdsm-muhamed-zekiri-obvini-vmro-dpmne-v-opit-za-predizvikvaneto-na-konflikt.html", "text": "Депутатът Мухамед Зекири от СДСМ каза на колегата си Влатко Гьорчев от ВМРО-ДПМНЕ, че на 27 април, бившите управляващи са искали да предизвикат война и конфликт, предава Фокус (Македония).\r\n„Единствените, който искат Македония, унитарна, цяла каквато е, са етническите албанците. Вие не я искате, ви искахте да я вкарате във война и конфликт с това, което направихте, и което стана на 27 април. Албанците, гражданите и членовете на СДСМ не реагираха и не се подадоха на провокациите, които на правихте на 27 април“, каза Мухамед Зекири към Гьорчев.\r\nСоциалдемократът Зекири добави, че СДСМ никога няма да позволи да се наруши унитарността на Македония. Симеон Миланов", "date": "2017-06-21", "title": "Фокус (Македония): Депутатът от СДСМ Мухамед Зекири обвини ВМРО-ДПМНЕ в опит за предизвикването на конфликт"}
{"url": "http://www.focus-news.net/news/2017/06/21/2407115/sofiya-vavezhda-se-vremenna-organizatsiya-na-dvizhenieto-za-zasnemane-na-igralen-film.html", "text": "Въвежда се временна организация на движението за заснемане на игрален филм, съобщиха от пресцентъра на Столична община. \r\nЗабранява се влизането на пътни превозни средства, с изключение на колите на масов градски транспорт, за максимум от 3 минути за заснемане на кадър (сумарно не по-вече от 1 час на ден) по ул. „Кумата”, между ул. „Детски мир” и централния вход на киноцентър „Бояна” както следва:\r\n- от 16.00 часа на 20 юни до 04.00 часа на 21 юни;\r\n- от 15.00 часа на 21 юни до 03.00 часа на 22 юни;\r\n- от 21.00 часа на 23 юни до 06.00 часа на 24 юни;\r\n- от 21.00 часа на 24 юни до 06.00 часа на 25 юни.", "date": "2017-06-21", "title": "София: Въвежда се временна организация на движението за заснемане на игрален филм"}
{"url": "http://www.focus-news.net/news/2017/06/21/2407465/evrodeputatat-andrey-novakov-prez-2018-godina-balgariya-shte-ostavi-yasna-sleda-v-badeshteto-na-evropa-blagodarenie-na-svoeto-parvo-predsedatelstvo-na-es.html", "text": "През 2018 година България ще остави ясна следа в бъдещето, благодарение на своето първо председателство на ЕС. Това заяви по време на представянето на приоритетите на предстоящото българско председателство на Съвета на ЕС в Брюксел българският евродепутат от ГЕРБ/ЕНП Андрей Новаков, предава специалният пратеник на \"Фокус\" в Брюксел. „Ще минат повече от 10 години преди България отново да застане начело на ЕС. Това е ценна възможност, от която вярвам, че ще изведем най-доброто. Шестте месеца, през които ще бъдем начело на ЕС, са само миг от това, на което сме способни. Щастлив, че съм точно България ще бъде ракетоносител на ЕС в толкова тежки времена, когато трябва да се справяме с толкова кризи. Вековете са ни учили не да оцеляваме, а да отстояваме цели, принципи и вярвания, които са вече част от голямото европейско семейство“, каза в словото ни Новаков. Когато светлината падне върху България, отговорността за постиженията на 500 милиона европейци ще падне върху нас, допълни евродепутатът. „Имаме много примери за гордост в нашето минало. Имам една молба –нека да създадем и една в бъдещето. През 2018 година България ще остави следа, благодарение на своете първо председателство“, каза още Андрей Новаков.   \r\nАлбена ИВАНОВА", "date": "2017-06-21", "title": "Евродепутатът Андрей Новаков: През 2018 година България ще остави ясна следа в бъдещето на Европа, благодарение на своето първо председателство на ЕС"}
{"url": "http://www.focus-news.net/news/2017/06/21/2407464/dha-erdogan-iska-da-se-sreshtne-s-turski-grazhdani-v-germaniya-sled-foruma-na-g-20-no-ne-mozhe-da-nameri-svobodna-zala.html", "text": "Турският президент Реджеп Тайип Ердоган усилено, но все още безрезултатно търси да наеме голяма зала в Германия, където ще присъства на срещата на високо равнище на Г-20, твърдят германски медии, цитирани от информационна агенция Догу хабер ажансъ (ДХА). Според публикуваните съобщения Ердоган иска да се срещне с турски граждани на 9 юли, след форума на Г-20 на 7-8 юли. \r\nЗа целта във вторник е направено запитване за „Westfalenhalle” в Дортмунд от неназована по име фирма със седалище в Анкара.  Отговорът обаче е, че точно на исканата дата залата вече е ангажирана. Има запитване от турска страна и за „König-Pilsner-Arena” в Оберхаузен, където е предвидено да отседне Ердоган, но отговорът също е отрицателен. Като причина се посочва, че през летните месеци там се извършват ремонти. \r\nСпоред публикациите в германските медии, досега външно министерство на Германия не е получило официално искане по въпроса от турската страна. Съобщава се, че турското посолство в Берлин също не разполага  с информация по темата, посочва още ДХА. Георги Димов", "date": "2017-06-21", "title": "ДХА: Ердоган иска да се срещне с турски граждани в Германия след форума на Г-20, но не може да намери свободна зала"}
{"url": "http://www.focus-news.net/news/2017/06/21/2407068/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "След експлозията, която разтърси централната железопътна гара в белгийската столица, полицията увери, че ситуацията в района е под контрол, съобщава германският национален ежедневник Die Frankfurter Allgemeine Zeitung. \r\nПо данни на информационната агенция Belga има прострелян човек. Кой обаче е той към момента няма данни.\r\nВ първите минути на инцидента е възникнала паника сред хората. Последвала е евакуация на гарата. Железопътната компания SNCB информира пътниците, че по нареждане на правоохранителните органи движението на влаковете е преустановено. \r\nДруги подробности около случилото се към момента не са известни.\r\n*** Застреляният нападател е викал \"Аллах Акбар\", преди да причини експлозията в централната гара на Брюксел, съобщава AFP.\r\nАгенцията цитира очевидци, които твърдят, че са видели млад мургав човек с количка, която се е взривила и е предизвикала паниката на гарата в Брюксел.\r\nБелгийският национален кризисен център по-късно заяви, че заподозреният е бил \"неутрализиран\" и ситуацията е под контрол.\r\n***Министърът на отбраната на Иран бригаден-генерал Хосейн Дехган заяви, че ракетният удар, които иранските сили нанесоха срещу „Ислямска държава“ в неделя, е само „малка част“ от реакцията срещу нападението, което групировката извърши в Ислямската република, предава Iran Daily.\r\n„Отбранителната доктрина на Иран е базирана на принципа за активно и ефективно сдържане и отразяване на всяка възможна регионална или трансрегионална заплаха, по възможно най-силният начин“, заяви генерал Дехган.\r\nКоментарът му идва два дена, след като „Ислямският революционен гвардейски корпус“ (ИРГК) изстреля 6 балистични ракети със среден обсег срещу контролирания от „Ислямска държава“ град Дейр ез Зор.\r\n***България и Република Македония установяват механизъм за сътрудничество на експертно равнище по въпросите, свързани с подготовката на македонската страна за приемане в Европейския съюз и произтичащите от това дейности по планиране, управление и контрол на инвестициите с европейско финансиране. За това се договориха заместник министър-председателят Томислав Дончев и македонският вицепремиер по европейските въпроси Буяр Османи, съобщиха от правителствената информационна служба. \r\nВ следващите седмици се очаква да бъдат дефинирани конкретни теми и сфери на сътрудничество, за които българската страна ще предостави опит и експертиза.\r\nСрещата между двамата заместник министър-председатели се проведе в рамките на официалното посещение на министър-председателя на Република Македония Зоран Заев и водената от него делегация в България. \r\n*** Палестинец е застрелян от израелски войници, след като ги е нападнал с нож на контролен пункт северно от Ерусалим, предава The Times of Israel .\r\nНападателят се е приближил до войниците на контролния пункт по пътя между еврейското заселническо поселение Адам и палестинския град Каландия в централната част на Западния бряг. Израелските военни са „отвърнали с огън“, след като мъжът се е опитал да ги нападне с ножа си.\r\nНападателят е умрял от раните си, предадоха от Израелските отбранителни сили. Мъжът е идентифициран. Казвал се е Бахаа Самир ал Харбави, на 23 години, от село ал Азария.\r\nНяма ранени израелски военни или цивилни при инцидента.\r\n*** Палестинец е застрелян от израелски войници, след като ги е нападнал с нож на контролен пункт северно от Ерусалим, предава The Times of Israel .\r\nНападателят се е приближил до войниците на контролния пункт по пътя между еврейското заселническо поселение Адам и палестинския град Каландия в централната част на Западния бряг. Израелските военни са „отвърнали с огън“, след като мъжът се е опитал да ги нападне с ножа си.\r\nНападателят е умрял от раните си, предадоха от Израелските отбранителни сили. Мъжът е идентифициран. Казвал се е Бахаа Самир ал Харбави, на 23 години, от село ал Азария.\r\nНяма ранени израелски военни или цивилни при инцидента.\r\n***Над 35 души са ранени при сблъсъци в градче намиращо се в Централноафриканската република, точно един ден след като бе постигнато мирно споразумение, което спря продължилото дълги години насилие, предава Reuters.\r\nСблъсъците бяха между местни военизирани отряди в градчето Бриа, на 580 км от столицата Банги.\r\n„Има тела по улиците. Има и пожари, както и грабежи по къщите“, каза местен очевидец.", "date": "2017-06-21", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/06/21/2407116/pencho-markishki-fizik-prez-lyatoto-mozhe-da-se-nablyudavat-malkata-kometa-johnson-chastichnoto-lunno-zatamnenie-i-palnoto-slanchevo-zatamnenie.html", "text": "През лятото може да се наблюдават малката комета Johnson, частичното лунно затъмнение и пълното слънчево затъмнение. Това каза Пенчо Маркишки, физик в Института по астрономия с Национална астрономическа обсерватория при Българска академия на науките (БАН), в интервю за Агенция „Фокус“ във връзка с лятното слънцестоене, наблюдаемите съзвездия през лятото и по-интересните небесни явления през този сезон. „Астролюбителите с повишен интерес към кометната астрономия ще продължат да наблюдават през юни малката комета C/2015 V2 (Johnson). Тя ще достигне яркост немного под пределно видимата с невъоръжено око – около 6.7-ма звездна величина (т.е. ще бъде слаба), поради което е нужно да се използват бинокли или малки телескопи. През юни кометата ще се движи в съзвездието Воловар и в източната част на Дева, като ще може да се наблюдава през цялата нощ“, обясни физикът. По думите му на 7 август от Европа, Африка (без най-западните ѝ части), Азия и Австралия ще може да се наблюдава частично лунно затъмнение, което от България ще бъде видимо веднага след изгрева на Луната в 20:29 ч. за София. „Максималната му фаза ще настъпи в 21:20 ч. Тогава южният край на лунния диск ще бъде затъмнен от земната сянка“, обясни физикът. Той уточни, че наблюденията на максимума на популярния метеорен поток Персеиди на 12 август ще бъдат затруднени от Луната. „В нощите около тази дата Луната ще изгрява немного преди полунощ. Повишена вероятност от поява на ярки метеори (болиди), макар не много на брой, ще има преди това – около 30 юли, когато са максимумите на двата потока Южни делта-Аквариди и алфа-Каприкорниди. Тогава най-подходящото време за наблюдение ще бъде втората половина на нощите, тъй като Луната ще залязва малко след полунощ“, коментира Маркишки. Според него най-забележителното астрономическо явление тази година ще бъде пълното слънчево затъмнение на 21 август, което ще се наблюдава от Северна Америка и северната част на Южна Америка. „То отдавна вече е известно като „Great American Eclipse“. Пътят на пълната лунна сянка ще премине през северните части на Тихия океан, ще прекоси САЩ от запад на изток и по-точно – щатите Орегон, Айдахо, Монтана, Уайоминг, Небраска, Канзас, Айова, Мисури, Илинойс, Кентъки, Тенеси, Джорджия, Северна Каролина и Южна Каролина, след което ще продължи през централните части на Атлантическия океан. Пълната фаза на затъмненнието ще започне в 19:48:36 ч. българско официално време на 21 август и ще завърши в 23:02:34 ч. Най-продължителна пълна фаза ще може да се наблюдава от щата Кентъки около 18:20 UTC (21:20 ч. българско време), с времетраене 2 минути и 40 секунди. Изключително много туристи ще посетят Съединените щати за да наблюдават това явление“, обясни физикът. По  думите му екипи от български астрономи – професионалисти и любители също планират експедиции до САЩ. Той припомни, че последното пълно слънчево затъмнение наблюдавано от Северна Америка е било на 26 февруари 1979 г.\r\nДеница КИТАНОВА", "date": "2017-06-21", "title": "Пенчо Маркишки, физик: През лятото може да се наблюдават малката комета Johnson, частичното лунно затъмнение и пълното слънчево затъмнение"}
{"url": "http://www.focus-news.net/news/2017/06/21/2407069/predstoyashti-sabitiya-za-21-yuni-agentsiya-fokus.html", "text": "От 09.00 часа ще започне редовното заседание на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 10.20 часа министърът на икономиката Емил Караниколов, областният управител на Област Пловдив Здравко Димитров и кметът на Пловдив инж. Иван Тотев ще посрещнат дипломатически корпус в Индустриална зона „Раковски“.\r\n***\r\nОт 09.30 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Илко И., Станко Ж. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в зала 19 на Института за етнология и фолклористика с Етнографски музей ще бъде открита научната конференция „Агрокултурни ориентации и практики: Локални трансформации в условията на европеизация и глобализация“.\r\n***\r\nОт 10.00 часа в Конферентната зала на Софийския университет ще се състои информационна среща за запознаване с възможностите по проект „Докторантски център Св. Климент Охридски“, финансиран от Оперативна програма „Наука и образование за интелигентен растеж“.\r\n***\r\nОт 10.00 до 13.00 часа в кабинет 227 дерматолози от ВМА ще провеждат безплатни прегледи. \r\n***\r\nОт 11.00 часа, в хотел „Радисън“, Реформаторският блок съвместно с фондация „Конрад Аденауер“ организира кръгла маса на тема „Пропорционална, мажоритарна или друга избирателна система за честни и демократични избори\".\r\n***\r\nОт 11.00 часа, в сградата на институцията, Омбудсманът Мая Манолова и Фондация „П.У.Л.С.“ организират национална кръгла маса за детската агресия и насилието над подрастващите.\r\n***\r\nОт 11.00 часа в двореца „Врана” Либералният институт за политически анализи ще представи резултатите от социологическо проучване на тема: „Полови стереотипи спрямо участието на жени в политиката”. В дискусията след представянето ще вземат участие представители на неправителствени организации, политици, общественици, а специален гост е Н.В. Цар Симеон II.\r\n***\r\nОт 11.30 часа, на „Позитано“ 20, ще се състои среща между новоизбрания министър-председател на Македония Зоран Заев и председателя на БСП Корнелия Нинова.  След срещата Нинова и Заев ще направят съвместно изявление.\r\n***\r\nОт 13.00 часа в зала „Роял 3“ на хотел „Балкан“ Европейският съвет за външна политика – София организира дискусия на тема „Какво предстои за Р Македония по европейския път?“. В събитието ще вземе участие министърът на външните работи на Република Македония Никола Димитров.\r\n***\r\nОт 13.30 часа 10-и състав на Специализирания наказателен съд ще заседава по делото срещу Цветелин Ц., Тихомир В. и др., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Симеон Т., Добрин Д. и др., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 18-и състав на Специализирания наказателен съд ще заседава по делото срещу  Маркс Б., Боян З. и др., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа в зала Изток на Народното събрание ПП ВОЛЯ организира кръгла маса на тема „ВОЛЯ за мажоритарен вот“, по време на която лидерът на партията Веселин Марешки ще разясни промените в избирателната система, които ВОЛЯ предлага.\r\n***\r\nОт 14.00 часа в зала „Триадица“ на Гранд Хотел София ще се проведе Шестото редовно заседание на Комитета за наблюдение на ОП „Добро управление“.\r\n***\r\nОт 14.00 часа в „София Хотел Балкан” Висшето училище по застраховане и финанси (ВУЗФ) ще отпразнува 15-тата си годишнина със специално събитие “15 за следващите 15. Кой ще успява през следващите 15 г. и защо?”.\r\n***\r\nОт 15.00 часа в залата на Представителството на Европейската Комисия в България ще се проведе конференция, озаглавена „Детско Здраве в ЕС и България“, която е организирана от Академия за Лидери.\r\n***\r\nОт 15.00 часа в Българска търговско-промишлена палата, Съветът по иновации при БТПП организира кръгла маса на тема „Финансовите инвеститори в подкрепа на иновативните стартъпи и МСП, учредени от студенти и младежи”. \r\n***\r\nОт 18.00 часа в в залата на Столична община на ул. Московска“ 33 ще се състои церемонията по награждаването на победителите в конкурса Homemade Green Sofia 2017.\r\n***\r\nОт 18.00 часа в Национална Библиотека „Св. св. Кирил и Методий“ ще бъде представена поетичната книга на Анна Мария Гюзелева -  „А душата знае“.\r\n***\r\nОт 18.30 часа в Литературния клуб на Столична библиотека ще се проведе с авторско четене на Георги Господинов на „От Лапидариум до Там, където не сме и нататък“.\r\n***\r\nОт 19.00 часа в Руския културно-информационен център ще се състои концерт на Държавния академичен оркестър на солистите „Русские узори“. Събитието е с вход свободен и е част от Дните на руската духовна култура в България.\r\n***\r\nОт 18:00 часа в читалище „Родолюбие” ще се състои премиера на книгата „Един живот в пет тетрадки”. Книгата представлява издание на мемоарите на голямата актриса Надя Тодорова. Събитието е част от програмата на Паисиевите дни.\r\n***\r\nОт 10.00 часа в Зала 3 на Окръжен съд-Бургас ще се гледа делото на  българската гражданка Красимира К., за която е искана Европейска заповед за арест.\r\n***\r\nОт 11.00 часа в СУ „Иван Вазов“ ще се проведе пресконференция, на която ще бъде представена ремонтираната пещ на школата по керамика.\r\n***\r\nОт 14.30 часа в Зала 7 състав на Районен съд-Бургас ще заседава по дело, заведено от Петър Н. срещу местен бургаски сайт.\r\n***\r\nОт 18.00 часа в Галерия \"Неси\" ще бъде представена изложба живопис на Месрур Сабит.\r\n***\r\nОт 11.00 часа в НЧ „Надежда“ ще се проведе Творческо ателие „Красотата на българския фолклор“.\r\n***\r\nОт 10.30 часа на ул. „Преслав“ 53, „Социална чайна“, ще се състои пресконференция за представяне на проект  „Активни в труда на територията на общините Бяла и Долни чифлик “ по процедура BG05M9OP001-2.005 ”Активно включване”.\r\n***\r\nОт 17.00 часа в Градската художествена галерия „Борис Георгиев“ ще се проведе пресконференция по  повод Дните на руската култура във Варна. В нея ще участват Коста Базитов – зам.-кмет на Община Варна, Пламена Рачева – директор на ГХГ „Борис Георгиев”, Андрей Галкин – президент на Общество за дружба и сътрудничество с балканските страни (Москва, Русия).  \r\n***\r\nОт 17.15 часа в зала 302 на Общината ще се проведе Среща на кмета с група руски журналисти.\r\n***\r\nОт 20.00 часа на Паметник“Асеневци“„ ще бъде представен „Едуард“- моноспектакъл на Петър Антонов- „Арт лято“. \r\n***\r\nОт 18.00 и 19.00 часа продължават Детски фестивал на изкуствата „Раховче“ и Международен фолклорен фестивал „Раховче“.\r\n***\r\nОт 11.00 часа на площад „Свобода“ ще се състои концерт на Духов оркестър – Добрич с диригент Стоян Манов. \r\n***\r\nОт 18.00 часа в Художествена галерия ще бъде открита изложба „Графика и рисунка“ на Димитър Кулев. \r\n***\r\nОт 19.00 часа в Младежки център – Добрич ще се играе спектакъл по книгите на Хасан Ефраимов „Дервишки караконджул“, „Джанки в Манхатън“,„Епилог – завръщането на караконджула“ и „Зов към сатаната“.\r\n***\r\nОт 17.00 часа Исторически музей ще бъде открита изложбата „От киноцентъра до музейната витрина\".\r\n***\r\nОт 19.00 часа общински драматичен театър ще бъде представена постановката „Любов в лудницата”.\r\n***\r\nОт 20.30 часа в центъра на града от Сдружението на момчилградчани в Бурса и бизнесмени организират благотворителна вечер, посветена на престоящия голям мюсюлмански празник Рамазан Байрам. \r\n***\r\nОт 18.00 часа в Градската художествена галерия „Дечко Стоев“ писателят Нидал Алгафари ще представи две от своите книги.\r\n***\r\nОт 9:30 часа в зала 1 на Окръжен съд-Пловдив ще се гледа делото срещу две бивщи служителки на ТД НАП, обвинени в присвояване на средства. \r\n***\r\nОт 9:30 часа в зала 10 на Районен съд ще се гледа делото срещу 2 лица, обвинени в хулиганство. \r\n***\r\nОт 10:20 часа посланиците на държави от цял свят ще разгледат фирми в зона „Раковски“, част от „Тракия икономическа зона“. Поканен е и вицепремиерът по икономическата и демографската политика Валери Симеонов.\r\n***\r\nОт 12.00 часа в Общински съвет Пловдив ще се проведе пресконференция по повод актуалните теми, свързани с дейността на Общинска фондация \"Пловдив 2019\".\r\n***\r\nОт 17.30 часа в зала 247 на Община Смолян ще се проведе Обществено обсъждане на отчета за  изпълнението на бюджета на Община Смолян за 2016 г.\r\n***\r\nОт 18.30 часа в Регионална библиотека „Захарий Княжески“ ще бъде представена книгата „Зографи отвъд границите“ на Ваня Сапунджиева. \r\n***\r\nОт 05.00 часа при скално светилище на Великата богиня–майка Кибела в Археологически резерват „Тракийски и античен град Кабиле“ ще бъде пресъздаден древнотракийски ритуал по по посрещане на Слънцето в най-дългия ден от годината.\r\n***\r\nОт 13.30 часа посланикът на Русия в България Анатолий Макаров ще участва в церемонията по полагане на цветя към паметна дъска, посветена на 23-ти\r\nказашки полк (кръстопът между ул. „Търговска“ и „Преслав“). \r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски“.", "date": "2017-06-21", "title": "Предстоящи събития за 21 юни (Агенция „Фокус)"}
{"url": "http://www.focus-news.net/news/2017/06/21/2407453/vmro-dpmne-konsultirali-li-sa-se-s-istoritsite-upravlyavashtata-sdsm-po-vaprosa-za-obshtata-istoriya.html", "text": "Опозиционната ВМРО-ДПМНЕ на бившия премиер Никола Груевски разпространи тази вечер второ съобщение на официалната си страница, след изявлението на бившия премиер на парламента Трайко Веляновски. И второто съобщение на партията е посветено на визитата на премиера Зоран Заев в София. В него се казва „СДСМ не е опозиция и трябва да отговори на македонския народ по въпросите, възникнали след изявленията на Зоран Заев“.\r\n-Какво е приел Зоран Заев?\r\n-Чий е цар Самуил? Доколко този въпрос е исторически? Доколко на него не трябва да отговорят политици, а историци? С кое право Заев се договаря да променя учебниците по история?\r\n-Консултира ли се с историци по отношение за „общата история“?\r\n-Смятат ли СДСМ и Зоран Заев, че Република Македония няма своя собствена история? Как Зоран Заев се е договорил с най-висшите български представители да дойдат на Илинден в Македония – да ни честитят празника като гости или идват на обща прослава, без да признават че Илинденското въстание е само македонско?\r\n-ВМРО-ДПМНЕ е изключително притеснена от непрозрачността и лекотата, с която премиерът Заев се занимава с изключително сериозен въпрос като подписването на договор с България.\r\n-ВМРО-ДПМНЕ иска преглед на това, което Зоран Заев е договорил при посещението в София.\r\n-Македонският народ иска преглед на съдържанието на договора, който Зоран Заев се е съгласил да подпише.\r\nВ заключение опозиционната партия заявява, че няма нищо против чужди държавници да чистят националния празник, но те трябва да знаят че Илинденското въстание е самостоятелно и единствено македонско. В декларацията на ВМРО-ДПМНЕ е изпратена от центъра за комуникации на партията. \r\nПревод и редакция: Мариела Русева", "date": "2017-06-21", "title": "ВМРО-ДПМНЕ: Консултирали ли са се с историците управляващата СДСМ по въпроса за „общата история“"}
{"url": "http://www.focus-news.net/news/2017/06/21/2407072/balgariya-i-makedoniya-shte-podpishat-dogovor-za-dobrosasedstvo-na-2-avgust-2017g-kogato-zaedno-v-skopie-shte-chestvat-i-ilinden-obzor.html", "text": "България и Македония ще подпишат Договор за добросъседство на 2 август, когато заедно в Скопие ще честват и Илинден. Това стана ясно след срещата между премиерите на България и Македония – Бойко Борисов и Зоран Заев. Българският министър-председател ще посети македонската страна на 2 август. Именно тогава се очаква двете държави да подпишат Договор за добросъседство. \r\nИ двамата премиери бяха категорични, че по договора остават много малки детайли за уточняване и се обединиха около това, че Македония също трябва да се присъедини към ЕС и НАТО. Заев заяви, че Македония днес затваря една глава на история на национализъм и омраза и отваря глава на европейско бъдеще. \r\nНа въпрос на какъв език ще бъде подписан Договора за добросъседство, проблем ли ще е македонският език, Борисов коментира, че има думи, които биха могли да имат различно тълкуване. Той уточни Македония ще подпише договора на езика, вписан в Конституцията й. Според него иначе ще я наруши.\r\nЗоран Заев изрази надежда Гърция също да подаде ръка на Македония по пътя й към ЕС и НАТО. \r\nПремиерът Бойко Борисов поздрави македонския си колега за постигнатата стабилност и спокойствие в страната след тежката политическа криза там. „Македония има историческия шанс да направи така, че гражданите й да се чувстват добре. Пътят към НАТО и ЕС минава първо през вътрешна стабилност”, подчерта Борисов. По думите му България ще продължи да работи и с Гърция, така че двете държави да решат съществуващите проблеми, защото според него дестабилизация в Македония означава и дестабилизация по нашите граници. Борисов подчерта, че българската държава първа е признала Република Македония и че няма по-близък народ от македонския. Той бе категоричен, че нашата страна ще продължи да помага на Македония по пътя й на евроатлантическа интеграция.\r\nОт своя страна премиерът Зоран Заев определи срещата в София като историческа и подчерта, че България е приятелска страна, от която Македония очаква помощ за пълноправното си членство в ЕС и НАТО. Той уточни, че е щастлив, че в лицето на Бойко Борисов Македония има такъв приятел. \r\nДвамата премиери бяха единодушни, че ще продължат да работят за изграждането на общи инфраструктурни проекти, свързващи двете страни. Като символ на новите отношения между България и Македония и поклон пред общата история, в разговорите беше постигнато разбирателство улици в София и в Скопие да бъдат кръстени на президентите Желю Желев и Борис Трайковски, а след срещата си в Министерския съвет двамата премиери заедно поднесоха венци пред паметника на цар Самуил.\r\nСлед това Зоран Заев се срещна и с държавния глава Румен Радев. Българският президент заяви, че е време България и Македония да обърнат нова страница в двустранните си отношения. По думите му усложненията между двете държави са неестествени и не отговарят нито на историческите, нито на съвременните реалности, нито на бъдещите ни цели. Обща е била позицията, че гражданите и в България, и в Македония очакват от своите политици да провеждат политика на приятелство и добросъседство между двете най-близките държави на Балканите. \r\nПо време на срещата президентът Радев е потвърдил подкрепата на страната ни за евроатлантическата и европейската перспектива на Македония. Държавният глава призова за промяна на подхода на делегацията на Република Македония към страната ни в Съвета на Европа по отношение на процедурата по Рамковата конвенция за защита на националните малцинства, за подкрепа за възстановяването и опазването на българските войнишки паметници, които са част от родовата памет и в двете държави, и за активни действия на политиците, които да създават устойчив климат на доверие между България и Република Македония в публичното пространство. \r\nИ Радев, и Заев подчертаха, че България и Македония споделят обща история, както и общо бъдеще в ЕС и НАТО. Българският президент и министър-председателят на Македония бяха единодушни, че двустранният стокообмен може да бъде значително увеличен, както и туристическият обмен. Отбелязана беше позитивната тенденция в двустранното сътрудничество в сферите на образованието и културата. \r\nВ сряда от 11.30 ч. на „Позитано“ 20 ще се състои среща на Зоран Заев с председателя на БСП Корнелия Нинова. Очаква се след срещата Нинова и Заев да направят съвместно изявление.", "date": "2017-06-21", "title": "България и Македония ще подпишат Договор за добросъседство на 2 август 2017г., когато заедно в Скопие ще честват и Илинден (ОБЗОР)"}
{"url": "http://www.focus-news.net/news/2017/06/21/2407461/afp-kanadskiyat-premier-dzhastin-tryudo-izrazi-pritesneniyata-si-otnosno-finansiraneto-na-terorizma-pred-katarskiya-emir.html", "text": "Министър-председателят на Канада, Джъстин Трюдо изрази „притесненията си относно финансирането на тероризма“ пред катарския емир, предава AFP.\r\nВ телефонен разговор с емир шейх Тамим бин Хамад ал Тани, „министър-председателят повдигна въпроса за притесненията на Канада относно финансирането на тероризма и екстремизма“, се казва в изявление.\r\nВъв връзка с кризата в Персийския залив,  канадският премиер „подчерта значението на поддържането на отворен диалог между спорещите страни“, казаха от офиса на Трюдо.\r\n„Лидерите продължиха да говорят за нуждата от деескалация на настоящето напрежение, ограничаването на последствията за афектираните семейства в региона, и разпознаването на първопричините за тероризма“, се казва още в изявлението от офиса на Джъстин Трюдо. Симеон Миланов", "date": "2017-06-21", "title": "AFP: Канадският премиер Джъстин Трюдо изрази притесненията си относно „финансирането на тероризма“ пред катарския емир"}
{"url": "http://www.focus-news.net/news/2017/06/21/2407071/ria-novosti-moskva-s-otvetni-merki-sreshtu-novite-sanktsii-na-vashington-sreshtu-rusiya.html", "text": "Русия започва разработването на ответни мерки срещу новите санкции на Вашингтон срещу Русия, съобщава РИА Новости.\r\nВ свое изявление, заместник-министърът на външните работи на Русия Сергей Рябков, заяви „че за пореден път съжаляваме за пропуснатите възможности към подобряване на двустранните отношения и ще предприемем съответните мерки от наша страна“.\r\n„Нееднократно, на различни равнища Москва е подчертавала, че се отнася към политиките на САЩ, съдейки не по изявленията, а по делата“, казва още в изказването си пред РИА Новости руският заместник-министър на външните работи. Николай Братанов", "date": "2017-06-21", "title": "РИА Новости: Москва с ответни мерки срещу новите санкции на Вашингтон срещу Русия"}
{"url": "http://www.focus-news.net/news/2017/06/21/2407078/balgariya-v-svetovnite-medii-agentsiya-fokus.html", "text": "Държавният глава на България Румен Радев покани руския президент Владимир Путин да посети страната с официална визита, предава информационната агенция TACC.\r\n„Във връзка с 140-та годишнина от края на Руско –турската война от 1877-1878 г. и освобождението на България, държавният глава покани своя руски колега да направи официална визита в нашата страна през 2018 г. Президентът Путин благодари за поканата и я прие, точната дата ще бъде обявена допълнително“, се казва в съобщение от пресслужбата на Президентството в София.\r\n„В рамките на 20-минутен разговор, който се състоя по инициатива на българския президент, бе отбелязана дълбоката историческа и духовна връзка между българския и руския народ. Руският президент благодари на президента Радев за неговия принос в развитието на двустранните отношения“, се казва още в текста.\r\n*** Макар да декларират подкрепа за евроатлантическата интеграция на Македония, подобно на гърците и властите в София имат условия, едно от които е подписване на Договор за добросъседство, коментира скопското електронно издание „Телеграф“.\r\nВъпреки че миналото правителство споменаваше, че споразумението ще бъде подписано бързо, това изглежда няма да се случи. Подобен договор е в ущърб на Македония и със сигурност не може да се твърди, че е „добросъседски“. Тъкмо обратното – ако Скопие подпише подобен договор, ще трябва да се съгласи, че има обща история с България. По този начин ще бъде застрашена македонската идентичност, коментира изданието.\r\nВ частност, България изисква двете страни съвместно да празнуват исторически дати като Илинден (20 юли), празника на Св. св. Кирил и Методий (24 май), както и да се премахнат всички статии в учебниците и научните книги, в които се споменава, че България през Втората световна война е била на страната на фашистите.\r\nОсвен това, от Македония се изисква да се откаже от всякакви грижи за македонското малцинство в България, което от години се бори да получи най-основни малцинствени права. От редакцията твърдят, че при преброяванията на населението македонците трябва да се декларират като българи, а ОМО Илинден-Пирин вече 20 г. се бори да бъде регистрирана като партия – до този момент все неуспешно. \r\nНо отношенията между София и Скопие в този момент са особено важни за Македония, защото България от първи януари следващата година ще бъде председател на Съвета на ЕС.\r\n*** Във вторник в Европейския парламент ще се състои изслушването на Мария Габриел – българския кандидат за комисар с ресор цифрова икономика и цифрово общество, съобщава EU Observer.\r\nГабриел, която се очаква да поеме водеща роля в цифровата стратегия на ЕС, бе номинирана от министър-председателя на България Бойко Борисов, след като Кристалина Георгиева прие пост в Световната банка. \r\nИзслушването на Мария Габриел ще започне в 16 часа (българско време) и се очаква да продължи около три часа. Изслушването ще бъде водено от комисията по промишленост, изследвания и енергетика (ITRE) и култура и образование (CULT). Комисиите по вътрешен пазар и по правни въпроси и граждански свободи също са асоциирани към дискусията. Резултатите от изслушването на българката ще бъдат обсъдени в сряда, 21 юни. ЕП ще гласува в пленарна зала през юли дали да одобри нейното встъпване в длъжност или не.\r\n*** След днешната среща между министър-председателите на България и Македония, Бойко Борисов и Зоран Заев, стана ясно, че в началото на август двете съседни държави ще подпишат Договор за добросъседство. На какъв език обаче ще бъде изготвен документът? Това е въпрос, който на този етап остава отворен, коментира македонската информационна агенция „Макфакс“ .\r\nБългария е първата държава, признала Република Македония, но не и съществуването на македонска нация и македонски език. Официална София стои зад тезата, че македонският език представлява регионална форма на българския език, базиран на българския диалект. Пробив по отношение на преговорите за езика е постигнат през 1999 г., когато тогавашният премиер Иван Костов призна правото на Македония да си служи с официалния език. По правило обаче формулировката, която България използва за македонския език, е \"официален държавен език\" или \"официален език на държавата\".\r\nС оглед на тези обстоятелства Зоран Заев не бе изненадан от въпроса на представителите на македонските медии дали договорът между двете страни ще бъде подписан на македонски, български или „на някакъв друг език“. \r\n„Има думи, които биха могли да имат различно тълкуване. Ние, като държава, първи признахме Република Македония. В Конституцията на Република Македония е казано какъв език има тази държава. Съответно, договорът трябва да бъде подписан на езика, описан в нейната конституция. Затова сега смятам, че когато външните министри за последен път  прегледат документа, тогава с премиера и останалите колеги ще вземем решение\", отговори българският министър-председател.\r\nДумите на Борисов може да се изтълкуват като сигнали в две посоки. Първо, че България и в бъдеще ще защитава позицията на непризнаване на македонския език. Борисов внимателно избираше думите и не използва  нито веднъж \"македонски език\". От друга страна, той посочи възможността след окончателното разглеждане на документа да бъде взето някакво решение. Това би могло да означава решаване на езиковия спор и признаване на македонския език - безпрецедентен исторически ход в двустранните отношения.\r\n*** След днешната среща между министър-председателите на България и Македония, Бойко Борисов и Зоран Заев, стана ясно, че в началото на август двете съседни държави ще подпишат Договор за добросъседство. На какъв език обаче ще бъде изготвен документът? Това е въпрос, който на този етап остава отворен, коментира македонската информационна агенция „Макфакс“ .\r\nБългария е първата държава, признала Република Македония, но не и съществуването на македонска нация и македонски език. Официална София стои зад тезата, че македонският език представлява регионална форма на българския език, базиран на българския диалект. Пробив по отношение на преговорите за езика е постигнат през 1999 г., когато тогавашният премиер Иван Костов призна правото на Македония да си служи с официалния език. По правило обаче формулировката, която България използва за македонския език, е \"официален държавен език\" или \"официален език на държавата\".\r\nС оглед на тези обстоятелства Зоран Заев не бе изненадан от въпроса на представителите на македонските медии дали договорът между двете страни ще бъде подписан на македонски, български или „на някакъв друг език“. \r\n„Има думи, които биха могли да имат различно тълкуване. Ние, като държава, първи признахме Република Македония. В Конституцията на Република Македония е казано какъв език има тази държава. Съответно, договорът трябва да бъде подписан на езика, описан в нейната конституция. Затова сега смятам, че когато външните министри за последен път  прегледат документа, тогава с премиера и останалите колеги ще вземем решение\", отговори българският министър-председател.\r\nДумите на Борисов може да се изтълкуват като сигнали в две посоки. Първо, че България и в бъдеще ще защитава позицията на непризнаване на македонския език. Борисов внимателно избираше думите и не използва  нито веднъж \"македонски език\". От друга страна, той посочи възможността след окончателното разглеждане на документа да бъде взето някакво решение. Това би могло да означава решаване на езиковия спор и признаване на македонския език - безпрецедентен исторически ход в двустранните отношения.", "date": "2017-06-21", "title": "България в световните медии (Агенция \"Фокус\")"}
{"url": "http://www.focus-news.net/news/2017/06/21/2407470/daily-and-sunday-express-spored-manfred-veber-ot-enp-velikobritaniya-e-sbarkala-s-izbora-si-da-izleze-ot-evropeyskiya-sayuz.html", "text": "Лидерът на групата на Европейската народна партия в Европейския парламент, Манфред Вебер заяви, че решението на Великобритания да напусне ЕС, е грешка, предава британското издание The Daily and Sunday Express.\r\nТой заяви, че Великобритания няма да получи никакви привилегии и отстъпки, след като напусне ЕС.\r\n„Брекзит е най-важният въпрос сега за всички ни, защото за първи път страна напуска“, каза той.\r\n„Трябва да заяви, че първо това ще създаде щети. Ще създаде щети, защото цялата идея на Европа бе, да направим живота си по-лесен“, каза високопоставеният член на ЕП. Симеон Миланов", "date": "2017-06-21", "title": "Daily and Sunday Express: Според Манфред Вебер от ЕНП, Великобритания е сбъркала с избора си да излезе от Европейския съюз"}
{"url": "http://www.focus-news.net/news/2017/06/21/2407075/bryuksel-vzrivat-na-tsentralnata-gara-e-teroristichen-akt-obzor.html", "text": "На извънредна пресконференция началникът на полицията в Брюксел Пиер Вандерсмисен потвърди, че взривът на централната гара е терористичен акт. И към момента районът около гарата, където нападателят бе ликвидиран, остава отцепен. На място има полиция, противопожарни автомобили и военни части. Остава затворен и Grand-Place. \r\nКъм 23.00 часа българско време на 20 юни 2017г. няма постъпила информация за пострадали български граждани при инцидента на централната жп гара в Брюксел, съобщават от пресцентъра на Министерство на външните работи. МВнР препоръчва на българските граждани, пребиваващи в белгийската столица, да избягват района на централната жп гара, да следват стриктно препоръките на местните власти, както и да следят информацията в медиите.\r\nБългарското посолство в Брюксел следи развитието на ситуацията и поддържа постоянен контакт с местните власти.\r\nБългарски граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Кралство Белгия: 00 32 473 981 042.\r\nСлед експлозията, която разтърси централната железопътна гара в белгийската столица, полицията увери, че ситуацията в района е под контрол, съобщава германският национален ежедневник Die Frankfurter Allgemeine Zeitung. \r\nПо данни на информационната агенция Belga има прострелян човек. Кой обаче е той към момента няма данни.\r\nВ първите минути на инцидента е възникнала паника сред хората. Последвала е евакуация на гарата. Железопътната компания SNCB информира пътниците, че по нареждане на правоохранителните органи движението на влаковете е преустановено. \r\nДруги подробности около случилото се към момента не са известни.", "date": "2017-06-21", "title": "Брюксел: Взривът на централната гара е терористичен акт (ОБЗОР)"}
{"url": "http://www.focus-news.net/news/2017/06/21/2407074/nachalnikat-na-politsiyata-v-bryuksel-pier-vandersmisen-potvardi-che-vzrivat-na-tsentralnata-gara-e-teroristichen-akt.html", "text": "На извънредна пресконференция началникът на полицията в Брюксел Пиер Вандерсмисен потвърди, че взривът на централната гара е терористичен акт, предаде, съобщава специалният пратеник на Радио „Фокус“ – Албена Иванова. И към момента районът около гарата, където нападателят бе ликвидиран, остава отцепен. На място има полиция, противопожарни автомобили и военни части. Остава затворен и Grand-Place.", "date": "2017-06-21", "title": "Началникът на полицията в Брюксел Пиер Вандерсмисен потвърди, че взривът на централната гара е терористичен акт"}
{"url": "http://www.focus-news.net/news/2017/06/21/2407076/nyama-pritesneniya-sred-balgarskata-delegatsiya-v-bryuksel-sled-intsidenta-na-garata-v-belgiyskata-stolitsa-obzor.html", "text": "Няма притеснения сред българската делегация в Брюксел, след инцидента на гарата в белгийската столица. Това заяви председателят на Парламентарната група на ГЕРБ и заместник-председател на партията Цветан Цветанов, който е в Брюксел, за да вземе участие в Конференция на високо ниво по въпросите на управление на миграцията. Цветанов разказа, че след опита за атентат на централната гара в града обстановката е спокойна. „Ние сме заедно с представителите на правителството, които са пристигнали за участие в Съвета на министрите. Тук са министрите Лиляна Павлова, Николина Ангелкова, Нено Димов, кандидата за български еврокомисар Мария Габриел и много български евродепутати и народни представители“, поясни Цветанов. По думите му правят впечатление прецизността и професионализма, с които действат белгийските служби за сигурност, за да гарантират нормалната работа на политическия връх на съюза. \r\nМеждувременни от Министерство на външните работи съобщиха, че към 23.00 часа българско време на 20 юни 2017г. няма постъпила информация за пострадали български граждани при инцидента на централната жп гара в Брюксел. МВнР препоръчва на българските граждани, пребиваващи в белгийската столица, да избягват района на централната жп гара, да следват стриктно препоръките на местните власти, както и да следят информацията в медиите.\r\nБългарското посолство в Брюксел следи развитието на ситуацията и поддържа постоянен контакт с местните власти.\r\nБългарски граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Кралство Белгия: 00 32 473 981 042.", "date": "2017-06-21", "title": "Няма притеснения сред българската делегация в Брюксел след инцидента на гарата в белгийската столица (ОБЗОР)"}
{"url": "http://www.focus-news.net/news/2017/06/21/2407082/evropeyskata-komisiya-odobri-otpuskaneto-na-darzhavna-pomosht-za-bdzh-v-razmer-na-224-mln-lv-obzor.html", "text": "", "date": "2017-06-21", "title": "Европейската комисия одобри отпускането на държавна помощ за БДЖ в размер на 224 млн. лв. (ОБЗОР)"}
{"url": "http://www.focus-news.net/news/2017/06/21/2407079/glavniyat-prokuror-poiska-imuniteta-na-narodniya-predstavitel-ot-bsp-za-balgariya-manol-genov-sreshtu-kogoto-sa-sabrani-dokazatelstva-za-kupuvane-na-glasove-obzor.html", "text": "Главният прокурор Сотир Цацаров внесе в Народното събрание искане за снемане имунитета на народния представител от парламентарната група на \"БСП за България\" Манол Генов. Искането се основава на доказателства от разследване на Окръжна прокуратура – Пловдив, изпратено по компетентност на Софийска градска прокуратура. От събраните в хода на досъдебното производство доказателства се установява, че в периода 1 март 2017 г. – 30 март 2017 г. в град Асеновград, при условията на продължавано престъпление с пет деяния, в съучастие като съизвършител с Николай Христев е организирал предлагането и даването на имотна облага - паричната сума от 25 лв. за глас на живущи в гр. Асеновград физически лица, с цел да ги склони да упражнят избирателното си право в негова полза и в полза на политическа партия на изборите за народни представители, провели се на 26 март 2017 г. \r\nСъбрани са доказателства и за това, че през месец март 2017 г. в гр. Асеновград, обл. Пловдив, в съучастие с извършителя Константин Атанасов - главен архитект на Община Асеновград, като подбудител, умишлено го склонил да извърши престъпление, а именно да допусне осъществяването на противозаконна дейност – строителство, без изискуемото по чл.84, ал.1 и ал.2 от ЗКН съгласуване на проектната документация за строителство, в поземлен имот в гр. Асеновград, попадащ в защитена територия за опазване на културно наследство – охранителна зона на групов паметник на културата “Метошка махала“. В искането на главния прокурор се посочва, че законова пречка за наказателното преследване на Манол Генов е обстоятелството, че към настоящия момент същият е народен представител в 44-то Народно събрание и в това си качество се ползва с имунитет. \r\nНа брифинг говорителят на главния прокурор Румяна Арнаудова заяви, че са събрани достатъчно материали, сочещи за купуване на гласове от Манол Генов. \r\nОт своя страна народният представител от „БСП за България“ Манол Генов заяви, че ще даде доброволно своя имунитет и настоя прокуратурата да изчисти казусите и името му. В изявлението си Генов посочва, че след проверката на прокуратурата и ДАНС в община Асеновград, е имал подозрения, че ще се появят и претенции към него. Манол Генов заяви, че продължава и до момента да не намира причината за подобна връзка, освен ако не е тенденциозна. „Не знам какво точно се има предвид с посочването на периода 1- 30 март 2017 година. Това е периодът на предизборната кампания за последните парламентарни избори. Тогава съм имал срещи и разговори с хиляди избиратели, като част от кампанията, десетки са били и центровете на активисти на тази кампания в полза на политическата сила, в чиято листа съм и за мен, като кандидат, получил преференциален вот. Това е било открито и напълно в регламента на кампанията“, посочи Манол Генов.\r\nТой обясни, че всеки кандидат за народен представител, заедно с активисти и избиратели, които го подкрепят, са били съмишленици и съучастници в кампанията- като платформа, ангажименти и обещания. Манол Генов коментира, че не вижда как в това се търси нещо нередно и наказателен смисъл. Той изтъкна, че за разходваните средства в кампанията има подадени отчети и няма причина да се притеснява. Генов призова прокуратурата да разследва, каквото е необходимо и изрази вяра, че съмненията, още повече във вид на обвинения, ще бъдат изчистени с доказателства.\r\n„Относно втората претенция, недоумявам как точно съм могъл умишлено да склоня което и да е служебно лице, особено главен архитект, при това умишлено, да извърши нещо нередно. С въпросния казус съм бил запознат като народен представител и асеновградчанин, виждал съм и документи от официалната преписка. Няма как да имам отношение повече от това. За мен, като народен представител, винаги е било важно, както в този случай, така и във всеки друг, когато има проблеми на граждани или инвеститори с администрациите на местна или държавна власт, всичко да се решава законово, без да се ощетяват интереси на никоя страна. В този смисъл, съм съдействал открито десетки пъти и мисля, че това е част от ангажиментите ми на народен представител.“, се посочва в позицията на народния представител от БСП Манол Генов. \r\nПо време на пресконференция лидерът на БСП Корнелия Нинова коментира казуса. Нинова подчерта, че от БСП застават зад колегата си и се надяват на бързо и обективно разследване. Нинова заяви, че БСП споделя всичко, което той е казал в своето изявление до медиите.", "date": "2017-06-21", "title": "Главният прокурор поиска имунитета на народния представител от \"БСП за България\" Манол Генов, срещу когото са събрани доказателства за купуване на гласове (ОБЗОР)"}
{"url": "http://www.focus-news.net/news/2017/06/21/2407081/afp-nay-malko-40-sa-zhertvite-sled-sblasatsi-v-tsentralnoafrikanskata-republika.html", "text": "Сблъсъците между милициите и бунтовническите групировки в град Брия, Централноафриканската Република продължават и вече жертвите са над 40, съобщава AFP.\r\nКонфликтът между мюсюлмани и католици се поднови въпреки подписаното през май в Рим споразумение за прекратяване на огъня между 13 бунтовнически групировки.\r\nЦентралноафриканската република е една от най-бедните държави в света, и е сред десетте най-бедни в Африка. Според списание „Еколоджист“ обаче, тя заема първо място в света по устойчиво развитие.\r\nСпоред вероизповеданието си 35% от населението имат местни вярвания, 25% са протестанти, 25% са римокатолици и 15% са мюсюлмани. Николай Братанов", "date": "2017-06-21", "title": "AFP: Най-малко 40 са жертвите след сблъсъци в Централноафриканската Република"}
{"url": "http://www.focus-news.net/news/2017/06/21/2407084/rossiyskaya-gazeta-prezidentat-na-rusiya-vladimir-putin-posreshta-brazilskiya-prezident-mishel-temer.html", "text": "Бразилският президент от днес е на посещение в Москва, пише вестник „Российская газета“.\r\nВладимир Путин и Мишел Темер ще са официални гости на гала-концерта в Болшой театър на престижния Международен балетен конкурс, обяви говорителя на президента на Русия, Дмитрий Песков.\r\nСлед спектакъла са насрочени серия работни срещи, на които ще се обсъждат въпроси, касаещи сигурността и мира,  мерките срещу тероризма, както и ситуацията около Сирия и Северна Корея.\r\nТова е първото официално посещение на Мишел Темер, в качеството му на президент на Бразилия. Преди това той много пъти е посещавал Русия. Николай Братанов", "date": "2017-06-21", "title": "„Российская газета“, Президентът на Русия Владимир Путин посреща бразилския президент Мишел Темер"}
{"url": "http://www.focus-news.net/news/2017/06/21/2407073/ostava-blokiran-tsentralniya-ploshtad-na-bryuksel-sred-grazhdanite-ne-se-zabelyazva-panika.html", "text": "Остава блокиран централния площад на Брюксел (Grand-Place), съобщава специалният пратеник на Радио „Фокус“ – Албена Иванова. Блокирани за движение са и всички по-малки улички, които водят към площада. Полицейското присъствие продължава да бъде засилено. Въпреки извънредните мерки за сигурност гражданите са спокойни и сред тях не се забелязва паника. Туристи продължават да се движат по малкото отворени за движение централни улици на града.", "date": "2017-06-21", "title": "Остава блокиран централния площад на Брюксел, сред гражданите не се забелязва паника"}
{"url": "http://www.focus-news.net/news/2017/06/21/2407070/mvnr-nyama-postapila-informatsiya-za-postradali-balgarski-grazhdani-pri-intsidenta-na-tsentralnata-zhp-gara-v-bryuksel.html", "text": "Към 23.00 часа българско време на 20 юни 2017г. няма постъпила информация за пострадали български граждани при инцидента на централната жп гара в Брюксел, съобщават от пресцентъра на Министерство на външните работи. МВнР препоръчва на българските граждани, пребиваващи в белгийската столица, да избягват района на централната жп гара, да следват стриктно препоръките на местните власти, както и да следят информацията в медиите.\r\nБългарското посолство в Брюксел следи развитието на ситуацията и поддържа постоянен контакт с местните власти.\r\nБългарски граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Кралство Белгия: 00 32 473 981 042.", "date": "2017-06-21", "title": "МВнР: Няма постъпила информация за пострадали български граждани при инцидента на централната жп гара в Брюксел"}
{"url": "http://www.focus-news.net/news/2017/06/21/2407077/independent-za-tereza-mey-rechta-na-kralitsata-shte-bade-parva-i-posledna.html", "text": "Според високопоставени консерватори, За Тереза Мей „Речта на Кралицата“ ще бъде първа и последна, пише Independent.\r\nВестникът отбелязава още, че Тереза Мей \"е изправена пред правни предизвикателства\" по отношение на коалицията на консерваторите с ирландската „Демократическа юнионистка партия“. \r\nВ свое изказване пред съпартийци, министър-председателката признава, че е направила промени в плановете си, които депутатите-евроскептици от Консервативната партия считат за „завой на 180 градуса“.\r\n\"Резултатът от изборите не беше този, на който се надявах, но на това правителството ще отговори със смирение и решителност към избирателите\", казва още Тереза Мей. Николай Братанов", "date": "2017-06-21", "title": "Independent: За Тереза Мей „Речта на Кралицата“ ще бъде първа и последна"}
{"url": "http://www.focus-news.net/news/2017/06/21/2407080/reuters-prezidentat-na-sasht-donald-tramp-posreshtna-prezidenta-na-ukrayna-petro-poroshenko.html", "text": "Американският президент Доналд Тръмп се срещна в Белия дом с президента на Украйна и изрази подкрепата си за мирното разрешаване на конфликта в източна Украйна, съобщава Reuters.\r\nАгенцията отбелязва, че президентът на САЩ не е коментирал ролята на Русия, въпреки, че неговата администрация наложи нови санкции на Москва.\r\nТръмп разговаря в Овалния кабинет с украинския президент Порошенко, като срещата официално бе наречена „посещение\", след като украинския лидер се срещна и с вицепрезидента Майкъл Пенс. \r\nПред телевизионните камери, Тръмп заяви, че „е постигнат голям напредък\" между двете страни, и че между САЩ и Украйна има „много, много добри дискусии\".\r\nОт своя страна Порошенко нарече Доналд Тръмп „един от най-надеждните поддръжници\" и \"стратегически партньори\" за Украйна. Николай Братанов", "date": "2017-06-21", "title": "Reuters: Президентът на САЩ Доналд Тръмп посрещна президента на Украйна Петро Порошенко"}
{"url": "http://www.focus-news.net/news/2017/06/21/2407087/kommersant-v-donetska-oblast-sa-zadarzhani-vaorazheni-litsa-osashtestvili-napadenie-nad-misiyata-na-organizatsiyata-za-sigurnost-i-satrudnichestvo-v-evropa-osse.html", "text": "От оперативното командване на самопровъзгласилата се „Донецка Народна република“ обявиха задържането на въоръжени лица, осъществили нападение над мисията на Организацията за сигурност и сътрудничество в Европа, пише вестник „Коммерсант“.\r\nТова е станало в района на град Ясинувата, където по-рано бе извършено „жестоко нападение над невъоръжени цивилни лица и граждански наблюдатели от ОССЕ“, цитира още вестникът. Николай Братанов", "date": "2017-06-21", "title": "„Коммерсант“:  В Донецка област са задържани въоръжени лица, осъществили нападение над мисията на Организацията за сигурност и сътрудничество в Европа (ОССЕ)"}
{"url": "http://www.focus-news.net/news/2017/06/21/2407088/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Бразилският президент Мишел Темер от днес е на посещение в Москва, пише вестник „Российская газета“.\r\nПрезидентът на Русия Владимир Путин и Мишел Темер ще са официални гости на гала-концерта на престижния Международен балетен конкурс в Болшой театър, обяви говорителя на президента на Русия, Дмитрий Песков.\r\nСлед спектакъла са насрочени серия работни срещи, на които ще се обсъждат въпроси, касаещи сигурността и мира, мерките срещу тероризма, както и ситуацията около Сирия и Северна Корея.\r\nТова е първото официално посещение на Мишел Темер, в качеството му на президент на Бразилия. \r\nПреди това той многократно е посещавал Русия.\r\n***\r\nУкраинският президент Петро Порошенко сподели първите си впечатления от президента на САЩ Доналд Тръмп, съобщава вестник „Московский Комсомолец“\r\nПетро Порошенко описа срещата си с американския президент като „пълноценна и абсолютно детайлна“.\r\nОт своя страна Доналд Тръмп е заявил, че подкрепя напълно „Договореностите от Минск“ и най-вече основните положения в документа – изтегляне на всички въоръжени сили и най-вече на артилерията, танковете и системите за залпов огън, както и допускането на наблюдатели от Организацията за сигурност и сътрудничество в Европа (ОССЕ) във всяка точка от линията на конфликта.\r\nОтделна тема на разговорите между двамата президенти е била военно-техническото сътрудничество, както и взаимоотношенията в енергетиката.\r\nПетро Порошенко е предал на американския си колега Тръмп писма от роднини на украинци, които незаконно са задържани в руски затвори. Вестникът коментира, че Порошенко очевидно се надява американският президент да повдигне тази тема на срещата си с Владимир Путин през юли в Хамбург.\r\n***\r\nВ Донецка област са задържани въоръжени лица, осъществили нападение над мисията на Организацията за сигурност и сътрудничество в Европа (ОССЕ)\r\nОт оперативното командване на самопровъзгласилата се „Донецка Народна република“ обявиха задържането на въоръжени лица, осъществили нападение над мисията на Организацията за сигурност и сътрудничество в Европа, пише вестник „Коммерсант“.\r\nТова е станало в района на град Ясинувата, където по-рано бе извършено „жестоко нападение над невъоръжени цивилни лица и граждански наблюдатели от ОССЕ“, цитира още вестникът.", "date": "2017-06-21", "title": "Преглед на някои от основните теми в руския печат (\"Агенция \"Фокус\")"}
{"url": "http://www.focus-news.net/news/2017/06/21/2407083/moskovskiy-komsomolets-ukrainskiyat-prezident-petro-poroshenko-spodeli-parvite-si-vpechatleniya-ot-prezidenta-na-sasht-donald-tramp.html", "text": "Петро Порошенко описа срещата си с американския президент като „пълноценна и абсолютно детайлна“, съобщава вестник „Московский Комсомолец“.\r\nОт своя страна Доналд Тръмп е заявил, че подкрепя напълно „Договореностите от Минск“ и най-вече основните положения в документа – изтегляне на всички въоръжени сили и най-вече на артилерията, танковете и системите за залпов огън, както и допускането на наблюдатели от Организацията за сигурност и сътрудничество в Европа (ОССЕ) във всяка точка от линията на конфликта.\r\nОтделна тема на разговорите между двамата президенти е била военно-техническото сътрудничество, както и взаимоотношенията в енергетиката.\r\nПетро Порошенко е предал на американския си колега Тръмп писма от роднини на украинци, които незаконно са задържани в руски затвори. Вестникът коментира, че Порошенко очевидно се надява американският президент да повдигне тзаи тема на срещата си с Владимир Путин през юли в Хамбург. Николай Братанов", "date": "2017-06-21", "title": "„Московский Комсомолец“: Украинският президент Петро Порошенко сподели първите си впечатления от президента на САЩ Доналд Тръмп"}
{"url": "http://www.focus-news.net/news/2017/06/21/2407089/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Според високопоставени консерватори, За Тереза Мей „Речта на Кралицата“ ще бъде първа и последна, пише Independent.\r\nВестникът отбелязава още, че Тереза Мей \"е изправена пред правни предизвикателства\" по отношение на коалицията на консерваторите с ирландската „Демократическа юнионистка партия“. \r\nВ свое изказване пред съпартийци, министър-председателката признава, че е направила промени в плановете си, които депутатите-евроскептици от Консервативната партия считат за „завой на 180 градуса“.\r\n\"Резултатът от изборите не беше този, на който се надявах, но на това правителство ще отговори със смирение и решителност към избирателите\", казва още Тереза Мей.\r\n***\r\nThe Telegraph: Експлозия на гарата в Брюксел, заподозрян е застрелян от силите за сигурност\r\nЦентралната гара в Брюксел е евакуирана, след като войници са открили огън срещу мъж, който е носил с колан с експлозиви, съобщава The Telegraph.\r\nДвата взрива са потвърдени от полицията, както и че „неутрализирала лице, носещо експлозивен колан“. \r\nСпециални отряди са  отцепили мястото и ситуацията е под контрол.\r\n***\r\nЕскалацията на напрежението във Венесуела продължава, след като 17-годишен протестиращ бе застрелян от силите за сигурност, съобщава The Guardian.\r\nПо-рано Върховният съд предяви обвинения срещу Главния прокурор на страната - един от най-яростните противници на президента на Венесуела Николас Мадуро.\r\n17-годишният Фабиан Урбина почина в понеделник, след като силите за сигурност започнаха стрелба по демонстранти на главната улица в столицата Каракас. \r\nСпоред първоначални данни други шестима са ранени, като един от тях е в критично състояние.\r\nМинистърът на вътрешните работи Нестор Реверо потвърди смъртта на Урбина в социалната мрежа „Туитър“ като заяви, че причината за смъртта е „прекомерно използване на сила\" и „че виновните ще понесат отговорност\".", "date": "2017-06-21", "title": "Преглед на някои от основните теми в британския печат (\"Агенция \"Фокус\")"}
{"url": "http://www.focus-news.net/news/2017/06/21/2407090/pregled-na-mezhdunarodnite-novini-do-06-ch-agentsiya-fokus.html", "text": "Централната гара в центъра на Брюксел е евакуирана след взрив. Информацията съобщава специалният пратеник на Радио „Фокус“ в Брюксел - Албена Иванова. Службите за сигурност, които са на самата гара са открили огън срещу мъж, който е носил колан с експлозиви. Заради ситуацията цялата гара е евакуирана, районът е отцепен. Евакуиран е и големият площад в Брюксел – Гран Плас. Хората, които са били в заведенията там са били затворени временно вътре в ресторантите от съображения за сигурност. Към момента белгийската полиция уверява, че ситуацията е под контрол, нападателят  неутрализиран. Той е застрелян от службите за сигурност. Засилено е полицейското присъствие в цялата централна част на Брюксел. Русия започва разработването на ответни мерки срещу новите санкции на Вашингтон срещу Русия, съобщава РИА Новости.\r\nВ свое изявление, заместник-министърът на външните работи на Русия Сергей Рябков, заяви „че за пореден път съжаляваме за пропуснатите възможности към подобряване на двустранните отношения и ще предприемем съответните мерки от наша страна“.\r\n„Нееднократно, на различни равнища Москва е подчертавала, че се отнася към политиките на САЩ, съдейки не по изявленията, а по делата“, казва още в изказването си пред РИА Новости руският заместник-министър на външните работи.Остава блокиран централния площад на Брюксел (Grand-Place), съобщава специалният пратеник на Радио „Фокус“ – Албена Иванова. Блокирани за движение са и всички по-малки улички, които водят към площада. Полицейското присъствие продължава да бъде засилено. Въпреки извънредните мерки за сигурност гражданите са спокойни и сред тях не се забелязва паника. Туристи продължават да се движат по малкото отворени за движение централни улици на града.На извънредна пресконференция началникът на полицията в Брюксел Пиер Вандерсмисен потвърди, че взривът на централната гара е терористичен акт, предаде, съобщава специалният пратеник на Радио „Фокус“ – Албена Иванова. И към момента районът около гарата, където нападателят бе ликвидиран, остава отцепен. На място има полиция, противопожарни автомобили и военни части. Остава затворен и Grand-Place. Американският президент Доналд Тръмп се срещна в Белия дом с президента на Украйна и изрази подкрепата си за мирното разрешаване на конфликта в източна Украйна, съобщава Reuters.\r\nАгенцията отбелязва, че президентът на САЩ не е коментирал ролята на Русия, въпреки, че неговата администрация наложи нови санкции на Москва.\r\nТръмп разговаря в Овалния кабинет с украинския президент Порошенко, като срещата официално бе наречена „посещение\", след като украинския лидер се срещна и с вицепрезидента Майкъл Пенс. \r\nПред телевизионните камери, Тръмп заяви, че „е постигнат голям напредък\" между двете страни, и че между САЩ и Украйна има „много, много добри дискусии\".\r\nОт своя страна Порошенко нарече Доналд Тръмп „един от най-надеждните поддръжници\" и \"стратегически партньори\" за Украйна. Сблъсъците между милициите и бунтовническите групировки в град Брия, Централноафриканската Република продължават и вече жертвите са над 40, съобщава AFP.\r\nКонфликтът между мюсюлмани и католици се поднови въпреки подписаното през май в Рим споразумение за прекратяване на огъня между 13 бунтовнически групировки.\r\nЦентралноафриканската република е една от най-бедните държави в света, и е сред десетте най-бедни в Африка. Според списание „Еколоджист“ обаче, тя заема първо място в света по устойчиво развитие.\r\nСпоред вероизповеданието си 35% от населението имат местни вярвания, 25% са протестанти, 25% са римокатолици и 15% са мюсюлмани. Петро Порошенко описа срещата си с американския президент като „пълноценна и абсолютно детайлна“, съобщава вестник „Московский Комсомолец“.\r\nОт своя страна Доналд Тръмп е заявил, че подкрепя напълно „Договореностите от Минск“ и най-вече основните положения в документа – изтегляне на всички въоръжени сили и най-вече на артилерията, танковете и системите за залпов огън, както и допускането на наблюдатели от Организацията за сигурност и сътрудничество в Европа (ОССЕ) във всяка точка от линията на конфликта.\r\nОтделна тема на разговорите между двамата президенти е била военно-техническото сътрудничество, както и взаимоотношенията в енергетиката.\r\nПетро Порошенко е предал на американския си колега Тръмп писма от роднини на украинци, които незаконно са задържани в руски затвори. Вестникът коментира, че Порошенко очевидно се надява американският президент да повдигне тзаи тема на срещата си с Владимир Путин през юли в Хамбург. Бразилският президент от днес е на посещение в Москва, пише вестник „Российская газета“.\r\nВладимир Путин и Мишел Темер ще са официални гости на гала-концерта в Болшой театър на престижния Международен балетен конкурс, обяви говорителя на президента на Русия, Дмитрий Песков.\r\nСлед спектакъла са насрочени серия работни срещи, на които ще се обсъждат въпроси, касаещи сигурността и мира,  мерките срещу тероризма, както и ситуацията около Сирия и Северна Корея.\r\nТова е първото официално посещение на Мишел Темер, в качеството му на президент на Бразилия. Преди това той много пъти е посещавал Русия. Основният турски опозиционен лидер Кемал Кълъчдароглу обвини президента Реджеп Тайип Ердоган, че се е намесил в съдебната система и го нарече „диктатор, съобщава VOA.\r\nРъководителят на „Републиканска народна партия“ (КНП), 68-годишният Кемал Кълъчдароглу, обяви 425 километров поход от столицата Анкара до Истанбул, след като неговия колега и член на партията Енис Бербероглу беше осъден на 25 години затвор в обвинения за шпионаж.\r\nБербероглу бе първият член на КНП, който бе арестуван след неуспешния военен преврат през юли 2016 г. \r\n\"Аз винаги ще защитавам справедливостта. Казвам ви, че вие [Ердоган] сте диктатор\", каза Кълъчдароглу в реч в националния парк Джамлъдере, местност на около 100 километра от Анкара. От оперативното командване на самопровъзгласилата се „Донецка Народна република“ обявиха задържането на въоръжени лица, осъществили нападение над мисията на Организацията за сигурност и сътрудничество в Европа, пише вестник „Коммерсант“.\r\nТова е станало в района на град Ясинувата, където по-рано бе извършено „жестоко нападение над невъоръжени цивилни лица и граждански наблюдатели от ОССЕ“, цитира още вестникът.", "date": "2017-06-21", "title": "Преглед на международните новини до 06 ч. (Агенция „Фокус“)"}
{"url": "http://www.focus-news.net/news/2017/06/21/2407092/the-guardian-venesuela-pred-novo-nasilie-sled-strelba-sreshtu-protestirashti.html", "text": "Ескалацията на напрежението във Венесуела продължава, след като 17-годишен протестиращ бе застрелян от силите за сигурност, съобщава The Guardian.\r\nПо-рано Върховният съд предяви обвинения срещу Главния прокурор на страната - един от най-яростните противници на президента на Венесуела Николас Мадуро.\r\n17-годишният Фабиан Урбина почина в понеделник, след като силите за сигурност започнаха стрелба по демонстранти на главната улица в столицата Каракас. \r\nСпоред първоначални данни други шестима са ранени, като един от тях е в критично състояние.\r\nМинистърът на вътрешните работи Нестор Реверо потвърди смъртта на Урбина в социалната мрежа „Туитър“ като заяви, че причината за смъртта е „прекомерно използване на сила\" и „че виновните ще понесат отговорност\". Николай Братанов", "date": "2017-06-21", "title": "The Guardian: Венесуела пред ново насилие, след стрелба срещу протестиращи"}
{"url": "http://www.focus-news.net/news/2017/06/21/2407093/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nПрез нощта ще преобладава ясно време. На 21.06. ще е предимно слънчево. В следобедните часове над планините и източните райони ще се развие купеста облачност. На отделни места там ще превали и прегърми. Ще духа слаб северозападен вятър. Температурите ще се повишат, максималните ще са между 28° и 33°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n- АМ „Хемус“ София-Ябланица от км 0+000 до км 78+554;\r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: ОПУ Пловдив: Монтаж и демонтаж на табели с индивидуални размери Ж2 (за портални рамки) при следния график: \r\nПосока София – Бургас:\r\n- 21.06.2017 г. - 08,00 ч. до 17,00 ч. – км 150+140\r\nПосока Бургас - София:\r\n- 22.06.2017 г. - 08,00 ч. до 17,00 ч. – км 150+628 \r\n- 23.06.2017 г. - 08,00 ч. до 17,00 ч. – км 133+463 л. и км 133+344 \r\n- 26.06.2017 г. - 08,00 ч. до 17,00 ч. – км 121+064 л. и км 112+667 \r\n„п.в.“ Царацово :\r\n- 27.06.2017 г. - 08,00 ч. до 17,00 ч. – км 2+900 л. и км 2+150 \r\nДвижение в свободната лента съгласно временната организация на движение. Срок до 27.06.2017 г.\r\nобласт Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 30.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 26.06.2017 г.; от км 308+107 до км 359 в участъка, Деветак-Ветрен – косене на тревни площи и изрязване и почистване на храсти в двете посоки. Срок до 30.06.2017 г.;\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 15.07.2017 г.; област Варна: от км 422+000 до км 423+000 – ремонтни дейности по асфалтовата настилка. Движение в свободната от ремонтни  дейности лента. Срок до 23.06.2017г.; Ограничено движението при км 78+500  /пътна връзка Прелок/ посока София поради ремонтни дейности по мантинелите от 09:00 до 17:00 часа. Обходния маршрут е от отбивката на км 76+500 по околовръстното на Ябланица. Срок 21.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.; област Благоевград: от км 153+000 до км 166+500 /между  Ново Делчево и Кулата/ ще се извършва ремонт на стоманена предпазна ограда от 8,00 до 17,00 часа, на 21.06.2017г. и 22.06.2017г.,  движението се извършва в двете платна за движение, при стеснена лява лента при монтажа в разделителната ивица и стеснено платно за принудително спиране при монтажа в дясно, съгласно поставените  пътни знаци.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 26.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n- посока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; Краводер-Враца от км 129+000 до км 143+164 – ремонт на ограничителни системи. Срок до 23.06.2017г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; в тунел Дупница от км 328+100 до км 328+375 – движение с повишено внимание, поради авария в ел. захранването. Осветлението е слабо, не работи и светофарната уредба. Стесняване на две от лентите за движение. Срок до 23.06.2017 г.; от км 328+000 до км 356+000 Дупница-Благоевград движение с повишено внимание, поради косене на тревни площи по банкети. Стесняване на една от лентите за движение. Срок до 23.06.2017 г.; област Благоевград: между Благоевград и Кресненско ханче от км 357+000 до км 392+000 – косене и рязане на храсти от ляво и дясно на пътя. Срок до 23.06.2017 г.; между Благоевград и Симитли от км 357+000 до км 377+000 – почистване на окопи. Движение  в лява или дясна лента за движение. Срок до 23.06.2017 г.; от км 397+150 до км 401+420 /в гр. Кресна/ – миене на пътя и полагане на  хоризонтална маркировка за ограничаване на скоростта. Движение в лява или дясна лента за движение. Срок до 23.06.2017 г.; между Кресна и отклонението Петрич-Мелник от км 400+000 до км 426+000 – косене и рязане на храсти от ляво и дясно на пътя. Движение в лява или дясна лента за движение. Срок до 23.06.2017 г.; от км 439+000 до км 440+000 /от края на АМ Струма до Кулата/ – ремонт на стоманена предпазна ограда, в часовете от 8,00 до 17,00 часа, на 21.06.2017г. и 22.06.2017г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: Русе-Разград-Шумен от км 37+300 до км 93+500 – полагане на маркировка, движение с повишено внимание. Срок до 23.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 23.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км 378+860 до км 388+687 /Гавраилово – Сливен/ - провеждане на Държавен шампионат по колоездене. Ограничено движение от 16:30 часа до 20:00 часа на 21.06.2017г. Обходен маршрут с. Гавраилово – път SLV2076 – път II-66 – Сливенски минерални бани – път I-6 и обратно.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 253+900 до км 254+700 /Веселиново-Козарево/, движение в една лента, поради полагане на шумна хоризонтална маркировка. Срок до 23.06.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли - Разлог - Гоце Делчев - граница Гърция от км 5+000 до км 10+000 /от Симитли до с. Градево/ – косене и рязане на храсти от ляво и дясно на пътя. Срок до 23.06.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1006 Благоевград-Падеж от км 3+000 до км 10+000 – изпълнение на подвижни работи – косене и рязане на храсти Движението в лявата или дясната лента за движение, съгласно поставените знаци. Срок до 23.06.2017 г.; път ІІІ-1007 Полето-Брежани от км 2+000 до км 6+000 – косене и косене на храсти. Движение в лявата или дясната лента за движение, съгласно поставените знаци. Срок до 23.06.2017 г., път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.;  път III-705 Бероново Сунгурларе от км 0 до км 12+500 – полагане на маркировка на пътното платно. Движение с повишено внимание. Срок до 21.06.2017 г.;  път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 21.06.2017 г.; път II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 Созопол-Царево от км 20 до км 49 – рязане на храсти и косене на трева. Срок до 30.06.2017 г.; път III-539 Вратица-Айтос от км 30+000 до км 44+000 –почистване на окопи и оформяне на банкети. Движение с повишено внимание. Срок до 25.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. \r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът III-1002 гр. Враца (бул. „Христо Ботев“) от км 0+800 до км 1+200 – ремонтни дейности по водопровод и канализация. Ограничено движение за всички МПС в участъка. Участъкът е сигнализиран с пътни знаци. Обходен маршрут: съседни улици и булеварди. Срок до 22.06.2017 г.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Мизия- Оряхово км 60+000 до км 77+800 – частични ремонти в асфалтовата настилка. Срок до 23.06.2017г.;.път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1002 Враца-Мездра от км 3+000 до км 17+000 – частични ремонти на асфалтовата настилка. Двупосочно движение в едно платно в работните участъци. Срок до 22.06.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-552 Трявна-Жълтеш от км 17+000 до км 31+000 – движение в една лента, поради подмяна на ограничителни системи. Срок до 21.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Дебрене-Стефаново от км 25+830 до км 38+000– частични ремонтни дейности на асфалтовата настилка. Движение в една лента съобразно пътната организация. Срок 30.06.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът ІІІ-104 Бобошево-Четирци от км 0+000 до км 25+370 – движение с повишено внимание, поради извършване на частични ремонтни дейности на асфалтовата настилка.  Стесняване на една от лентите за движение.  Срок до 21.06.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 23.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 21.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-8653 Кобиляне-Сполука от км 11+000 до 11+500 – ремонтни дейности. Движение в една лента. Срок до 23.06.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 25.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-162 Долна Бяла речка-Долно Озирово от км 25+000 до км 29+000 – движение в една лента, поради ремонтни работи по асфалтовата настилка. Срок до 26.06.2017 г.; път ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.;  път ІІІ-8105 Расово-Медковец от км 0+000 до км 1+000 – движение в една лента, поради ремонтни работи по асфалтовата настилка. Срок до 26.06.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът  III-3704 Пазарджик-Бошуля от км 2+000 до км 10+000 – ремонтни дейности на асфалтовата настилка. Движение в една лента. Срок до 21.06.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-604 Бобораци-Жедна от км 7+000 до км 10+000 – ремонтни дейности на асфалтовата настилка. Движение в една лента. Срок до 21.06.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-1106 Бръшляница- разклон Коиловци  /с II-34/ от км 10+000 до км 18+000 –  ремонтни дейности по асфалтовата настилка. Срок до 26.06.2017г.;\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-51 Дралфа-Чудомир-Лозница  I-2” от км 89+517 до км 93+517 между гр. Лозница и с. Мировец – частичен ремонт на асфалтова настилка. Срок до 30.06.2017 г.; път II-23 Русе-Кубрат-Исперих-Дулово от км 75+000 до км 75+130 – частичен ремонт на асфалтова настилка. Срок до 23.06.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 23.06.2017 г.; път III-202 Русе-Щръклево от км 0+000 до км 6+000 – краткосрочни ремонтни дейности. Движението се регулира от сигналисти. Срок до 23.06.2017 г.; път ІІІ-2003 Сеново-Глоджево от км 13+200 до км 26+200 – ремонтни дейности по асфалтовата настилка. Движението се регулира от сигналисти. Срок до 23.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 12+500 до км 28+848 – частичен ремонт на асфалтова настилка. Срок до 21.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-37 Батак - Доспат - Барутин от км 213+350 до км 213+750 /кръстовище с път III-197 Гоце Делчев - Доспат/се извършва полагане на хоризонтална маркировка. МПС да се движат с повишено внимание в свободната лента, съобразно създадената организация на движение. Срок до 21.06.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-868 Рудозем-вр. Средногорец от км 0+000 до км 9+900 – ремонтни дейности на асфалтовата настилка. Движение с повишено внимание, съобразно създадената организация на движение. Срок до 23.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-18 околовръстен път на София от км 35+100 до км 38+100 движение с повишено внимание поради частични ремонтни дейности. Движението ще бъде регулирано. Срок до 21.06.2017 г.; път ІІ-82 София-Самоков от км 62+500 до км 80+000 движение с повишено внимание – полагане на маркировка. Срок до 21.06.2017 г.; път ІІІ-801 Вакарел-Белица от км 35+100 до км 38+100 движение с повишено внимание – частични ремонтни дейности. Срок до 23.06.2017 г.;\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът III-2075 Цани Гинчево-Никола Козлево от км 8+932 до км 16+967 – ремонтни дейности на асфалтовата настилка. Движение в една лента съобразно създадената организация на движение. Срок до 21.06.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път III-7008 Скалица-Генерал Тошево от км 32+000 до км 33+000 – движение в една лента, поради ремонтни дейности. Срок до 23.06.2017 г.; път III-7072 Иречеково-Търнава от км 12+000 до км 13+000 – движение в една лента, поради частични ремонтни дейности по пътната настилка. Срок до 23.06.2017 г.; път ІІІ-7902 Елхово-Маломирово от км 0+000 до км 2+300 – движение в една лента, поради частични ремонтни дейности. Срок до 23.06.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-21", "title": "Актуална пътна обстановка"}
{"url": "http://www.focus-news.net/news/2017/06/21/2407094/predstoyashti-sabitiya-za-21-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 10.20 часа министърът на икономиката Емил Караниколов, областният управител на Област Пловдив Здравко Димитров и кметът на Пловдив инж. Иван Тотев ще посрещнат дипломатически корпус в Индустриална зона „Раковски“.\r\n***\r\nОт 09.30 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Илко И., Станко Ж. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в зала 19 на Института за етнология и фолклористика с Етнографски музей ще бъде открита научната конференция „Агрокултурни ориентации и практики: Локални трансформации в условията на европеизация и глобализация“.\r\n***\r\nОт 10.00 часа в Конферентната зала на Софийския университет ще се състои информационна среща за запознаване с възможностите по проект „Докторантски център Св. Климент Охридски“, финансиран от Оперативна програма „Наука и образование за интелигентен растеж“.\r\n***\r\nОт 10.00 до 13.00 часа в кабинет 227 дерматолози от ВМА ще провеждат безплатни прегледи. \r\n***\r\nОт 11.00 часа, в хотел „Радисън“, Реформаторският блок съвместно с фондация „Конрад Аденауер“ организира кръгла маса на тема „Пропорционална, мажоритарна или друга избирателна система за честни и демократични избори\".\r\n***\r\nОт 11.00 часа, в сградата на институцията, Омбудсманът Мая Манолова и Фондация „П.У.Л.С.“ организират национална кръгла маса за детската агресия и насилието над подрастващите.\r\n***\r\nОт 11.00 часа в двореца „Врана” Либералният институт за политически анализи ще представи резултатите от социологическо проучване на тема: „Полови стереотипи спрямо участието на жени в политиката”. В дискусията след представянето ще вземат участие представители на неправителствени организации, политици, общественици, а специален гост е Н.В. Цар Симеон II.\r\n***\r\nОт 11.30 часа, на „Позитано“ 20, ще се състои среща между новоизбрания министър-председател на Македония Зоран Заев и председателя на БСП Корнелия Нинова. След срещата Нинова и Заев ще направят съвместно изявление.\r\n***\r\nОт 13.00 часа в зала „Роял 3“ на хотел „Балкан“ Европейският съвет за външна политика – София организира дискусия на тема „Какво предстои за Р Македония по европейския път?“. В събитието ще вземе участие министърът на външните работи на Република Македония Никола Димитров.\r\n***\r\nОт 13.30 часа 10-и състав на Специализирания наказателен съд ще заседава по делото срещу Цветелин Ц., Тихомир В. и др., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Симеон Т., Добрин Д. и др., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 18-и състав на Специализирания наказателен съд ще заседава по делото срещу  Маркс Б., Боян З. и др., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа в зала Изток на Народното събрание ПП ВОЛЯ организира кръгла маса на тема „ВОЛЯ за мажоритарен вот“, по време на която лидерът на партията Веселин Марешки ще разясни промените в избирателната система, които ВОЛЯ предлага.\r\n***\r\nОт 14.00 часа в зала „Триадица“ на Гранд Хотел София ще се проведе Шестото редовно заседание на Комитета за наблюдение на ОП „Добро управление“.\r\n***\r\nОт 14.00 часа в „София Хотел Балкан” Висшето училище по застраховане и финанси (ВУЗФ) ще отпразнува 15-тата си годишнина със специално събитие “15 за следващите 15. Кой ще успява през следващите 15 г. и защо?”.\r\n***\r\nОт 15.00 часа в залата на Представителството на Европейската Комисия в България ще се проведе конференция, озаглавена „Детско Здраве в ЕС и България“, която е организирана от Академия за Лидери.\r\n***\r\nОт 15.00 часа в Българска търговско-промишлена палата, Съветът по иновации при БТПП организира кръгла маса на тема „Финансовите инвеститори в подкрепа на иновативните стартъпи и МСП, учредени от студенти и младежи”. \r\n***\r\nОт 18.00 часа в в залата на Столична община на ул. \"Московска“ 33 ще се състои церемонията по награждаването на победителите в конкурса Homemade Green Sofia 2017.\r\n***\r\nОт 18.00 часа в Национална Библиотека „Св. св. Кирил и Методий“ ще бъде представена поетичната книга на Анна Мария Гюзелева - „А душата знае“.\r\n***\r\nОт 18.30 часа в Литературния клуб на Столична библиотека ще се проведе с авторско четене на Георги Господинов на „От Лапидариум до Там, където не сме и нататък“.\r\n***\r\nОт 19.00 часа в Руския културно-информационен център ще се състои концерт на Държавния академичен оркестър на солистите „Русские узори“. Събитието е с вход свободен и е част от Дните на руската духовна култура в България.\r\n***\r\nОт 18:00 часа в читалище „Родолюбие” ще се състои премиера на книгата „Един живот в пет тетрадки”. Книгата представлява издание на мемоарите на голямата актриса Надя Тодорова. Събитието е част от програмата на Паисиевите дни.\r\n***\r\nОт 10.00 часа в Зала 3 на Окръжен съд - Бургас ще се гледа делото на българската гражданка Красимира К., за която е искана Европейска заповед за арест.\r\n***\r\nОт 11.00 часа в СУ „Иван Вазов“ ще се проведе пресконференция, на която ще бъде представена ремонтираната пещ на школата по керамика.\r\n***\r\nОт 14.30 часа в Зала 7 състав на Районен съд - Бургас ще заседава по дело, заведено от Петър Н. срещу местен бургаски сайт.\r\n***\r\nОт 18.00 часа в Галерия \"Неси\" ще бъде представена изложба живопис на Месрур Сабит.\r\n***\r\nОт 11.00 часа в НЧ „Надежда“ ще се проведе Творческо ателие „Красотата на българския фолклор“.\r\n***\r\nОт 10.30 часа на ул. „Преслав“ 53, „Социална чайна“, ще се състои пресконференция за представяне на проект „Активни в труда на територията на общините Бяла и Долни чифлик“ по процедура BG05M9OP001-2.005 ”Активно включване”.\r\n***\r\nОт 17.00 часа в Градската художествена галерия „Борис Георгиев“ ще се проведе пресконференция по  повод Дните на руската култура във Варна. В нея ще участват Коста Базитов – зам.-кмет на Община Варна, Пламена Рачева – директор на ГХГ „Борис Георгиев”, Андрей Галкин – президент на Общество за дружба и сътрудничество с балканските страни (Москва, Русия).  \r\n***\r\nОт 17.15 часа в зала 302 на Общината ще се проведе Среща на кмета с група руски журналисти.\r\n***\r\nОт 20.00 часа на Паметник“Асеневци“„ ще бъде представен „Едуард“ - моноспектакъл на Петър Антонов - „Арт лято“. \r\n***\r\nОт 18.00 и 19.00 часа продължават Детски фестивал на изкуствата „Раховче“ и Международен фолклорен фестивал „Раховче“.\r\n***\r\nОт 11.00 часа на площад „Свобода“ ще се състои концерт на Духов оркестър – Добрич с диригент Стоян Манов. \r\n***\r\nОт 18.00 часа в Художествена галерия ще бъде открита изложба „Графика и рисунка“ на Димитър Кулев. \r\n***\r\nОт 19.00 часа в Младежки център – Добрич ще се играе спектакъл по книгите на Хасан Ефраимов „Дервишки караконджул“, „Джанки в Манхатън“,„Епилог – завръщането на караконджула“ и „Зов към сатаната“.\r\n***\r\nОт 17.00 часа Исторически музей ще бъде открита изложбата „От киноцентъра до музейната витрина\".\r\n***\r\nОт 19.00 часа Общински драматичен театър ще бъде представена постановката „Любов в лудницата”.\r\n***\r\nОт 20.30 часа в центъра на града от Сдружението на момчилградчани в Бурса и бизнесмени организират благотворителна вечер, посветена на престоящия голям мюсюлмански празник Рамазан Байрам. \r\n***\r\nОт 18.00 часа в Градската художествена галерия „Дечко Стоев“ писателят Нидал Алгафари ще представи две от своите книги.\r\n***\r\nОт 9.30 часа в зала 1 на Окръжен съд - Пловдив ще се гледа делото срещу две бивщи служителки на ТД НАП, обвинени в присвояване на средства. \r\n***\r\nОт 9.30 часа в зала 10 на Районен съд ще се гледа делото срещу 2 лица, обвинени в хулиганство. \r\n***\r\nОт 10.20 часа посланиците на държави от цял свят ще разгледат фирми в зона „Раковски“, част от „Тракия икономическа зона“. Поканен е и вицепремиерът по икономическата и демографската политика Валери Симеонов.\r\n***\r\nОт 12.00 часа в Общински съвет Пловдив ще се проведе пресконференция по повод актуалните теми, свързани с дейността на Общинска фондация \"Пловдив 2019\".\r\n***\r\nОт 17.30 часа в зала 247 на Община Смолян ще се проведе Обществено обсъждане на отчета за  изпълнението на бюджета на Община Смолян за 2016 г.\r\n***\r\nОт 18.30 часа в Регионална библиотека „Захарий Княжески“ ще бъде представена книгата „Зографи отвъд границите“ на Ваня Сапунджиева. \r\n***\r\nОт 05.00 часа при скално светилище на Великата богиня–майка Кибела в Археологически резерват „Тракийски и античен град Кабиле“ ще бъде пресъздаден древнотракийски ритуал по по посрещане на Слънцето в най-дългия ден от годината.\r\n***\r\nОт 13.30 часа посланикът на Русия в България Анатолий Макаров ще участва в церемонията по полагане на цветя към паметна дъска, посветена на 23-ти\r\nказашки полк (кръстопът между ул. „Търговска“ и „Преслав“). \r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски“.", "date": "2017-06-21", "title": "Предстоящи събития за 21 юни (Агенция „Фокус)"}
{"url": "http://www.focus-news.net/news/2017/06/21/2407085/voa-turski-opozitsionen-lider-obvini-prezidenta-redzhep-erdogan-che-se-namesva-v-sadebnata-sistema-kato-diktator.html", "text": "Основният турски опозиционен лидер Кемал Кълъчдароглу обвини президента Реджеп Тайип Ердоган, че се е намесил в съдебната система и го нарече „диктатор, съобщава VOA.\r\nРъководителят на „Републиканска народна партия“ (КНП), 68-годишният Кемал Кълъчдароглу, обяви 425 километров поход от столицата Анкара до Истанбул, след като неговия колега и член на партията Енис Бербероглу беше осъден на 25 години затвор в обвинения за шпионаж.\r\nБербероглу бе първият член на КНП, който бе арестуван след неуспешния военен преврат през юли 2016 г. \r\n\"Аз винаги ще защитавам справедливостта. Казвам ви, че вие [Ердоган] сте диктатор\", каза Кълъчдароглу в реч в националния парк Джамлъдере, местност на около 100 километра от Анкара. Николай Братанов", "date": "2017-06-21", "title": "VOA: Турски опозиционен лидер обвини президента Реджеп Ердоган, че се намесва в съдебната система като диктатор"}
{"url": "http://www.focus-news.net/news/2017/06/21/2407095/futbol-boka-huniors-zavoyuva-porednata-si-shampionska-titla-v-arzhentina.html", "text": "Бока Хуниорс предсрочно стана шампион на Аржентина, благодарение на загубата на втория в класирането отбор на Банфилда от Сан Лоренсо с 0:1.\r\nТимът от който Диего Марадона пое към световния футбол става за 32-ри път шампион на Аржентина.", "date": "2017-06-21", "title": "Футбол: Бока Хуниорс завоюва поредната си шампионска титла в Аржентина"}
{"url": "http://www.focus-news.net/news/2017/06/21/2407096/nimh-shte-e-predimno-slanchevo-temperaturite-shte-se-povishat-i-maksimalnite-shte-sa-mezhdu-28-i-33.html", "text": "Днес ще е предимно слънчево. В следобедните часове над планините и източните райони ще се развие купеста облачност. На отделни места там ще превали и прегърми. Ще духа слаб северозападен вятър. Температурите ще се повишат, максималните ще са между 28° и 33°. На 21 юни в 07 ч.и 24 м. настъпва астрономическото лято. Това съобщи за Агенция \"Фокус\" Мартина Цветанова, дежурен синоптик в Националния институт по метеорология и хидрология (НИМХ) към Българската академия на науките (БАН).\r\nАтмосферното налягане  ще се понижи и ще е близко до средното за месеца. Над Черноморието ще преобладава слънчево време, в следобедните часове с развитие на купеста облачност. Само на отделни места е възможно да превали краткотрайно. Ще духа слаб северозападен вятър. Максималните температури ще са 26-27°. Температурата на морската вода е 19-22°. Вълнението на морето ще е 1-2 бала. Над планините след обяд ще има временни увеличения на облачността.  На отделни места ще превали и прегърми. Ще духа слаб до умерен северозападен вятър. Максималната температура на височина 1200 метра  ще е около 19°, на 2000 метра – около 12°.", "date": "2017-06-21", "title": "НИМХ: Ще е предимно слънчево, температурите ще се повишат и максималните ще са между 28° и 33°"}
{"url": "http://www.focus-news.net/news/2017/06/21/2407099/diplomaticheskiyat-korpus-shte-bade-na-poseshtenie-v-plovdiv-stara-zagora-i-kazanlak.html", "text": "Министерството на външните работи, Министерството на икономиката и Министерството на туризма на Република България организират посещение на Пловдив, Стара Загора и Казанлък за представителите на дипломатическия корпус, акредитирани у нас. Това съобщиха от пресцентъра на Външните работи. Обиколката ще се проведе от днес до 23 юни 2017 г., като в програмата са включени посещения на индустриални и търговски обекти, както и на културни и исторически забележителности.", "date": "2017-06-21", "title": "Дипломатическият корпус ще бъде на посещение в Пловдив, Стара Загора и Казанлък"}
{"url": "http://www.focus-news.net/news/2017/06/21/2407097/ministar-nikolay-nankov-e-na-rabotno-poseshtenie-v-bryuksel.html", "text": "Министърът на регионалното развитие и благоустройството Николай Нанков е на работно посещение в Брюксел, Кралство Белгия. Това съобщиха от пресцентъра на Министерството на регионалното развитие и благоустройството. В рамките на визитата министър Нанков ще разговоря с комисарите по регионална политика Корина Крецу и по околна среда, морско дело и рибарство Кармену Вела, както и с генералния директор на дирекция „Регионална и градска политика“ към ЕК Марк Льометр.", "date": "2017-06-21", "title": "Министър Николай Нанков е на работно посещение в Брюксел"}
{"url": "http://www.focus-news.net/news/2017/06/21/2407102/pravitelstvoto-shte-obsadi-natsionalnata-strategiya-za-preventsiya-i-protivodeystvie-na-koruptsiyata-v-balgariya-2015-2020-g.html", "text": "Правителството ще обсъди Проект на решение за изменение на решение №230 на МС от 2015 г. за приемане на Национална стратегия за превенция и противодействие на корупцията в Република България 2015-2020 г. Това предвижда първата точка от дневния ред на министрите за днешното редовно правителствено заседание. Предложението е внесено от вицепремиера по правосъдната реформа и министър на външните работи Екатерина Захариева. \r\nКабинетът ще разгледа и Проект на постановление за определяне на нов размер на социалната пенсия за старост.  Освен това, министрите ще гласуват и Проект на решение за изпълнение на мерките по гарантиране на сигурността на съюзниците от НАТО и на задачи по постоянно действащия план за ПВО и ПРО на НАТО, включително усилване охраната на въздушното пространство България чрез съвместно изпълнение на задачи от военновъздушните ни сили с такива на Италия, както и за определяне на ограниченията при съвместните им действия. Вицепремиерът и министър на отбраната Красимир Каракачанов е внесъл за разглеждане и Проект на решение за разрешаване преминаването през и пребиваването на територията на страната с невоенен характер на съюзнически и чужди въоръжени сили във връзка с провеждането на многонационалното учение с висока видимост „Saber guardian 2017”.\r\nФинансовият министър Владислав Горанов е внесъл за разглеждане Проект на постановление за одобряване на допълнителни разходи по бюджета на МС за 2017 г.", "date": "2017-06-21", "title": "Правителството ще обсъди Националната стратегия за превенция и противодействие на корупцията в България 2015-2020 г."}
{"url": "http://www.focus-news.net/news/2017/06/21/2407103/ombudsmanat-maya-manolova-shte-predstavi-izsledvane-za-detskata-agresiya-i-nasilie-nad-podrastvashtite.html", "text": "Омбудсманът Мая Манолова и Фондация „П.У.Л.С.“ организират национална кръгла маса за детската агресия и насилието над подрастващите, съобщиха от пресцентъра на Омбудсмана на Република България.  Форумът ще се състои днес, от 11.00 часа в институцията на омбудсмана – гр. София, ул. „Георг Вашингтон“ №22. Поканени са представители на държавни институции, както и експерти от неправителствения сектор, които работят по проблемите и превенцията на насилието над деца.\r\nНа кръглата маса ще бъдат представени данни от анкета, проведена по поръчка на омбудсмана, в която деца и младежи отговорят на въпроси, като били ли са обект на агресия, от кого и къде са потърсили помощ. \r\nФондация „П.У.Л.С.“ ще оповести предварително изследване на нагласите за „телесно наказание“ на деца у нас.", "date": "2017-06-21", "title": "Омбудсманът Мая Манолова ще представи изследване за детската агресия и насилие над подрастващите"}
{"url": "http://www.focus-news.net/news/2017/06/21/2407105/predstoyashti-mezhdunarodni-sabitiya-za-21-yuni-agentsiya-fokus.html", "text": "Британското правителство на малцинството ще представи политическата си програма, в традиционна реч, която ще прочете кралицата.\r\n*** В Унгария 11 души ще бъдат съдени за смъртта на 71 мигранти, които са намерени в изоставен камион на австрийска магистрала през 2015 г.\r\n*** Германският канцлер Ангела Меркел и бившият държавен секретар на САЩ Хенри Кисинджър ще се срещнат.\r\n*** Владимир Путин ще се срещне с бразилския президент Мишел Темер.\r\n***. Австрийският канцлер Кристиан Керн ще проведе разговор с премиерите на Чехия и Словакия, Бохуслав Соботка и Робърт Фицо.\r\n*** Германският канцлер Меркел и министър-председателят на Финландия ще дадат съвместно изявление преди предстоящата среща на Европейския съюз.\r\n***. Румънският парламент ще гласува вот за недоверие към премиера Сорин Гриндеану.", "date": "2017-06-21", "title": "Предстоящи международни събития за 21 юни /Агенция „Фокус“/"}
{"url": "http://www.focus-news.net/news/2017/06/21/2407104/api-dvizhenieto-po-podbalkanskiya-pat-v-rayona-na-sliven-shte-bade-ogranicheno-za-provezhdane-na-shampionat-po-koloezdene.html", "text": "Днес, от 16.30 до 20.00 часа, ще бъде ограничено движението по път I-6 София – Бургас, в района на Сливен, за провеждането на държавния шампионат по колоездене. Това съобщиха от пресцентъра на Агенция „Пътна инфраструктура“. Ограничението ще бъде от разклона за с. Гавраилово (км 378+860) при пътния възел в кв. „Речица“ в град Сливен (км 388+687). \r\nШофьорите могат да използват обходен маршрут от пътния възел при с. Гавраилово по общински път SLV2076, в посока с. Злати войвода и по път II-66 да продължат към Сливенски минерални бани, до пътния възел при кв. „Речица“ в град Сливен и обратно.\r\nНеобходимо е шофьорите да карат внимателно и да спазват стриктно поставената сигнализация и указанията на контролните органи.", "date": "2017-06-21", "title": "АПИ: Движението по Подбалканския път, в района на Сливен, ще бъде ограничено за провеждане на шампионат по колоездене"}
{"url": "http://www.focus-news.net/news/2017/06/21/2407101/n-v-tsar-simeon-ii-shte-bade-spetsialen-gost-na-diskusiya-i-predstavyane-na-rezultati-ot-sotsiologichesko-prouchvane-na-tema-polovi-stereotipi-spryamo-uchastieto-na-zheni-v-politikata.html", "text": "Н. В. цар Симеон II ще бъде специален гост на дискусия и представяне на резултати от социологическо проучване на тема “Полови стереотипи спрямо участието на жени в политиката” от Либералният институт за политически анализи. Това съобщиха от  пресофиса на Н. В. цар Симеон II. Събитието ще се проведе от 11.00 часа в двореца “Врана”. Проектът се осъществява под патронажа на ЮНЕСКО, съвместно с изследователски център “Тренд”. В дискусията след представянето ще вземат участие представители на неправителствени организации, политици, общественици,", "date": "2017-06-21", "title": "Н. В. цар Симеон II ще бъде специален гост на дискусия и представяне на резултати от социологическо проучване на тема “Полови стереотипи спрямо участието на жени в политиката”"}
{"url": "http://www.focus-news.net/news/2017/06/21/2407106/sofiya-zapochva-montiraneto-na-stroitelnata-ograda-za-remonta-na-ploshtad-balgariya-pred-sgradata-na-ndk.html", "text": "Днес започва подготовката за монтиране на строителна ограда за изпълнение на строително-ремонтните работи на площада пред сградата на НДК. Това каза кметът на София Йорданка Фандъкова, съобщиха от пресцентъра на Столична община. Пространството известно като площад „България“ е с площ 12.5 дка и предстои да бъде ремонтирано. \r\n\"Миналата година отделихме тази зона от проекта за ремонта на парка на НДК, с цел необходимост от изграждане на цялостна хидроизолация\", каза още кметът. \r\nСрокът за завършване на обекта е до края на годината, но се очаква да приключи до есента. Инвестицията е около 5 млн. лева. Ще бъде направена цялостна хидроизолация и ще бъдат монтирани гранитни плочи в два нюанса, така че да се запази вида на парка. Оформят се и стъпала около централния фонтан и ще се реконструира парапет и бетоновия борд при подлезите.", "date": "2017-06-21", "title": "София: Започва монтирането на строителната ограда за ремонта на площад „България“ пред сградата на НДК"}
{"url": "http://www.focus-news.net/news/2017/06/21/2407109/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Н\r\nа 21 юни 2017 г. (сряда), във връзка с подмяна на спирателни кранове на ПСПВ „Бистрица“, се налага спиране на водоподаването от 10.00 до 22.00 часа на клиентите на „Софийска вода”, живеещи в района на:\r\nв.з. „Малинова долина“; магазини: „Икеа“ и Мол „София ринг“\r\nЮжна част на бул. „Околовръстен път“ между пътя за лифт „Симеоново“ до бул. „България“ – „Сити клиник“, бензиностанция „Шел“, база на „Волф“, Езиково училище и частна детска градина „ЕСПА“ и комплекс „Царско село“;\r\nЖСК „Малинова долина“;\r\nкв. „Витоша“ – карето между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“; комплекси: „Макси“, „Преслав“ и „Градина“;\r\nкв. „Мирчо Драганов“ - карето между: бул. „Черни връх“ от №91 до №151, ул. „Димитър Манев“, ул. „Ген. Иван Колев“ и бул. „Околовръстен път“;\r\nкв. „Манастирски ливади изток“ – карето между ул. „Луи Айер“, ул. „Шарл Шампо“, бул. „Околовръстен път“ и ул. „Йордан Бакалов Стубел“.\r\nС понижено налягане до II-ри етаж ще бъдат клиентите на „Софийска вода“ АД:\r\nот 10.00 до 22.00 часа на 21 юни 2017 г.\r\nв.з. „Американски колеж;“\r\nАлтернативно водоснабдяване с водоноски, ще бъде осигурено на адреси:\r\nбул. „Околовръстен път“ №127 - „Сити Клиник“ - от 10.00 до 22.00 часа на 21 юни 2017 г.;\r\nв.з. „Киноцентъра“ III част на ул. „Градина“ №23 Частно езиково училище „ЕСПА“ - от 10:00ч. до 19:00ч. на 21.06.2017 г.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жск „Малинова долина“ пред бл. 29 от 22.00 часа на 21 юни 2017 г.; кв. „Манастирски ливади – изток“ ул. „Луи Айер“ колелото на автобуса от 22.00 часа на 21 юни 2017 г.\r\nНа 21 юни 2017 г. (сряда), във връзка с реконструкция на уличен водопровод на ул. „Куманово“ жк. „Фондови жилища“, се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nпо ул. „Куманово“ от ул. „Ген. Георги С. Тодоров“ до ул. „Марин Дачев Христов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Куманово“ до бл.209Б.\r\nул. „Георг Вашингтон“ ъгъла с ул. „Трапезица“.\r\nНа 21 юни 2017 г. (сряда), във връзка с реконструкция на уличен водопровод на ул. „Георг Вашингтон“ Център, се налага спиране на водоподаването от 10.00 до 20.00 часа на клиентите на „Софийска вода”, живеещи в района на:\r\nпо ул. „Георг Вашингтон“ от ул. „Пиротска“ до ул. „Трапезица“;\r\nпо ул. „Трапезица“ от ул. „Георг Вашингтон“ до бул. „Княгиня Мария Луиза“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георг Вашингтон“ ъгъла с ул. „Трапезица“.\r\nНа 21 юни 2017 г. (сряда), във връзка с подмяна на сградно водопроводно отклонение на бул. „Възкресение“ , жк. „Разсадника - Коньовица“, се налага спиране на водоподаването от 10.00 до 17.00 часа на клиентите на „Софийска вода”, живеещи в района на:\r\nул. „Трънски майстор“, бул. „Възкресение“, бул. „Вардар“, ул. „Тома Никлев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трънски майстор“ ъгъла с бул. „Възкресение“.\r\nНа 21 юни 2017 г. (сряда), във връзка с изграждане на главен канализационен колектор на бул. „Лазар Михайлов“ кв. „Бенковски“, се налага спиране на водоподаването от 9.00 до 21:00 часа на клиентите на „Софийска вода”, живеещи в района на:\r\nпо бул. „Лазар Михайлов“ от ул. „Знание“ до ул. „Руски войн“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Знание“ ъгъла с бул. „Лазар Михайлов.\r\nНа 21 юни 2017 г. (сряда), във връзка с подмяна на сградно водопроводно отклонение на ул. „Момина сълза“ , кв. „Симеоново“, се налага спиране на водоподаването от 9.30 до 16.00 часа на клиентите на „Софийска вода”, живеещи в района на:\r\nпо ул. „Момина сълза“ от ул. „Крайречна“ до бул. „Симеоновско шосе“ и ул. „Крайречна“ от №1 до №7.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Момина сълза“.", "date": "2017-06-21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/21/2407107/gd-granichna-politsiya-6-km-kolona-ot-tovarni-avtomobili-se-e-obrazuvala-na-izhod-na-gkpp-kapitan-andreevo-na-gkpp-dunav-most-opashkata-e-3-km.html", "text": "На българо-турската граница трафикът е интензивен. На ГКПП „Капитан Андреево“ има 6 км колона от товарни автомобили на изход. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 06.00 часа. На ГКПП „Лесово“ на изход има 1 км колона от товарни автомобили. На българо-гръцката граница трафикът е нормален на ГКПП „Кулата“. На българо-румънската граница трафикът е интензивен. На ГКПП „Дунав мост“ - Видин има 1 км колона от товарни автомобили на изход, а на ГКПП „Дунав мост“ - Русе има 3 км колона от товарни автомобили на изход.\r\nНа българо-сръбската и българо-македонската граница трафикът е нормален на всички ГКПП.", "date": "2017-06-21", "title": "ГД „Гранична полиция“: 6 км колона от товарни автомобили се е образувала на изход на ГКПП „Капитан Андреево“, на ГКПП „Дунав мост“ опашката е 3 км"}
{"url": "http://www.focus-news.net/news/2017/06/21/2407100/reuters-problemat-sas-zalozhnitsite-vav-filipinskoto-uchilishte-e-razreshen.html", "text": "Драмата със заложниците в южната част на Филипините е приключила, съобщава Reuters.\r\nБригаден генерал Падиля, говорител на филипинското военно министерство заяви, че ислямските екстремисти, които бяха взели заложници в начално училище са обезвредени, без да се дадат жертви.\r\nТой каза още, че вече се водят мащабни разследвания за предотвратяване на подобни инциденти. Николай Братанов", "date": "2017-06-21", "title": "Reuters: Проблемът със заложниците във филипинското училище е разрешен"}
{"url": "http://www.focus-news.net/news/2017/06/21/2407111/api-do-27-yuni-na-avtomagistrala-trakiya-shte-se-montirat-patni-tabeli-dvizhenieto-shte-se-osashtestvyava-v-svobodnata-lenta.html", "text": "До 27 юни на автомагистрала „Тракия” ще се монтират пътни табели. Това съобщиха от пресцентъра на Агенция \"Пътна инфраструктура\". Движението ще се осъществява в свободната лента, в която не се извършват текущи дейности.\r\nМонтажът и демонтажът на пътните табели на автомагистрала „Тракия“ ще се осъществява от 8.00 часа до 17.00 часа през следните дни:\r\nВ платното за Бургас:\r\n- 21 юни 2017 г. при км 150; \r\nВ платното за София:\r\n- 22 юни 2017 г. при км 150;\r\n- 23 юни 2017 г. при км 133; \r\n- 26 юни 2017 г. при км 121 и при км 112;\r\nПътен възел „Царацово”:\r\n- 27 юни 2017 г. в посока София.\r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2017-06-21", "title": "АПИ: До 27 юни на автомагистрала „Тракия” ще се монтират пътни табели, движението ще се осъществява в свободната лента"}
{"url": "http://www.focus-news.net/news/2017/06/21/2407112/veliko-tarnovo-svishtov-chestva-140-godinin-ot-osvobozhdenieto-si.html", "text": "Започнаха честванията по повод 140 години от обявяването на свободата в Свищов. Това съобщиха от пресцентъра на Община Свищов. По този повод днес, от 10.00 часа, в ПБНЧ „Еленка и Кирил Д. Аврамови – 1856“ ще се проведе преглед на любителското художествено творчество в Сухопътни войски. Общинското ръководство е организирало цяла седмица събития и инициативи, които ще отбележат по подобаващ начин кръглата годишнина. Програмата предвижда разнообразни прояви, които ще провокират интереса на малки и големи, като се отдаде необходимата за повода празничност.", "date": "2017-06-21", "title": "Велико Търново: Свищов чества 140 годинин от освобождението си"}
{"url": "http://www.focus-news.net/news/2017/06/21/2407098/parlamentat-shte-glasuva-na-parvo-chetene-predlozhenieto-za-povishavane-na-minimalniya-razmer-na-pensiyata-za-osiguritelen-stazh-i-vazrast.html", "text": "Като първа точка от дневния ред на днешното си редовно пленарно заседание парламентът ще разгледа на първо четене Законопроект за изменение на Закона за бюджета на държавното обществено осигуряване. Това предвижда проектопрограмата за работа на парламента, чийто окончателен вид ще бъде гласуван в пленарна зала. Законопроектът е внесен от Министерски съвет и предвижда, с цел подобряване адекватността на пенсиите за трудова дейност, да се определи по-висок минимален размер на пенсията за осигурителен стаж и възраст.\r\nСпоред вносителите това може да се постигне чрез приемане на предложената със законопроекта промяна в чл. 10 от ЗБДОО за 2017 г., с която се предвижда минималният размер на пенсията за осигурителен стаж и възраст да стане 180 лв. от 1 юли 2017 г. и 200 лв. от 1 октомври 2017 г. Увеличението на минималната пенсия за осигурителен стаж и възраст от 161,38 лв. на 180,00 лв. представлява увеличение с 11,5%, а увеличението от 180,00 лв. на 200,00 лв. от 1 октомври 2017 г. представлява увеличение с 11,1%\r\nВ резултат от предложената промяна със същите проценти ще се повишат минималните размери и на останалите пенсии за трудова дейност, които се определят в процент от пенсията за осигурителен стаж и възраст: пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии. \r\nВ рамките на заседанието депутатите ще дебатират и по необходимостта от удължаване срока на действие на Временната комисия за установяване на потенциално опасните и конкретни случаи на радиоактивно замърсяване на питейни води на територията на страната.", "date": "2017-06-21", "title": "Парламентът ще гласува на първо четене предложението за повишаване на минималния размер на пенсията за осигурителен стаж и възраст"}
{"url": "http://www.focus-news.net/news/2017/06/21/2407091/prokuraturata-poiska-snemaneto-na-imuniteta-na-narodniya-predstavitel-ot-gerb-dimitar-gamishev-obvinen-v-prichinyavane-na-smart-po-nepredpazlivost-obzor.html", "text": "София. Главният прокурор Сотир Цацаров внесе в Народното събрание искане за снемане имунитета на народния представител от ПГ на ГЕРБ Димитър Гамишев във връзка с наказателно производство, образувано по внесен на 22 юни 2016 г. от Окръжна прокуратура Благоевград обвинителен акт срещу него в Окръжен съд – Благоевград. На брифинг говорителят на главния прокурор Румяна Арнаудова каза, че става въпрос за пътнотранспортно произшествие, случило се на 27 ноември 2014 г., в района на село Копривлен, когато при превишаване на максимално допустимата скорост за движение в населено място, Гамишев се е движил с 68 км/ч и е нарушил правилата за движение по пътищата, като по непредпазливост, вследствие на умишлено нарушените правила за движение по пътищата е причинил смърт на пресичащ пешеходец. Тя посочи още, че това съдебно производство е стартирало в Окръжен съд Благоевград, но след като Димитър Гамишев е придобил статут на народен представител, съответно и имунитет, производството е било спряно от съда и изпратено на Софийския градски съд. По думите ѝ от своя страна СГС е спрял производството до снемане на имунитета, а главният прокурор поиска даване на разрешение снемането му, за да продължи образуваното съдебно производство.\r\nПо-късно през деня от ГЕРБ разпространиха съобщение, според което Димитър Гамишев доброволно ще се откаже от имунитета си. Гамишев ще внесе в сряда заявление до ръководството на Народното събрание, с което изразява съгласието си да бъде снет депутатския му имунитет.", "date": "2017-06-21", "title": "Прокуратурата поиска снемането на имунитета на народния представител от ГЕРБ Димитър Гамишев, обвинен в причиняване на смърт по непредпазливост (ОБЗОР)"}
{"url": "http://www.focus-news.net/news/2017/06/21/2407117/nasha-gazeta-balgarskoto-konsulstvo-v-ekaterinburg-e-navodneno-sled-silni-dazhdove.html", "text": "Българското консулство в Екатеринбург е наводнено след силните дъждове, излели се в региона, пише местната  Наша Газета.\r\nБългарският консул в града Пламена Петкова разказва, че заради силните дъждове са повредени тавана и два шкафа. „Документите са цели. Ако бяха пострадали, щеше да има силен скандал. Написахме три молби на градската управа, но никой не ни отговори“, посочи тя. Сътрудниците на дипломатическото представителство са възмутени, че от началото на лятото те са наводнявани вече трети или четвърти път, при което им се налага да източват водата със свои средства. \r\nДиректорът на общинската „Управляваща компания Екатеринбург“ Сергей Капленко смята, че дипломатите трябва да искат изплащане на щетите от собствениците на сградата.  Виктор Турмаков", "date": "2017-06-21", "title": "Наша Газета: Българското консулство в Екатеринбург е наводнено след силни дъждове"}
{"url": "http://www.focus-news.net/news/2017/06/21/2407119/publichna-diskusiya-na-tema-lipsvashtiyat-stsenariy-alternativi-za-evropeytsite-ima-s-uchastieto-na-evrodeputata-georgi-pirinski-shte-se-provede-v-bryuksel.html", "text": "Публична дискусия на тема \"Липсващият сценарий: алтернативи за европейците има!\" с участието на евродепутата Георги Пирински ще се проведе в Брюксел. Това съобщиха от пресофиса на Георги Пирински. Дискусията ще се проведе днес, от 18.30 до 21.30 часа.", "date": "2017-06-21", "title": "Публична дискусия на тема \"Липсващият сценарий: алтернативи за европейците има!\" с участието на евродепутата Георги Пирински ще се проведе в Брюксел"}
{"url": "http://www.focus-news.net/news/2017/06/21/2407118/avtorsko-chetene-ot-lapidarium-do-tam-kadeto-ne-sme-i-natatak-na-poeta-georgi-gospodinov-shte-se-provede-v-stolichna-biblioteka.html", "text": "Георги Господинов е поет на юни в Столична библиотека. Един от най-популярните у нас и по света съвременни български писатели ще се представи в качеството си на поет с авторското четене „От Лапидариум до Там, където не сме и нататък“ в Литературния клуб на Столична библиотека, пл. „Славейков“ №4, днес, от 18.30 часа. Това съобщиха от пресцентъра на Столична община. За автора ще говори Иван Ланджев, входът е свободен, а читателите на Столична библиотека през целия месец могат да се запознаят с книгите – авторски и преводни – на Георги Господинов, които са на разположение, изложени във витрини на втория етаж в направление „Обслужване”. \r\nГеорги Господинов е поет дори когато пише проза. Със стихосбирките си “Лапидариум” (1992) и “Черешата на един народ” (1996, с няколко издания до днес) влиза категорично в българската литература през 90-те. Стихосбирката „Писма до Гаустин” се появява през 2003, а по-късно трите книги са събрани в антологичната „Балади и разпади” (2007). Най-новата му книга е отново поетическа - „Там, където не сме” (2016). Негови стихове му влизат в световни и европейски антологии, преведени са на различни езици. Поезията му е в основата на няколко спектакъла, като „Възхвала на колебанието”, „Чета Елиът, слушам Бийтълс” и други.\r\n„Естествен роман” (1999) излиза в самия край на века и единадесет издания по-късно продължава да е една от най-четените книги у нас. Превръща се в най-превежданата българска книга по света след 1989 г., публикуван е на 23 езика, включително на исландски. Получава отзиви в издания като „Ню Йоркър”, „Таймс”, „Гардиън”, “Франкфуртер Алгемайне Цайтунг” и др.", "date": "2017-06-21", "title": "Авторско четене „От Лапидариум до Там, където не сме и нататък“ на поета Георги Господинов ще се проведе в Столична библиотека"}
{"url": "http://www.focus-news.net/news/2017/06/21/2407120/haskovo-ivaylo-dimanov-gostuva-v-grada-sas-spektakala-kontsert-za-horey-kitara-i-kolumbariy.html", "text": "Поетът Ивайло Диманов гостува в града. „Концерт за хорей, китара и колумбарий“ е името на премиерния спектакъл на Диманов, който той ще представи в зала Хасково днес, от 18.00 часа. Това съобщиха от пресцентъра на Община Хасково.\r\nАвторът направи турне в Европа и Америка. Множество негови почитатели са аплодирали поезията му в залата на НДК София, Габрово, Велико Търново и Русе. От 20 до 24 юни поетът е в Пазарджик Пловдив Стара Загора, Бургас и Хасково.\r\nНовото луксозно издание „Колумбарий за птици и мъртви илюзии“ на Ивайло Диманов дава отговор на въпросите „Как се пише репортаж от мястото на събитието?“, „ Кой е обществен враг номер едно и колко грама тежи любовта?“, “ Какво е общото между Колумб и колумбарий?“.\r\nИвайло Диманов е журналист, писател и бард. Роден е в София, автор е на 10 книги с поезия, разкази и театрална критика.\r\nТворчеството му е преведено на седем езика, носител на национални и международни литературни отличия. Правил е концерти в Чехия, Румъния, Сърбия, Италия, Австрия, Словакия, Гърция, Канада, САЩ, Русия, Белгия, Франция, Великобритания. Пял е с култови световни изпълнители като ал Бано и Ромина Пауър, и с Булат Окуджава. \r\n20 години след първата си книга превърнала се в най-известната стихосбирка на прехода “Площад Гарибалди“ , Имайло Диманов все още вярва, че честното изкуство е спасение за душата.", "date": "2017-06-21", "title": "Хасково: Ивайло Диманов гостува в града със спектакъла „Концерт за хорей, китара и колумбарий“"}
{"url": "http://www.focus-news.net/news/2017/06/21/2407108/liderat-na-bsp-korneliya-ninova-shte-se-sreshtne-s-makedonskiya-premier-zoran-zaev.html", "text": "Лидерът на БСП Корнелия Нинова ще се срещне с македонския премиер Зоран Заев. Това съобщиха от пресцентъра на НС на БСП. В 11.30 часа в сградата на „Позитано“ 20 ще се проведе среща с председателя на Националния съвет на БСП и новоизбрания премиер и лидер на Социалдемократическия съюз в Македония Зоран Заев. След срещата ще има изявления за медиите.", "date": "2017-06-21", "title": "Лидерът на БСП Корнелия Нинова ще се срещне с македонския премиер Зоран Заев"}
{"url": "http://www.focus-news.net/news/2017/06/21/2407123/praznichna-sv-liturgiya-be-otsluzhena-v-stolitsata-v-chest-na-balgarskiya-svetets-prepodobni-naum-ohridski.html", "text": "По повод на храмовия празник на църквата „Св. Наум Охридски“ в столичния квартал „Дружба“ (летен храмов празник) на единствения софийски храм, посетен на Преподобния наш светител Наум Охридски, с благословението на Негово Светейшество Софийския митрополит и Български патриарх Неофит бе отслужена празнична св. Литургия, предаде репортер на Агенция \"Фокус\". Тя бе оглавена от Негово Високоблагоговейнство ставрофорен иконом Ангел Ангелов - протосингел на Софийска епархия. С него съслужиха отец Владимир Дойчев, свещеник Георги Николачков, дякон Костадин Тренев и др. Предстоятелят на храма, иконом Христо Пудин поздрави отец-протосингела и присъстващите в храма, които за делничен ден не бяха малко, с празника и изказа сърдечни благопожелания към него, към Светейшия патриарх Неофит и цялото епархийско ръководство. Светата Литургия бе огласена от песнопенията на църковните певци от енорията, водени от г-н Андрей Касабов – секретар на Софийската св. митрополия и йеродякон Юстин, брат на българската светогорска светиня \"Св. Великомъченик Георги Зограф\". \r\nНикола ПЕТКОВ", "date": "2017-06-21", "title": "Празнична св. Литургия бе отслужена в столицата в чест на българския светец Преподобни Наум Охридски"}
{"url": "http://www.focus-news.net/news/2017/06/21/2407125/blagoevgrad-pochistvane-i-dezinfektsiya-na-rezervoarite-i-vodoprovodnata-mrezha-shte-se-izvarshva-v-obshtinite-hadzhidimovo-garmen-i-gotse-delchev-vodata-nyama-da-e-podhodyashta-za-piene.html", "text": "Почистване и дезинфекция на резервоарите и водопроводната мрежа ще се извършва в общините Хаджидимово, Гърмен и Гоце Делчев. Това съобщи за Радио „Фокус“ – Пирин дежурният диспечер във водното дружество, обслужващо региона. Той уточни, че профилактиката ще се извърши в гоцеделчевските села Лъжница и Борово, както и в гърменското село Осиково и хаджидимовското село Лъки. Почистването и дезинфекцията на ВиК мрежата ще започна в 08.00 часа днес и ще продължи до 17.00 часа на 22 юни. Дежурният диспечер припомни, че в посочения интервал водата няма да е подходяща за пиене, поради което апелира към хората да не консумират от нея.\r\nЛивия НИНОВА", "date": "2017-06-21", "title": "Благоевград: Почистване и дезинфекция на резервоарите и водопроводната мрежа ще се извършва в общините Хаджидимово, Гърмен и Гоце Делчев, водата няма да е подходяща за пиене"}
{"url": "http://www.focus-news.net/news/2017/06/21/2407110/krasimir-uzunov-tryabva-da-uvazhavame-samostoyatelnostta-na-makedoniya-i-da-y-pomagame.html", "text": "Ние трябва да уважаваме самостоятелността на Македония и да й помагаме. Това каза Красимир Узунов, президент на Агенция и Радио „Фокус“, в предаването „Тази сутрин“ по БТВ  във връзка с посещението на министър-председателя на Република Македония Зоран Заев в България. По думите му е напълно възможно празнуването на общи празници с Македония, както предложи вчера премиерът Бойко Борисов. „Напълно възможно е да се случи. Отношенията между двете страни бяха зажаднели за развитие“, отбеляза Узунов. Във връзка с посещението на Заев у нас той отбеляза няколко неща. „Първо добронамерената българска позиция - и от работата между делегациите, начело с нашия премиер Борисов, и от това, което свърши външно министерство след поискването от македонска страна да започне нов кръг преговори за подготовка на договор за добросъседство. Това, което каза вчера Зоран Заев – „25 години затворихме една вълна на национализъм“. Аз не съм сигурен, че са я затворили, но, когато на 8 септември 1991 година беше проведен референдумът за независима Македония, вътре в Македония всички политически партии бяха националистически. Ако Македония затвори тази глава на национализъм, ще разбере, че наистина не е центърът на вселената и второ – че не само съседите са й виновни. Когато Заев беше избран за министър-председател в нощта на парламентарното заседание той каза: „не може от 4 съседи ние да имаме проблеми с три от тях и да смятаме, че все сме прави“. Тоест такова нещо в Македонската политика на цялата съвременна история на Македония няма. Важното е, че те започнаха да показват, че са готови да се отворят“, коментира Красимир Узунов. \r\nПо думите му противоречията и тълкуванията ще продължават, защото цялата художествено-творческа интелигенция в Македония е откърмена с македонизма. Според Красимир Узунов съпротивата срещу Зоран Заев тепърва ще започва по линия на договора за добросъседство. „Да не забравяме, че всички служители на вътрешното и на външното министерство в Македония са кадри на Никола Груевски. Тоест те ще окажат една такава съпротива, че аз не съм оптимист, че на 2 август ще имаме готов договор“, отбеляза той. „Както каза и премиера вчера – „Македония има своя история в последните 25 години“. Ние трябва да уважаваме самостоятелността на Македония и да й помагаме. Наистина е много важно да сме добронамерени в случая. Но проблемите са вътре и Заев бърза, защото на 15 октомври има местни избори. ВМРО-ДПМНЕ върви към градация. Обвиниха Заев, че е готов да смени името под диктата на Гърция, сега го обвиняват, че е готов да продаде и самобитността - тоест кризата на македонската идентичност“, допълни още Красимир Узунов.", "date": "2017-06-21", "title": "Красимир Узунов: Трябва да уважаваме самостоятелността на Македония и да й помагаме"}
{"url": "http://www.focus-news.net/news/2017/06/21/2407124/arabian-business-bahreynskata-parva-energiyna-banka-prodava-dyala-si-v-balgarska-kompaniya-za-torove.html", "text": "Бахрейнската „Първа енергийна банка“(ПЕБ) е прекратила инвестирането си в българската компания за производство и дистрибуция на торове „Неохим“, предаде  Arabian Business.\r\nПЕБ инвестира от 2013 г. насам заедно с „Бореалис“ във „Феборан“, инвестиционна компания, която притежава 20,3% от „Неохим“. Българската компания произвежда голяма част от производството в страната на амониева селитра и има няколко завода в южния български град Димитровград.\r\nПЕБ обяви, че е продала своя 60%-тен дял във „Феборан“ на „Бореалис“. „Това бе успешна инвестиция за банката и бихме желали да изразим благодарност към нашия партньор „Бореалис“, с който се надяваме да имаме бъдещи общи проекти в нефтохимическия отрасъл“, заяви изпълнителният директор на ПЕБ Мохамед Ганем.  Виктор Турмаков", "date": "2017-06-21", "title": "Arabian Business: Бахрейнската „Първа енергийна банка“ продава дяла си  в българска компания за торове"}
{"url": "http://www.focus-news.net/news/2017/06/21/2407126/zhelyo-boychev-bsp-ideyata-za-povtoren-referendum-za-izbiratelnata-sistema-e-opit-za-igra-s-obshtestvenite-nastroeniya.html", "text": "Идеята за повторен референдум за Избирателната система е опит за игра с обществените настроения на хората. Това каза в сутрешния блок „Добро утро, България“ на Радио „Фокус“ зам.-председателя на ПГ на „БСП за България“ Жельо Бойчев, относно идеята на депутата от ГЕРБ Данаил Кирилов за провеждането на допитване, определящо спецификите на системата. По думите на Бойчев личи липса на воля от страна на управляващите да се подходи сериозно за промяна в изборното законодателство, не се постигнаха и съдържателни дебати по темата. \r\n„Нямаше съдържателен дебат за това каква трябва да бъде избирателната система, по какъв начин най-добре могат да бъдат представени българските граждани. Това, което мога да кажа, е, че след обсъждането в събота на Националния съвет на партията БСП ще се опита да предложи избирателна система, която да отчита много ясно изразеното желание на хората за по-силен мажоритарен елемент при избора на народни представители, който същевременно да съхранява и политическото представителство, и да ползва добрата традиция и практика, която има България досега“, обясни депутатът. \r\nПо думите на Жельо Бойчев от проектозакона на ГЕРБ ясно са личали проблемите, на които няма как да бъде намерено решение. Той добави, че БСП ще предложи решения, които в най-голяма степен отразяват запазване на представителността, провеждане на честни избори и възможността за по-директна връзка с избраните кандидати. „Няма как да се избяга от сериозната роля, с която са нагърбени политическите партии в една съвременна демокрация“, подчерта Бойчев.", "date": "2017-06-21", "title": "Жельо Бойчев, БСП: Идеята за повторен референдум за Избирателната система е опит за игра с обществените настроения"}
{"url": "http://www.focus-news.net/news/2017/06/21/2407127/ekathimerini-obshtinskite-sluzhiteli-v-atina-izlizat-na-stachka.html", "text": "Докато боклукът се събира по контейнерите в Атина заради липсата на общински боклукчии, профсъюзът на столичните общински служители ПОЕ-ОТА обяви, че днес, на 21 юни, ще се излезе на 24 часова стачка, след  като проведе, описана от него като безплодна, среща с вътрешния министър Панос Скурлетис, пише  Ekathimerini.\r\nСпоред профсъюза министърът се е отметнал от обещанието си към работниците, че те ще запазят работните си места. ПОЕ-ОТА упражнява натиск върху правителството да даде постоянна работа на хилядите краткосрочни работници, въпреки постановлението на Сметната палата, което забранява удължаването на срочните договори.  Виктор Турмаков", "date": "2017-06-21", "title": "Ekathimerini: Общинските служители в Атина излизат на стачка"}
{"url": "http://www.focus-news.net/news/2017/06/21/2407128/varna-obshtinskiyat-savetnik-ot-pp-gerb-borislav-nankov-shte-provede-priemna-za-grazhdani.html", "text": "Общинските съветници от ПП ГЕРБ – Антоанета Цветкова, Борислав Нанков, Веселин Ангелов и Димитър Колев провеждат приемни за граждани в дните от 20 до 23 юни. Това съобщиха от пресцентъра на ПП ГЕРБ. Приемното време на общинските съветници е от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015. Приемният ден на Борислав Нанков е на 21 юни.", "date": "2017-06-21", "title": "Варна: Общинският съветник от ПП ГЕРБ Борислав Нанков ще проведе приемна за граждани"}
{"url": "http://www.focus-news.net/news/2017/06/21/2407122/regnum-balgariya-i-makedoniya-vaznameryavat-da-razvivat-otnosheniyata-si-po-evropeyski-model.html", "text": "По време на срещата от 20 юни в София между министър-председателя на Македония Зоран Заев, българския министър-председател Бойко Борисов и президента на България Румен Радев бе заявено, че България е готова да окаже помощ на съседната си страна в нейната интеграция в ЕС  и в НАТО, предаде  Regnum.\r\n„За нашата страна няма друга алтернатива, освен присъединяването към НАТО и към ЕС и в момента няма нищо по-важно от установяването на добросъседски отношения на Балканите“, заяви Заев на срещата си с президента на България. Румен Радев от своя страна потвърди подкрепата на България към „евроатлантическата и европейската перспектива на Македония“. Гаранция за тази поддръжка, според него, трябва да стане подписването в началото на август на двустранен договор за добросъседство , в който ще бъдат ясно посочени намеренията „да се развиват двустранните отношения по европейски модел“.  Страните са се договорили за нарастващо взаимодействие в сферите на транспорта, енергетиката, комуникациите, а също така и към работата над засилването на взаимния стокооборот и туристически обмен.\r\nНа срещата си с Бойко Борисов Зоран Заев отбеляза, че България „успешно усвоява европейските фондове“. Заявено е, че София по македонска молба ще изпрати свои експерти за оказване на съдействие на Скопие в тази сфера. Българският министър-председател увери Заев за готовността да се окаже на Македония съдействие във влизането ѝ в ЕС и НАТО, наричайки това „исторически шанс“ за страните да подобрят живота на своите граждани. При това Борисов Обеща да работи върху решението на съответния проблем и с „дружеска Гърция“. Виктор Турмаков", "date": "2017-06-21", "title": "Regnum: България и Македония възнамеряват да развиват отношенията си „по европейски модел“"}
{"url": "http://www.focus-news.net/news/2017/06/21/2407129/apa-pravitelstvoto-na-azerbaydzhan-saobshtava-za-plenen-armenski-diversant-v-rayona-na-nagorni-karabah.html", "text": "Министерството на отбраната на Азербайджан съобщава, че вечерта на 20 юни в района на Нагорни Карабах отряд арменски диверсанти се е опитал да перкоси  позициите на азербайджанската  армия, предаде  АПА.\r\nВ резултат на предприетите мерки на азербайджанската армия отрядът арменски диверсанти е понесъл загуби и е трябвало да отстъпи. Един арменски военнослужещ е пленен.  Виктор Турмаков", "date": "2017-06-21", "title": "АПА: Правителството на Азербайджан съобщава за пленен арменски диверсант в района на Нагорни Карабах"}
{"url": "http://www.focus-news.net/news/2017/06/21/2407130/blagoevgrad-remont-na-stomanena-predpazna-ograda-se-izvarshva-na-avtomagistrala-struma-v-uchastak-mezhdu-novo-delchevo-i-kulata.html", "text": "Ремонт на стоманена предпазна ограда се извършва на автомагистрала „Струма“, в участък между Ново Делчево и Кулата, от км 153+000 до км 166+500. В интервал от 08.00 до 17.00 часа на 21 и 22 юни, движението се извършва при стеснена лява лента при монтажа в разделителната ивица и стеснено платно за принудително спиране при монтажа в дясно, съгласно поставените пътни знаци. Това съобщиха за Радио „Фокус“ – Пирин от Областно пътно управление – Благоевград. С повишено внимание трябва да се извършва движението по главен път Е-79, между Благоевград и Кресненско ханче, от км 357+000 до км 392+000, заради косене и рязане на храсти от ляво и дясно на пътя до 23 юни, както и в участък между Благоевград и Симитли, от км 357+000 до км 377+000, поради почистване на окопи. Движението в посочения участък се извършва в лява или дясна лента за движение до 23 юни. Отново по главен път Е-79, от км 397+150 до км 401+420, в град Кресна ще се извършва миене на пътя и полагане на хоризонтална маркировка за ограничаване на скоростта. Движението се осъществява в лява или дясна лента за движение до 23 юни. Същото ограничение е в сила и за участък между Кресна и отклонението Петрич - Мелник, от км 400+000 до км 426+000, поради косене и рязане на храсти от ляво и дясно на пътя. По второкласен път-19 Симитли – Разлог – Гоце Делчев – граница Гърция от км 5+000 до км 10+000, от Симитли до село Градево, движението трябва да се извършва с повишено внимание, заради косене и рязане на храсти от ляво и дясно на пътя до 23 юни. Стеснен е участък от пътя Звъничево - Ветрен дол - Велинград - Юндола - Якоруда - о.п. Разлог, при км 98+500, поради дестабилизиран банкет в ляво до 30 юни. Движението е урегулирано с необходимите пътни знаци.\r\nЛивия НИНОВА", "date": "2017-06-21", "title": "Благоевград: Ремонт на стоманена предпазна ограда се извършва на автомагистрала „Струма“, в участък между Ново Делчево и Кулата"}
{"url": "http://www.focus-news.net/news/2017/06/21/2407131/plovdiv-prohodat-troyan-karnare-ostava-zatvoren-za-preminavane-na-kamioni-nad-10-tona-zaradi-remont-na-most.html", "text": "Натоварено е движението по участъка на АМ „Тракия“ в Пловдивска област. Това каза за Радио „Фокус“ – Пловдив дежурният в Областно пътно управление. Интензивен трафик се отчита също по пътищата Пловдив - Карлово и Пловдив - Асеновград - Смолян. Няма регистрирани сериозни пътнотранспортни произшествия през изминалата нощ и до този момент на деня. Дежурният предупреди водачите за риск от образуването на свлачища по пътната отсечка Бачково - Нареченски бани. Водачите трябва да шофират с повишено внимание и съобразена скорост. Извършва се монтаж и демонтаж на пътни знаци по различни участъци на АМ „Тракия“, в посока София - Бургас и обратно. Днес от 08.00 до 17.00 часа ще се работи в района на км 150, в посока София - Бургас. От утре, 22 юни, ще се работи в обратна посока, при км 150, км 133, км 121 и при км 112. Остават валидни въведените ограничения за движение по някои от пътищата в Пловдивска област. Все още е забранено преминаването на тежкотоварни превозни средства с височина над 4 метра през тунелите по пътната отсечка Асеновград - Нареченски бани. Обходният маршрут е по пътя Кричим - Девин. Проходът Троян - Кърнаре остава затворен за преминаване на камиони над 10 тона, заради ремонт на мост. Затворен за движение на камиони над 12 тона остава и пътят Поповица - Болярци.\r\nТони МИХАЙЛОВ", "date": "2017-06-21", "title": "Пловдив: Проходът Троян - Кърнаре остава затворен за преминаване на камиони над 10 тона заради ремонт на мост"}
{"url": "http://www.focus-news.net/news/2017/06/21/2407133/predsedatelyat-na-enp-zhozef-dol-pravitelstvo-na-borisov-raboti-na-palni-oboroti-ns-osiguryava-neobhodimoto-mnozinstvo-za-reformi.html", "text": "\"България има нов комисар и това е Мария Габриел!\", каза председателят на Европейската народна партия (ЕНП) Жозеф Дол след среща в Брюксел с номинираната за комисар Мария Габриел и със заместник-председателя на ГЕРБ Цветан Цветанов, съобщиха от пресцентъра на ПП ГЕРБ. Тримата обсъдиха както изслушването на Мария Габриел в Европейския парламент, така и актуалната политическа обстановка в България и Европа.\r\nЖозеф Дол посочи, че е получил много добри отзиви за блестящото представяне на Мария Габриел по време на изслушването. Той изрази увереност, че българската номинация за еврокомисар ще получи възможно най-висока оценка от досегашните си колеги в Европарламента и ще бъде избрана за следващ комисар от България.\r\nПредседателят на парламентарната група на ГЕРБ Цветан Цветанов запозна Жозеф Дол със законодателните инициативи на парламентарното мнозинство в страната ни през последните месеци, както и с политическите процеси в България и актуалната ситуация на Балканите. Председателят на ЕНП даде висока оценка за скорошните международни посещения на премиера Бойко Борисов във Франция, Германия и Турция, както и за срещата във вторник с македонския премиер Зоран Заев. Дол добави, че е доволен, че българското правителство работи на пълни обороти, а парламентът осигурява необходимото мнозинство, за да може да се провеждат реформи и политики и да се подготви страната за председателството на Европейския съвет.\r\nСпоред Жозеф Дол победата на ГЕРБ на изборите в България и на десни партии на няколко избора в Европа показва, че десницата дава категоричен отпор на популистите.\r\nПредседателят на Комисията по вътрешна сигурност и обществен ред Цветан Цветанов е в Брюксел за участие в конференция на високо ниво за миграцията. Събитието се провежда в Европейския парламент в сряда. Конференцията ще бъде открита от председателя на Европейския парламент Антонио Таяни, председателя на Европейската комисия Жан-Клод Юнкер и върховния представител на ЕС за външната политика Федерика Могерини. В нея участват над 500 души, свързани с овладяване на мигрантската криза - от политици до хуманитарни работници.\r\nВ работната програма на Цветан Цветанов за сряда са предвидени и редица двустранни срещи.", "date": "2017-06-21", "title": "Председателят на ЕНП Жозеф Дол: Правителство на Борисов работи на пълни обороти, НС осигурява необходимото мнозинство за реформи"}
{"url": "http://www.focus-news.net/news/2017/06/21/2407134/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е ясно и тихо. Духа слаб вятър по билата. Сутрешните температури са от 8 до 15-16 градуса. Лифтовите съоръжения работят само на Боровец. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-21", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/21/2407132/romania-insider-pregovorite-mezhdu-upravlyavashtata-koalitsiya-v-rumaniya-i-partiyata-na-ungarskoto-maltsinstvo-se-provaliha.html", "text": "Румънската управляваща коалиция, която в момента се опитва да получи достатъчно гласове, за да отзове в сряда с вот на недоверие собственото си правителство, начело с изпадналия в немилост министър-председател Сорин Гриндяну, проведе преговори с Демократичния алианс на унгарците в Румъния (ДСУР). Преговорите са включвали няколко теми, сред които установяването на Ден на унгарците в Румъния и задължителната употреба на унгарски език в местната администрация, предаде  Romania-Insider.\r\n15 май може да бъде обявен за ден на унгарците в Румъния, след като комисия от горната камара (Сенат) на страната се изказа  в полза на съответния проектозакон. Проектозаконът обаче не достигна до гласуване, заради преговорите между управляващата коалиция и ДСУР. Управляващата коалиция между Партията на социалдемократите и Алианса на либералите и демократите е провела няколко дискусии с унгарската етническа партия с надежда, че с нейните гласове ще успее да спечели вота на недоверие. \r\nВъпреки това двете партии не са постигнали споразумение и по друга тема: задължителната употреба на малцинствен език в местните власти, ако представителите на малцинствата надхвърлят определен процент в даден регион. \r\nПредседателят на ДСУР Керемен Хунор междувременно заяви, че неговата партия ще се въздържи от глас по време на вота на недоверие, който ще се проведе на 21 юни.  Виктор Турмаков", "date": "2017-06-21", "title": "Romania-Insider: Преговорите между управляващата коалиция в Румъния и партията на унгарското малцинство се провалиха"}
{"url": "http://www.focus-news.net/news/2017/06/21/2407135/sofiya-dvizhenieto-na-metroto-be-spryano-za-kratko-poradi-tehnicheski-prichini.html", "text": "Възстановено е движението по първия лъч на метрото. Това съобщиха от пресцентъра на Столична община. Поради технически причини на метровлак на метростанция „Софийски университет Климент Охридски“ беше спряно движението от метростанция „Сердика“ до „Стадион Васил Левски“. Движението беше спряно от 8.38 до 8.52 часа.", "date": "2017-06-21", "title": "София:  Движението на метрото бе спряно за кратко поради технически причини"}
{"url": "http://www.focus-news.net/news/2017/06/21/2407138/burgas-detski-karting-kolichki-na-stoynost-3-000-leva-sa-otkradnati-ot-sklad-na-ul-han-asparuh.html", "text": "Детски картинг колички на стойност 3 000 лева са откраднати от склад на ул. \"Хан Аспарух\". Това съобщиха от ОДМВР - Бургас. Вчера в Районно управление - Царево е получено съобщение от 41-годишен мъж от града за това, че времето от 21.00 часа на 19 юни до 08.30 часа на 20 юни, чрез взломяване на входната врата на складово помещение, разположено на ул. \"Хан Аспарух\", му е извършена кражба на осем детски картинг колички с педали на обща стойност 3 000 лв. Работата по случая продължава от служители на Районно управление - Царево.", "date": "2017-06-21", "title": "Бургас: Детски картинг колички на стойност 3 000 лева са откраднати от склад на ул. \"Хан Аспарух\""}
{"url": "http://www.focus-news.net/news/2017/06/21/2407136/pazardzhik-obshtina-peshtera-zapochna-kampaniya-za-prodavane-na-otstapeno-pravo-na-stroezh.html", "text": "Община Пещера започна кампания за продаване на отстъпено право на строеж, съобщиха от Общината. Много от къщите в град Пещера са построени именно с такова право, а сега от местната администрация напомнят, че земята под тях може да се закупи. По този начин освен на сградата, собствениците ще могат да станат притежатели и на терена. Всеки, който прояви интерес, може да научи подробности в техническата служба на Общината, уточняват от администрацията.", "date": "2017-06-21", "title": "Пазарджик: Община Пещера започна кампания за продаване на отстъпено право на строеж"}
{"url": "http://www.focus-news.net/news/2017/06/21/2407137/albanian-daily-news-poveche-ot-7000-politseyski-sluzhiteli-shte-ohranyavat-parlamentarnite-izbori-v-albaniya.html", "text": "Повече от  7000 полицейски служители ще бъдат мобилизирани по време на парламентарните избори в Албания на 25 юни. Директорът на отдела за ред и обществена сигурност на албанската полиция Алтън Като заяви, че в момента тече подготовка за доброто протичане на изборния процес, пише   Albanian Daily News.\r\n„Започнахме да тренираме 7040 полицейски служители, които ще бъдат активни по време на парламентарните избори. Те ще присъстват на всички 5362 избирателни секции. 5851 полицейски служители ще следят секциите по цялата страна, а 276 превозни средства ще бъдат използвани, за да гарантират реда и публичната сигурност“, заяви Като.  Виктор Турмаков", "date": "2017-06-21", "title": "Albanian Daily News: Повече от 7000 полицейски служители ще охраняват парламентарните избори в Албания"}
{"url": "http://www.focus-news.net/news/2017/06/21/2407139/gabrovo-v-uchastak-ot-pat-tryavna-zhaltesh-dvizhenieto-se-izvarshva-v-ednata-lenta-poradi-podmyana-na-ogranichitelni-sistemi.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Пътните настилки са сухи. На прохода \"Шипка\" е в сила ограничение за МПС за превоз на товари с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец, при км 46+800, по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2017 г. Затворена е отсечка от пътя Габрово – Дебел дял поради пропадане на пътното платно. Ограничението е въведено в участъка от разклона за к.к. „Люляците” до с. Дебел дял и е в сила до 30 юни. Ограничено е движението за МПС над 3,5 т на пътя Габрово-Стомонеците, поради аварийно състояние /срутена конзола/ на мост при км 4+375. Пътят е сигнализиран с пътни знаци. Движението ще бъде възстановено до 31 декември. До 30 юни ще се извършват ремонти в участък от пътя Чехлевци - Велчевци. В участък от пътя Палаузово - Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 30 юни. В участък от път Трявна - Жълтеш движението се извършва в едната лента, поради подмяна на ограничителни системи.\r\nНадежда КРЪСТЕВА", "date": "2017-06-21", "title": "Габрово: В участък от път Трявна - Жълтеш движението се извършва в едната лента поради подмяна на ограничителни системи"}
{"url": "http://www.focus-news.net/news/2017/06/21/2407086/tenis-svetovniyat-nomer-edno-andi-mari-se-samnyava-v-uspeha-si-na-uimbaldan.html", "text": "След загубата си на турнира в Куинс от 90-ия в ранглистата на ATP Джордан Томпсън, Анди Мъри сподели, че има малък шанс да защити титлата си на турнира Уимбълдън, пише The Guardian.\r\nВестникът не скрива разочарованието на надеждата на Обединеното кралство в най-престижния турнир по тенис, като цитира думите на Мъри: Турнирът в Куинс ми даде много, за да съм това, което съм сега. Когато имах успехи в Куинс, имах успехи и на Уимбълдън. \r\nНо ако играя по този начин, както днес, със сигурност няма да имам успех и на кортовете на „Ол Ингланд“.", "date": "2017-06-21", "title": "Тенис: Световният номер едно Анди Мъри се съмнява в успеха си на Уимбълдън"}
{"url": "http://www.focus-news.net/news/2017/06/21/2407113/the-telegrapf-zamestnikat-na-vanshniya-ministar-na-velikobritaniya-mu-kaza-da-spre-da-si-igrae-igri.html", "text": "Заместникът на Борис Джонсън, сър Алън Дънкан, каза на външния министър на Великобритания да спре „да играе игри\", пише The Telegrapf.\r\nАлън Дънкан смята, че преговорите за Брекзит ще бъдат трудни и онези, които мислят, че това ще е лесно, не трябва да бъдат в политиката. Вестникът коментира изказването на Дънкан като атака срещу Борис Джонсън, който е един от най-големите евроскептици в правителството. Николай Братанов", "date": "2017-06-21", "title": "The Telegrapf: Заместникът на външния министър на Великобритания му каза да спре да „си играе игри\""}
{"url": "http://www.focus-news.net/news/2017/06/21/2407141/d-r-krasimir-kosev-da-poddarzhash-edna-botanicheska-gradina-v-balgariya-otvorena-za-posetiteli-e-predizvikatelstvo.html", "text": "От 2002 г. за пръв път Ботаническата градина беше отворена за посетители, което е един наш голям успех и най-голямо предизвикателство, защото, за да поддържаш една ботаническа градина в България, отворена за посетители, е не само предизвикателство, но и много трудно нещо. Това каза в интервю за Агенция „Фокус“ директорът на университетските ботанически градини на Софийския университет в София, Варна и Балчик доктор Красимир Косев. „Трябва да сме изрядни, трябва да се спазват различни правила и регулации, които съществуват по отношение на безопасността на хората, на детски групи“, посочи д-р Косев. По думите му в трите ботанически градини в България се провеждат много зелени училища. „Всяко едно от заниманията е оборудвано. Има осигурени материали, техника. Следят се мерките за безопасност при работа с деца. Изобщо тук се работи на съвременно европейско ниво от години“, каза той. Д-р Косев отбеляда, че Ботаническата градина е създадена през 1892 г. в Софийския университет, който тогава се е наричал Висше училище и се е помещавал в сградата на Мъжката гимназия, сегашния Факултет по журналистика и масови комуникации, като тогава тя е била с много голяма площ, за разлика от днешната. На нейната територия е попадало мястото на паметника „Левски“, „Докторската градина“. „Още от самото създаване, ботаническите градини не са били принадлежност само на обществената общност, но те са имали и някаква обществена насоченост“, посочи той. Според него в случай на някакъв катаклизъм, криза, антропогенен ефект и изчезване на даден вид, ако го има в ботаническа градина, може много лесно да се реинтродуцира обратно в природата, след като се размножи.\r\nСтефан ПЕТРОВ", "date": "2017-06-21", "title": "Д-р Красимир Косев: Да поддържаш една ботаническа градина в България отворена за посетители е предизвикателство"}
{"url": "http://www.focus-news.net/news/2017/06/21/2407114/reuters-mohamed-bin-salman-e-provazglasen-za-prestolonaslednik-na-sauditska-arabiya.html", "text": "Престолонаследникът на Саудитска Арабия принц Мохамед бин Найеф е освободен от поста си и е заменен от втория по линията на наследяване Мохамед бин Салман. По този начин, с кралски декрет,  31-годишният син на крал Салман е потвърден  за нов владетел на държавата, предаде  Reuters.\r\nСпоред декрета принц Мохамед бин Салман става и заместник министър-председател и запазва поста си като министър на отбраната. Принц Мохамед бин Найеф, дълги години служещ като началник на разузнаването на страната, е освободен от всичките си позиции. \r\nМохамед бин Салман бе отговорен за воденето на войната на Саудитска Арабия в Йемен, диктуваше енергийната политиката на страната и стои зад плановете на страната за бъдеще без петролна зависимост. \r\nКрал Салман е призовал към публично заклеване във вярност на новия престолонаследник.  Виктор Турмаков", "date": "2017-06-21", "title": "Reuters: Мохамед Бин Салман е провъзгласен за престолонаследник на Саудитска Арабия"}
{"url": "http://www.focus-news.net/news/2017/06/21/2407140/pregled-na-osnovnite-temi-v-shumenskiya-pechat.html", "text": "„Четири жилищни блока в Шумен са вече с нов облик“ е водещото заглавие във вестник „Шуменска заря“. Четири блока в Шумен са изцяло обновени по Националната програма за енергийна ефективност. С нов облик са жилищните сгради на ул. „Софийско шосе” 22, ул. „Ген. Скобелев” 44, ул. Тича” 16 и ул. „Ришки проход” 20. Многофамилните жилища имат издадени разрешителни за ползване и са въведени в експлоатация след саниране. Общата стойност на извършените ремонти в четирите блока е 5 643 040 лева с ДДС. Това съобщи на редовен брифинг в общината вчера заместник-кметът по строителство и екология Боян Тодоров. Той и директорката на дирекция „Устройство на териториите” Валентина Йорданова отчетоха как върви безплатното саниране в общината. „Зрелостниците от Езиковата и Математическата гимназии първи на матурата по БЕЛ в Шуменско“ е друго заглавие в броя. Със средна оценка мн. добър 5,11 зрелостниците от ПГПЧЕ „Никола Й. Вапцаров“ и ППМГ „Нанчо Попович“ са първи по успех в Шуменско на матурата по български език и литература. Това показва справката на Регионалното управление по образование (РУО) в Шумен. „Трябва да се търси диалог между ръководството и работещите в МБАЛ-Шумен” е заглавие от стр. 2 в броя. Думите са на д-р Нигяр ДЖАФЕР, заместник-председател на Народното събрание. В понеделник д-р Нигяр Джафер имаше приемен ден в Шумен и Велики Преслав. „Повечето от поставените въпроси бяха по медицински проблеми, тъй като хората знаят, че съм лекар и дълги години работя в сферата на здравеопазването“, коментира тя. „Шуменец, пребил двама по ксенофобски подбуди, отива на съд“, информира ежедневникът. 24-годишният шуменец Николай Н. е предаден на съд по обвинителен акт на Районната прокуратура в Шумен по две обвинения – за причиняване на средна и лека телесна повреда на двама мъже по хулигански и ксенофобски подбуди, информираха от Варненската апелативна прокуратура. „В Хитрино раздадоха останалите продоволствия от хранителната банка“, пише изданието. Вчера в Хитрино на над 350 домакинства бяха раздадени останалите продоволствия от зимните месеци в хранителната банка изградена след влаковата трагедия, връхлетяла селото на 10 декември 2016 год. Домакинствата получиха олио, пакети с храни, консерви и т.н. В раздаването на храните се включиха и назначените по програма за отстраняване на разрушенията безработни лица от село Хитрино. „Наградиха кмета на Върбица за направените инвестиции в общината“, пише ежедневникът. Кметът на община Върбица Мердин Байрям беше отличен със званието “Кмет за 2017 г. за инвестиции в природата и хората”. Наградата е присъдена от Асоциацията на българските градове и региони в рамките на работна конференция, проведена в Разлог. Кметът Мердин Байрям е получи специална грамота и статуетка. Наградата е присъдена за инвестициите, направени в курорта с минералните извори, където беше изграден спортен комплекс със игрища на открито и два басейна. „Обновяват пътища и водопроводи с евросредства в община Каолиново“, съобщава ежедневникът. Община Каолиново обновява пътища и водопроводи с европейски средства. В момента има подадени три подадени проектни предложения по подмярка „Инвестиции в създаването, подобряването или разширяването на всички видове малка по мащаби инфраструктура“ по Програмата за развитие на селските райони. Това съобщи кметът  на община Каолиново Нида Ахмедов. „Шуменски ученици участваха в национална конференция „България и Първата световна война“, е заглавие от стр.4 в броя. Десетокласниците от шуменската Професионална гимназия по строителство, архитектура и геодезия (ПГСАГ) Живко Петков и Ангел Димов, с ръководител Красимир Кънчев, учител по история, взеха участие в Националната историческа конференция “България и Първата световна война. Места на памет”. Форумът се проведе в края на миналата седмица в Добрич, организиран от Регионалния исторически музей в града. „Шуменският университет ще бъде домакин на престижен конгрес“, пише ежедневникът. Шуменският университет  ще бъде домакин и съорганизатор на Първия източноевропейски регионален конгрес на Международната федерация на преподавателите по съвременни езици (FILPV) и XXVI-та годишна международна конференция на Българската асоциация на преподавателите по английски език (БАПА) под надслова “Изучаване и преподаване на езици: Изграждане на мостове към бъдещето”. „Обявиха конкурса „Красива природа, красива наука“, е акцент от стр. 5 в броя. Община Шумен и Научно-образователният център „СТЕАМ“ в Шумен обявяват конкурса „Красива природа, красива наука“. Това обявиха вчера на пресконференция в кметството Силвина Симеонова – председател на управителния съвет на Научно-образователния център „СТЕАМ“ и Даниела Савчева – старши експерт „Иновации, проекти и програми в образованието“ към общинския отдел „Образование, наука и развитие“. Конкурсът ще е за най-добра снимка на природен обект или природно явление и неговото най-точно научно описание. Основната му тема е “Красива природа, красива наука”.", "date": "2017-06-21", "title": "Преглед на основните теми в шуменския печат"}
{"url": "http://www.focus-news.net/news/2017/06/21/2407121/ministar-ekaterina-zaharieva-za-poseshtenieto-na-makedonskiya-premier-obshtata-istoriya-tryabva-da-sblizhava-dve-darzhavi-a-ne-da-gi-razdelya.html", "text": "Общата история трябва да сближава две държави, а не да ги разделя. Това каза вицепремиерът и министър на външните работи Екатерина Захариева в предаването „Денят започва“ по БНТ във връзка с посещението на министър-председателя на Република Македония Зоран Заев в България. „Доверие между двамата премиери беше показано на високо ниво. За доверие, разбира се, трябва да се работи. Факт е обаче, че България наистина е добронамерена към Македония, така, както и премиера Заев също“, отбеляза тя. „Няколко наистина исторически неща се случиха вчера. Първо - премиер от Македония да отправи такива силни послания за отваряне на нова глава в отношенията между двете държави. Второ – посещението на паметника на цар Самуил. Трето – решението за общо честване на общата ни история. Тоест ние започнахме да прилагаме несключения още договор на практика с вчерашното посещение. Това е много по-важно, както и предшестващите действия, посланията, които се отправиха от двамата премиери на пресконференцията, посещението на паметника, разбирането за това, че историята трябва да ни обединява, а не да ни разделя, така, както всички съвременни държави правят“, коментира министър Захариева. По думите й натрупаните от години напрежения са абсолютно неестествени и ненормални и общата история трябва да сближава две държави, а не да ги разделя. „Аз съм наистина обнадеждена от вчерашната среща. До съвсем до скоро такива послания  и посещения бяха немислим. Факт е,  че договорът за добросъседство се дебатира, обсъжда, 11 преговори е имало до сега на експертно ниво. Силно се надявам на 2 август да успеем да го финализираме“, заяви още външният министър. По думите й по важното е, че напрактика с вчерашната среща е започнало прилагането на договора, тъй като, ако отношенията между двете страни продължаваха, както до сега, той щеше да остане само на хартия.", "date": "2017-06-21", "title": "Министър Екатерина Захариева за посещението на македонския премиер: Общата история трябва да сближава две държави, а не да ги разделя"}
{"url": "http://www.focus-news.net/news/2017/06/21/2407143/georgi-dimov-bivsh-generalen-konsul-na-balgariya-v-odrin-razdelitelnata-liniya-mezhdu-bryuksel-i-ankara-ostava-dalboka-vapreki-opita-za-namirane-na-podkrepa.html", "text": "Разделителната линия между Брюксел и Анкара остава дълбока. Това коментира в сутрешния блок „Добро утро, България“ на Радио „Фокус“ Георги Димов, бивш генерален консул на България в Одрин. По думите му въпреки добрия тон, който се наблюдаваше при посещението на турския премиер Бинали Йъдъръм в Атина и опита на Турция за получаване на подкрепа по линия на ЕС, Анкара остава далеч от постигане на целите си. \"Гърция защити себе си и евроатлантическите си интереси с отказа да екстрадира турските военнослужещи. Двете важни събития на Балканите с неизбежен рекурс ЕС - визитата на турския министър–председател в Гърция и последвалата визита на премиера на България, Бойко Борисов налагат паралели и сравнения\", каза Димов. „Общите ни допирни точки са в три направления. На първо място, естествено, европейските вектори, също така въпросът за гюленистите и на трето място енергийната тематика, каквото и да означава това. А пък различията и разминаванията между двете визити са също в три посоки. Първото е Кипърският проблем, доколкото ние все още нямаме такъв, на второ място са инцидентите в Егейско море. Най-малкото понеже ние сме без излаз на него. За съжаление или по-скоро за успокоение именно в този контекст. И, разбира се,  на трето място има разлики в характера и протоколната част на двете визити. Нашата визита беше изцяло официална, а гръцката - разделена и на неофициална част“, уточни Димов. По думите му няма скорошни изгледи отношенията между Анкара и Берлин да се затоплят, тъй като разривът между тях е по прекалено много линии. \"Почти година след неуспешния опит за преврат в Турция ситуацията остава непроменена - чистките и противоречията вътре в страната ще продължат и занапред\", добави още той.", "date": "2017-06-21", "title": "Георги Димов, бивш генерален консул на България в Одрин: Разделителната линия между Брюксел и Анкара остава дълбока въпреки опита за намиране на подкрепа"}
{"url": "http://www.focus-news.net/news/2017/06/21/2407144/dragomir-stoynev-bsp-v-parlamenta-se-gledat-edinstveno-zakonoproekti-na-ministerski-savet-i-na-upravlyavashtite-ostro-vazrazyavame-sreshtu-tozi-nachin-na-rabota.html", "text": "Остро възразяваме срещу този начин на работа на българския парламент, в който се гледат единствено и само законопроекти, внесени от МС или от управляващото мнозинство. Това каза в отрицателен вот за гласувания дневен ред зам.-председателят на ПГ на „БСП за България“ Драгомир Стойнев към ПГ на ГЕРБ, предаде репортер на Агенция „Фокус“. „Има внесени законопроекти, които не се гледат в комисии, считаме, че това е тенденциозно отношение към опозицията“, заяви той. „Разбирам желанието ви да има конфронтация, сблъсъци и по такива проблеми, но ние трябва да уважаваме българските граждани“, обясни Драгомир Стойнев. По думите му близо 1 млн. български граждани са застанали зад законодателните инициативи на „БСП за България“. „Ваша е волята дали ще гласувате за или против законопроектите, но те трябва да се дебатират в пленарна зала“, подчерта зам.-председателят на групата на БСП. „Високомерно отхвърляте тези законопроекти, дори не си правите труда да ги гледате в комисии“, коментира Драгомир Стойнев. „Тази тенденция, не е насочена толкова към нас, това не ни обижда, това е вашия стил. Тя е насочена към българския парламентаризъм. Докато тази тенденция не се смени нямаме място в председателския съвет“, каза още той.\r\nОт своя страна председателят на парламента Димитър Главчев попита, защо след като от БСП не са съгласни с дневния ред на парламента, не направят съответните законопроекти. Той заяви, че ще изпрати писма до всички председатели на парламентарни комисии, в които ще ги подкани към своевременно разглеждане на законопроектите в комисии.\r\nБиляна ИВАНОВА", "date": "2017-06-21", "title": "Драгомир Стойнев, БСП: В парламента се гледат единствено законопроекти на Министерски съвет и на управляващите, остро възразяваме срещу този начин на работа"}
{"url": "http://www.focus-news.net/news/2017/06/21/2407148/vidin-edin-kilometar-opashka-ot-tezhkotovarni-avtomobili-se-e-obrazuvala-na-granichen-punkt-dunav-most-2.html", "text": "Един километър опашка от тежкотоварни камиони се образувала на граничен пункт „Дунав мост 2“. Това каза за Радио „Фокус“ – Видин дежурният служител на пункта. Той посочи, че около 60 камиона изчакват обработката на документи на изход от страната, за влизане няма чакащи автомобили. На двата гранични пункта със Сърбия – „Връшка чука“ и „Брегово“ трафикът е с нормална интензивност, няма опашки от чакащи автомобили, спокойно се преминава и от двете страни на границата.\r\nАнна ЛОЗАНОВА", "date": "2017-06-21", "title": "Видин: Един километър опашка от тежкотоварни автомобили се е образувала на граничен пункт „Дунав мост 2“"}
{"url": "http://www.focus-news.net/news/2017/06/21/2407150/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Полицейски брониран автомобил се е сблъскал с цивилен микробус в турската провинция Диарбекир, убивайки петима цивилни и ранявайки други пет, пише Daily Sabah.\r\nИнцидентът, случил се в района Лице в Диарбекир, се е случил, след като превозните средства се сблъскват челно. Петима полицейски служители са ранени, а петима цивилни са загинали. На място са пристигнали линейки.\r\nКатастрофата е последната от серия инциденти в турските югоизточни провинции с участието на превозни средства на силите за сигурност на Турция. \r\nПовече от 7000 полицейски служители ще бъдат мобилизирани по време на парламентарните избори в Албания на 25 юни. Директорът на отдела за ред и обществена сигурност на албанската полиция Алтън Като заяви, че в момента тече подготовка за доброто протичане на изборния процес, пише Albanian Daily News.\r\n„Започнахме да тренираме 7040 полицейски служители, които ще бъдат активни по време на парламентарните избори. Те ще присъстват на всички 5362 избирателни секции. 5851 полицейски служители ще следят секциите по цялата страна, а 276 превозни средства ще бъдат използвани, за да гарантират реда и публичната сигурност“, заяви Като. \r\n Румънската управляваща коалиция, която в момента се опитва да получи достатъчно гласове, за да отзове в сряда с вот на недоверие собственото си правителство, начело с изпадналия в немилост министър-председател Сорин Гриндяну, проведе преговори с Демократичния алианс на унгарците в Румъния (ДСУР). Преговорите са включвали няколко теми, сред които установяването на Ден на унгарците в Румъния и задължителната употреба на унгарски език в местната администрация, предаде Romania-Insider.\r\n15 май може да бъде обявен за ден на унгарците в Румъния, след като комисия от горната камара (Сенат) на страната се изказа в полза на съответния проектозакон. Проектозаконът обаче не достигна до гласуване, заради преговорите между управляващата коалиция и ДСУР. Управляващата коалиция между Партията на социалдемократите и Алианса на либералите и демократите е провела няколко дискусии с унгарската етническа партия с надежда, че с нейните гласове ще успее да спечели вота на недоверие.\r\nВъпреки това двете партии не са постигнали споразумение и по друга тема: задължителната употреба на малцинствен език в местните власти, ако представителите на малцинствата надхвърлят определен процент в даден регион.\r\nПредседателят на ДСУР Келемен Хунор междувременно заяви, че неговата партия ще се въздържи от глас по време на вота на недоверие, който ще се проведе на 21 юни. \r\nДокато боклукът се събира по контейнерите в Атина заради липсата на общински боклукчии, профсъюзът на столичните общински служители ПОЕ-ОТА обяви, че днес, на 21 юни, ще се излезе на 24 часова стачка, след като проведе, описана от него като безплодна, среща с вътрешния министър Панос Скурлетис, пише Ekathimerini.\r\nСпоред профсъюза министърът се е отметнал от обещанието си към работниците, че те ще запазят работните си места. ПОЕ-ОТА упражнява натиск върху правителството да даде постоянна работа на хилядите краткосрочни работници, въпреки постановлението на Сметната палата, което забранява удължаването на срочните договори.", "date": "2017-06-21", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/21/2407146/shumen-dvizhenieto-se-osashtestvyava-v-edna-lenta-po-patya-tsani-ginchevo-nikola-kozlevo-ot-km-8-do-km-16-poradi-remontni-deynosti.html", "text": "Продължава ремонтът на участък от пътя Цани Гинчево - Никола Козлево, предаде репортер на Радио „Фокус“ - Шумен. Работи се по асфалтовата настилка от км 8 до км 16, движението се осъществява в една лента съобразно създадената организация на движение. По пътя Русе - Разград - Шумен, от км 37 до км 93, се полага маркировка, движението е с повишено внимание. По пътя Радко Димитриево - Друмево е в сила ограниченото за МПС над 10 тона поради свлачищни процеси. Обходът е Шумен - Овчарово - Друмево. Върбишки проход остава затворен за всички видове пътни превозни средства. Ришки проход е отворен без ограничения. Пътните настилки на територията на област Шумен са сухи и нормално проходими. Видимостта е добра.\r\nИвелина ИВАНОВА", "date": "2017-06-21", "title": "Шумен: Движението се осъществява в една лента по пътя Цани Гинчево - Никола Козлево, от км 8 до км 16, поради ремонтни дейности"}
{"url": "http://www.focus-news.net/news/2017/06/21/2407149/afp-klyuchov-sayuznik-na-emanyuel-makron-saobshti-che-napuska-frenskoto-pravitelstvo.html", "text": "Френският министър на правосъдието Франсоа Байру, ключов съюзник на президента Еманюел Макрон, съобщи на   AFP, че напуска правителството, докато партията му се бори със скандал относно финансирането си. \r\n„Реших да не участвам в правителството“, заяви Байру, посочвайки, че ще проведе пресконференция този следобед. Малката центристка партия на Байру „МоДем“ се сблъсква с обвинения, че е използвала средства от Европейския парламент, за да плаща на асистенти, базирани във Франция.  Виктор Турмаков", "date": "2017-06-21", "title": "AFP: Ключов съюзник на Еманюел Макрон съобщи, че напуска френското правителство"}
{"url": "http://www.focus-news.net/news/2017/06/21/2407145/kyustendil-izlozhbata-ot-kinotsentara-do-muzeynata-vitrina-shte-bade-predstavena-v-dupnitsa.html", "text": "Изложбата „От Киноцентъра до музейната витрина” ще бъде представена в Дупница. За Радио „Фокус” – Кюстендил Анелия Геренска, директор на Исторически музей – Дупница, съобщи, че изложбата ще бъде открита от 17.00 часа в бившия Младежки дом. Посетителите ще имат възможност да видят облекла, предмети и фотоси, свързани с българското кино, които днес са част от фонда на Исторически музей – Попово. В изложбата са представени и вещи и награди на кинооператора Димо Коларов. Той е роден в Попово и приживе ги подарява на музея в родния си град. Камерата, с която снима много от известните български филми, както и фотосите от снимачната площадка също се представят в изложбата.\r\nВенцеслав ИЛЧЕВ", "date": "2017-06-21", "title": "Кюстендил: Изложбата „От Киноцентъра до музейната витрина” ще бъде представена в Дупница"}
{"url": "http://www.focus-news.net/news/2017/06/21/2407142/daily-sabah-petima-dushi-sa-zaginali-sled-katastrofa-mezhdu-broniran-politseyski-avtomobil-i-mikrobus-v-turtsiya.html", "text": "Полицейски брониран автомобил се е сблъскал с цивилен микробус в турската провинция Диарбекир, убивайки петима цивилни и ранявайки други пет, пише   Daily Sabah.\r\nИнцидентът, случил се в района Лице в Диарбекир, се е случил, след като превозните средства се сблъскват челно. Петима полицейски служители са ранени, а петима цивилни са загинали. На място са пристигнали линейки. \r\nКатастрофата е последната от серия инциденти в турските югоизточни провинции с участието на превозни средства на силите за сигурност на Турция.  Виктор Турмаков", "date": "2017-06-21", "title": "Daily Sabah: Петима души са загинали след катастрофа между брониран полицейски автомобил и микробус в Турция"}
{"url": "http://www.focus-news.net/news/2017/06/21/2407152/kyustendil-tunel-dupnitsa-na-pat-e-79-ostava-sas-slabo-osvetlenie-vodachite-da-se-dvizhat-s-povisheno-vnimanie.html", "text": "Тунел „Дупница” на път Е-79 остава със слабо осветление, водачите да се движат с повишено внимание. Това съобщи за Радио „Фокус” – Кюстендил дежурният в Областно пътно управление – Кюстендил. Причината е авария в електрозахранването, не работи и светофарната уредба. Срокът за отстраняване на повредата е до 23 юни. По Е-79, между Дупница и Благоевград, се извършва косене на тревни площи по пътните банкети. Дейностите ще продължат до 23 юни. Забранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на част от пътното платно. Участъкът е сигнализиран с пътни знаци, временната организация е със срок до края на месец юли. Пропадане на част от пътното платно е причина за въведена временна организация на движението след Рилски манастир. Движението се извършва само в една лента. В участъка скоростта на движение е ограничена до 30 км/час, мястото е сигнализирано с необходимите пътни знаци. Срокът за действие на временната организация на движение е до 31 юли. Въведена е временна организация на движението в участък от пътя Бобов дол – Жедна. Временната организация на движението е в района на 14 километър от пътя поради свлачище. Срокът на действие е до 31 юли 2017 година. С нормална интензивност е движението по автомагистрала „Струма” и път Е-79. Слаб е трафикът в посока ГКПП – Гюешево.\r\nВенцеслав ИЛЧЕВ", "date": "2017-06-21", "title": "Кюстендил: Тунел „Дупница” на път Е-79 остава със слабо осветление, водачите да се движат с повишено внимание"}
{"url": "http://www.focus-news.net/news/2017/06/21/2407153/stara-zagora-sreshta-s-aktrisata-tatyana-lolova-shte-se-provede-v-grada-na-22-yuni.html", "text": "На 22 юни, от 19.00 часа, в малката зала на хотел „Мериан Палас” - Стара Загора ще има среща с актрисата Татяна Лолова, носител на Голямата награда за ново българско кино „Златна липа” 2016 година. Това съобщиха от пресцентъра на Община Стара Загора. Желаещите ще могат да си купят нейната автобиографична книга и да получат автограф. \r\nТатяна Лолова е в Стара Загора като участник в кръгла маса, посветена на  ротавирусите, животозастрашаващи инфекции, но и ваксинопредотвратими. Тя е представител на гражданската позиция в кръглата маса, организирана от фондация МОСТ с председател Юлия Пискулийска, и със съдействието на Община Стара Загора и РЗИ - Стара Загора. Модератор на дискусията е д-р Нигяр Джафер, зам.-председател на Народното събрание. Участниците ще се запознаят с проблемите в Старозагорска област, представени в презентацията на РЗИ - Стара Загора. \r\nДискусията е на 23 юни т.г. от 10.00 часа в зала 2 на Община Стара Загора.", "date": "2017-06-21", "title": "Стара Загора: Среща с актрисата Татяна Лолова ще се проведе в града на 22 юни"}
{"url": "http://www.focus-news.net/news/2017/06/21/2407155/gabrovo-s-narusheno-vodopodavane-shte-badat-abonatite-v-dva-uchastaka-na-grada-i-v-selo-kozi-rog-zaradi-avariya.html", "text": "С нарушено водоподаване ще бъдат село Кози рог и две улици в Габрово. Това съобщиха за Радио „Фокус“ – Велико Търново от водоснавдителното дружество в Габрово. До 17.00 часа без вода ще останат ул. “Роза“ и ул. “Пройновска“. Спирането на водоподаването се налага във връзка с аварийни ремонти. Поради основен ремонт на водопровода, се налага спиране на водоподаването на района от Колелото надолу до фирма „Подем“ за времето от 9.00 до 17.00 часа.\r\nНадежда КРЪСТЕВА", "date": "2017-06-21", "title": "Габрово: С нарушено водоподаване ще бъдат абонатите в два участъка на града и в село Кози рог заради авария"}
{"url": "http://www.focus-news.net/news/2017/06/21/2407156/ep-izslushvane-na-kandidata-za-komisar-po-vaprosite-na-tsifrovata-ikonomika-i-obshtestvo.html", "text": "Мария Габриел, българският кандидат за комисар по въпросите на цифровата икономика и общество, отговори на въпросите на евродепутати от няколко комисии, предаде Информационното бюро на Европейския парламент в България . \r\nПо време на изслушване във вторник следобед на кандидата за комисар Мария Габриел бяха поставени въпроси от различни сфери, включително цифровизацията на европейската индустрия, евентуални реакции на кибератаки, бъдещето на Органа на европейските регулатори в областта на електронните съобщения (BEREC), разпределението на радиочестотния сектор в ЕС, както и различни регулаторни и данъчни аспекти на онлайн платформите.   \r\nГ-жа Габриел беше номинирана от председателя на Европейската комисия Жан-Клод Юнкер. Тя би била отговорна за цифровата икономика и цифровото общество. \r\n Изслушването беше водено от комисиите по промишленост, изследвания и енергетика (ITRE) и по култура и образование (CULT). Комисиите по вътрешен пазар и по правни въпроси и граждански свободи също бяха асоциирани към дискусията. \r\nПисмото с оценката на комисиите ще бъде изпратено до Съвета на председателите на комисии, а след това и на Председателския съвет. Освен ако не реши да поиска допълнителна информация, Председателският съвет след дебат ще обяви изслушванията за закрити и ще разреши публикуването на писмото с оценката. \r\nКандидатът за комисар трябва да бъде утвърден с мнозинство от подадените гласове в тайно гласуване по време на пленарната сесия на Европейския парламент през юли.", "date": "2017-06-21", "title": "ЕП: Изслушване на кандидата за комисар по въпросите на цифровата икономика и общество"}
{"url": "http://www.focus-news.net/news/2017/06/21/2407157/blagoevgrad-detsata-v-detskite-gradini-na-teritoriyata-na-obshtinata-shte-mogat-da-poseshtavat-dezhurni-grupi-prez-lyatoto.html", "text": "Децата в детските градини на територията на община Благоевград ще могат да посещават дежурни групи през лятото. Това съобщиха от пресцентъра на Община Благоевград. Те се сформират за периода от 10 юли 2017 г. до 8 септември 2016 г., със Заповед на кмета на Община Благоевград д-р Атанас Камбитов. Целта е родителите да бъдат улеснени въпреки сезона на отпуските.\r\nЗа периода дейността си ще преустановят детските градини в селата Покровник, Изгрев, Зелен дол, Церово и Рилци. За децата от детските градини, които преустановяват дейността си, при заявено желание от родител или настойник, ще бъде осигурен прием в детски градини, както следва: децата от с. Покровник и с. Церово могат да посещават ДГ „Усмивка“. Малчуганите от детските градини в с. Изгрев, могат да посещават ДГ „Детелини“. Децата от с. Зелен дол, могат да посещават ДГ „Синчец“;  тези от с. Рилци, могат да посещават „Детски свят“.", "date": "2017-06-21", "title": "Благоевград: Децата в детските градини на територията на общината ще могат да посещават дежурни групи през лятото"}
{"url": "http://www.focus-news.net/news/2017/06/21/2407158/gergana-sulinadzhieva-pamporovo-ad-pamporovo-dava-nachalo-na-letniya-sezon-na-22-yuni-s-puskaneto-na-vsichki-liftove-a-simvolichniyat-start-e-na-enyovden.html", "text": "Пампорово дава начало на летния сезон на 22 юни с пускането на всички лифтове, а символичният старт е на Еньовден. Това каза в сутрешния блок на Радио „Фокус“ Гергана Сулинаджиева, отдел „Маркетинг“ към „Пампорово АД“. По думите ѝ богата програма е предвидена за посетителите на курорта през празничните дни, а част от изненадите тази година е съвместната дейност между Чепеларе и Пампорово и обединението на двата велопарка. \r\n„Предвидили сме голям летен фестивал, с който обявяваме начало на сезона. Подготвили сме много изненади. Като символичен официален старт на сезона обявяваме Еньовден – 24 юни. В този ден ще са безплатни лифтовете за всички гости. Предвидили сме още от 10.00 часа пешеходен тур с водач, който ще започне от Мечи чал – долна станция. Всички гости ще се изкачат и ще минат по новия споделен маршрут за колоездене и пешеходци, свързващ Мечи чал и Пампорово. С това обявяваме за първи път тази година свързването на двата курорта не само през зимния сезон, но и през летния вело и пешеходен маршрут“, обясни тя. Гергана Сулинаджиева отбеляза, че Пампорово се радва на голям интерес както от български, така и от чуждестранни туристи. По думите ѝ през летният туризъм в курорта има много групи туристи от Израел, а за велопарка най-голям интерес има от гръцки и сръбски посетители. \"Пампорово се утвърждава не само като предпочитан зимен курорт, но и като летен такъв\", каза още Сулинаджиева.", "date": "2017-06-21", "title": "Гергана Сулинаджиева, „Пампорово АД“: Пампорово дава начало на летния сезон на 22 юни с пускането на всички лифтове, а символичният старт е на Еньовден"}
{"url": "http://www.focus-news.net/news/2017/06/21/2407159/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху предстоящото юбилейно издание на Празника на черешата. То ще се проведе на 24 и 25 юни, на него ще гостуват група Б.Т.Р. и Иван Звездев. Празничният концерт е насрочен за 24 юни, от 19.00 часа, на площад „Велбъжд”. Преди това ще се проведат изложба-базар на череши и черешови произведения, изложение на занаятчии и производители и арт-работилници за деца. Програмата предвижда представяне на перспективни сортове череши за страната и района и конкурс за най-едра череша, най-атрактивно вешало, най-красив черешов щанд, както и фолклорен празник „Черешчица род родила”. Тазгодишното издание на празника е десето поред. То ще продължи и на 25 юни. Около 11 сорта череши, създадени в Института по земеделие ще бъдат представени на празника.\r\nНа първата си страница вестникът информира, че е започнала работата по проекта за обновяване на физическата среда по поречието на река Банщица. Проектът включва рехабилитация на съществуващите зелени площи и на изградените пасарелки над реката, изграждане на детска площадка „Индианско селище” и модернизация на съществуваща детска площадка. Предвидено е изграждането на площадка за фитнес, подновяване на съществуващите алеи, подмяна на предпазни парапети, поставяне на беседки, пейки, перголи, както и монтиране на парково осветление и видеонаблюдение. Ще бъде засадена нова широколистна и иглолистна растителност.\r\nВ рубриката „Репортери” вестникът съобщава, че таксата за обработка на документи на чужденци в Кюстендил се увеличава двойно. Става въпрос за обработка на документи на лица, получили българско гражданство с президентски указ. Таксата от 50 лева е повишена на 100 лева. Бързата услуга вече е 200 лева. 100 лева е и административната такса за обработка на документи на чужди граждани с разрешено постоянно пребиваване в Република България. Таксата за издаване на първоначална адресна регистрация е 5 лева. Промените са влезли в сила, след влизане в сила на решение на Общинския съвет в Кюстендил, касаещо изменение на Наредбата за определяне и администриране на местните такси и цени на услуги.\r\nВ рубриката „Общество” изданието помества информация за това, че е в ход специализираната операция за охрана на черешовите масиви и на селскостопанската реколта, както и за недопускане на нарушения на обществения ред и извършване на престъпления спрямо собствеността на гражданите в Кюстендилския регион. В операцията се включва и звено от 16 жандармеристи с две коли. То ще остане в Кюстендилско до 17 юли и ще се включва при необходимост при възникнали ситуации. Ще има денонощни обходи и в по-малките населени места, където обработваемите площи са по-малко, но присъствието на полиция ще предотврати посегателства и ще пресече опити за извършване на битови престъпления.\r\nИзданието помества и интервюта, дадени за „Фокус” от главния еколог на Община Кюстендил Ирина Велкова – за мерките за подобряване качеството на въздуха, както и от кмета на село Жабокрът Десислава Стоянова.", "date": "2017-06-21", "title": "Преглед на основните теми в кюстендилския печат"}
{"url": "http://www.focus-news.net/news/2017/06/21/2407160/pg-na-bsp-za-balgariya-napuska-predsedatelskiya-savet-i-vnasya-iskane-za-izvanredni-zasedaniya-na-komisiite-za-razglezhdane-na-vnesenite-ot-grupata-zakonoproekti.html", "text": "Напускаме Председателския съвет - там решавайте вие каква законодателна  програма да внасяте в зала. Това каза лидерът на БСП Корнелия Нинова в декларация от името на парламентарната група, предаде репортер на Агенция „Фокус“. „В комисиите, в които имаме внесени законопроекти, днес внасяме подписи на 1/3 от депутатите, членове на комисията. Искаме задължителното свикване на комисии, с извънреден дневен ред, разглеждане законопроектите на „БСП за България“, заяви тя. „Заради двойните стандарти, които проявявате г-н председател, включително и днес, когато изпратихте БСП към процедура да внесе сама предложенията си в зала, знаейки, че не можем да го направим, тъй като не са изтекли сроковете, фиксирани в правилника“, обясни Корнелия Нинова. „Тази процедура не важи за управляващите, влиза закон и на другия ден се гледа, ясни са двойните стандарти. Не разчитаме вече на дадена дума, защото вече многократно поставихме въпроса, беше ни давана такава и не се изпълняваше“, заяви лидерът на БСП. „Има хубава новина- на втория месец от свикването на парламента има внесени законопроекти от МС и от управляващото мнозинство. Очевидно нещо ще свършим преди да се разпуснете във ваканция, изморени от тежкия труд“, каза още тя.\r\nБиляна ИВАНОВА", "date": "2017-06-21", "title": "ПГ на \"БСП за България\" напуска Председателския съвет и внася искане за извънредни заседания на комисиите за разглеждане на внесените от групата законопроекти"}
{"url": "http://www.focus-news.net/news/2017/06/21/2407162/pazardzhik-okrazhniyat-sad-shte-zasedava-po-delo-za-prichinyavane-na-smart-po-nepredpazlivost.html", "text": "Окръжният съд в Пазарджик ще заседава по дело за причиняване на смърт по непредпазливост, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик. Срещу подсъдимия е повдигнато обвинение за това, че на 25 август 2015 г. при управление на товарен автомобил е нарушил правилата за движение по пътищата, като е карал с превишена скорост и по непредпазливост е причинил смъртта на велосипедист. Делото е насрочено за предварително изслушване на страните – без призоваване на свидетели и вещи лица. Съдебното заседание ще започне в 14.00 часа, съдия докладчик е Кристина Пунтева.\r\nТеодора ДИМИТРОВА", "date": "2017-06-21", "title": "Пазарджик: Окръжният съд ще заседава по дело за причиняване на смърт по непредпазливост"}
{"url": "http://www.focus-news.net/news/2017/06/21/2407163/heti-vilggazdasg-v-ungarskiya-grad-kechkemet-zapochva-sadebniyat-protses-sreshtu-balgarskite-trafikanti-otgovorni-za-kamiona-na-smartta-sas-71-zaginali-migranti.html", "text": "В сряда започва процесът срещу членовете на престъпната организация, по случая от преди две години, когато в изоставен камион в близост до границата с Австрия бяха открити телата на 71 задушили се мигранти, предаде  Heti Világgazdaság.\r\nОбвинения са повдигнати срещу един афганистански, девет български граждани, както и срещу  един с двойно българско-ливанско по обвинение за трафик на  хора и други престъпления. Престъпната организация в периода между февруари и август 2015 г. е прекарала общо 1200 мигранти в Западна Европа. Призори на 26 август 2015 г. в близост до унгарския град Морахалом бе открит управляван от тях хладилен камион, в който бяха открили телата на 59 мъже, осем жени и четири деца, които са загинали задушени.  \r\nВсички обвинени, според официалната съдебна формулировка, ще бъдат съдени за организиране на престъпна организация, извършвала с икономическа подбуда трафик на хора. Четирима от тях са съдени за убийство, извършено с особена жестокост срещу лица, част от които са били на по-малка от 14-годишна възраст.  Виктор Турмаков", "date": "2017-06-21", "title": "Heti Világgazdaság: В унгарския град Кечкемет започва съдебният процес срещу българските трафиканти, отговорни за „Камиона на смъртта“ със 71 загинали мигранти"}
{"url": "http://www.focus-news.net/news/2017/06/21/2407164/pregled-na-osnovnite-temi-vav-varnenskiya-pechat.html", "text": "„Все повече стари хора се оплакват от домашно насилие“ е заглавие от първа страница в днешния брой на варненския вестник „Черно море“. През последните години има тенденция все повече стари хора да се оплакват от домашно насилие. Това съобщи в сутрешния блок на тв „Черно море“ Анна Николова, управител на фондация „SOS – семейства в риск“. Става дума за системен тормоз вкъщи от дъщери, синове и близки роднини, уточни тя. Подобни конфликти са тежки и трудно разрешими. Още повече, че и самите потърпевши рядко проявяват инициативата да ни се оплачат, поясни Николова. Тенденция за засилване на тормоза има и върху инвалидите с физически и ментални увреждания. В някои случаи те са поставени в абсолютна зависимост от настойника им. „Местят ученици от 7 училища в града заради мащабни ремонти“ е друго заглавие в броя. 7 училища и 3 детски градини на територията на Община Варна са предвидени за цялостна реконструкция във връзка с подписан Административен договор за безвъзмездна финансова помощ за изпълнение на проект „Модернизация на образователната инфраструктура на територията на гр. Варна“. За реализацията на този мащабен проект са предвидени 16.5 млн. лв., а срокът за приключването му е до 2019г. „Хуманитарната гимназия става средно училище“ е друга тема в изданието. Промяната е във връзка с изискванията на новия образователен закон. „Въвеждат почасови съботно-неделни занимания в детските градини във Варна“, информира изданието. На редовно заседание Правната комисия към Общинския съвет във Варна гласува нова наредба, свързана със сезонните услуги за занимания на децата в детските градини на територията на община Варна. Нормативният документ е във връзка с изискванията на новия Закон за училищно и предучилищно образование, поясни Славничка Ангелова, гл. експерт „Детски градини“ към община Варна. „С Празник на музиката идва лятното слънцестоене във Варна“, четем още в броя. Да се счупи стереотипа хората да получават един тип музика на точно определено място – това е целта на станалия популярен в цял свят Празник на музиката  – това каза Ерик Перотел, аташе по сътрудничество във Френски институт - България. Варна и София са двата български града, които на 21 юни тази година ще честват тази традиция, която се е зародила във Франция. Инициативата е на Франкофонски център в морската столица със съдействието на Община Варна.", "date": "2017-06-21", "title": "Преглед на основните теми във варненския печат"}
{"url": "http://www.focus-news.net/news/2017/06/21/2407165/iskren-veselinov-obedineni-patrioti-podgotvyame-variant-za-izmenenie-na-izborniya-kodeks-tryabva-da-se-nameri-balansat-mezhdu-mazhoritarnoto-nachalo-i-predstavitelstvoto-v-parlamenta.html", "text": "Готвим собствен вариант за изменение на Изборния кодекс, трябва да се намери балансът между мажоритарното начало и представителството в парламента. Това каза пред журналисти в Народното събрание зам.-председателят на ПГ на „Обединени патриоти“ Искрен Веселинов, предаде репортер на Агенция „Фокус“. „Партиите едновременно да бъдат стимулирани да предлагат личности, да дадат възможност на гражданите да избират личности и същевременно да се запази балансираното представителство в парламента, което пропорционалната система дава“, обясни той. На въпрос как „Обединени патриоти“ гледат на идеята за нов референдум за изборното законодателство Искрен Веселинов коментира: „Гледаме на идеята като на изключително скъпо социологическо проучване“. Той уточни, че парламентарната група не е обсъждала мотивите за идеята за нов референдум и не е взела решение по нея. „Според нас е твърде нелеп вариантът, в който караме гражданите да гласуват непрекъснато едно и също нещо“, посочи Искрен Веселинов. „Имаме два факта от предишния референдум. Първият е, че референдумът не е задължителен. Вторият- очевидно има желание у хората да гласуват максимално мажоритарно и да избират личности“, посочи той и допълни, че тези два факта трябва да се обединят в общо решение. На въпрос дали е възможно да обединят проекта си за промени в Изборния кодекс с предлаганите промени от БСП народният представител обясни: „ Всичко е възможно, по принцип. Но след като те имат почти готов и ние имаме почти готов законопроект, обединението по-скоро ще става между първо и второ четене“. \r\nБиляна ИВАНОВА", "date": "2017-06-21", "title": "Искрен Веселинов, „Обединени патриоти“: Подготвяме вариант за изменение на Изборния кодекс - трябва да се намери балансът между мажоритарното начало и представителството в парламента"}
{"url": "http://www.focus-news.net/news/2017/06/21/2407167/damtn-izvarshva-izvanredna-proverka-na-antistres-produkti-spineri.html", "text": "Държавната агенция за метрологичен и технически надзор (ДАМТН) извършва извънредна проверка на антистрес продукти-спинери. Това съобщиха от пресцентъра на Държавната агенция за метрологичен и технически надзор. Те имат игрови функции и трябва да отговарят и на изискванията на Наредбата за съществени изисквания и оценяване съответствието на играчките. \r\nПроверката е инициирана от ДАМТН като в нейния ход ще се следи за законосъобразното пускане на продуктите на пазара. Проведени изследвания в трети страни показват, че в някои случаи моделите съдържат наднормено количество олово и живак. Затова в хода на инспекциите ще бъдат взети продукти, които ще бъдат подложени на допълнителни изпитвания. \r\nФиджет спинерът, хенд спинерът или просто спинерът е най-новият популярен продукт, който се разпространява много бързо сред децата и у нас. Основната му употреба е да помага на деца със синдром на дефицит и на деца, страдащи от аутизъм, но той все повече се разпространява и като играчка.\r\nЗа потребителите е важно да знаят следното за спинерите:\r\nТази категория продукти попадат в обхвата на Наредбата за съществените изисквания и оценяване съответствието на играчките (НСИОСИ).\r\nИзключително важно e да се знае че:\r\n- съществува опасност от нараняване на откритите части на тялото при игра; \r\n- продуктът изисква добра координация;\r\n- не е подходящ за деца под 36 месеца; \r\n- някои модели имат електрическа функция, захранвана с батерии тип бутон или R1, които не трябва да са достъпни без инструмент или с две независими движения;\r\n- съдържат олово и живак в материала, от който са изработени.", "date": "2017-06-21", "title": "ДАМТН извършва извънредна проверка на антистрес продукти-спинери"}
{"url": "http://www.focus-news.net/news/2017/06/21/2407151/narodniyat-predstavitel-ot-gerb-dimitar-gamishev-se-e-otkazal-ot-imuniteta-si.html", "text": "Със заявление от 20 юни 2017г. народният представител от ГЕРБ Димитър Гамишев е информирал председателят на Народното събрание, че дава съгласие за възбуждане на наказателно преследване срещу него, във връзка с постъпилото искане от главния прокурор за снемането на имунитета му, предаде репортер на Агенция „Фокус”. Агенция „Фокус” припомня, че на 20 юни 2017 г. главният прокурор Сотир Цацаров внесе в Народното събрание искане за снемане имунитета на народния представител Димитър Гамишев.  Искането е във връзка с наказателно производство, образувано по внесен на 22 юни 2016 г. от Окръжна прокуратура Благоевград обвинителен акт срещу него в Окръжен съд – Благоевград. Димитър Гамишев е предаден на съд за това, че на 27 ноември 2014 г. в с. Копривлен, Благоевградска област, със собственото си моторно превозно, със скорост от около 68 км/час в участъка на пътя на излизане от с. Копривлен в посока към с. Парил, е нарушил правилата за движение по пътищата относно ограничението на скоростта, в следствие на което по непредпазливост е блъснал пресичащия пътното платно пешеходец. След избирането му за народен представител съдът е прекратил наказателното производство и го е изпратил на Софийски градски съд, тъй като се касае за престъпление от общ характер, извършено от лице с имунитет. \r\nОт своя страна от ГЕРБ разпространиха позиция, в която се посочва, че Димитър Гамишев сам се отказва от имунитета си. \r\nИван ЛАЗАРОВ", "date": "2017-06-21", "title": "Народният представител от ГЕРБ Димитър Гамишев се е отказал от имунитета си"}
{"url": "http://www.focus-news.net/news/2017/06/21/2407147/narodniyat-predstavitel-ot-bsp-za-balgariya-manol-genov-se-e-otkazal-ot-imuniteta-si.html", "text": "Със заявление от 20 юни 2017г. народният представител от „БСП за България” Манол Генов е информирал председателят на Народното събрание, че дава съгласие за възбуждане на наказателно преследване срещу него, във връзка с постъпилото искане от главния прокурор за снемането на имунитета му, предаде репортер на Агенция „Фокус”. Агенция „Фокус” припомня: На 20 юни 2017 г., главният прокурор Сотир Цацаров внесе в Народното събрание искане за снемане имунитета на народния представител от Парламентарната група на \"БСП за България\" Манол Генов. По данни на прокуратурата периода 1 март 2017 г. – 30 март 2017 г. в град Асеновград, при условията на продължавано престъпление с пет деяния, в съучастие като съизвършител с Николай Христев, Генов е организирал предлагането и даването на имотна облага - паричната сума от 25 лв. за глас на живущи в гр. Асеновград физически лица, с цел да ги склони да упражнят избирателното си право в негова полза и в полза на политическа партия на изборите за народни представители, провели се на 26.03.2017 г., което осъществява състава на престъплението по чл. 167 ал.3 вр.чл.26 ал.2 вр.ал.1 от НК. \r\nСъбрани са доказателства и за това, че през месец март 2017 г. в гр. Асеновград, обл. Пловдив, в съучастие с извършителя Константин Атанасов - главен архитект на Община Асеновград, като подбудител, умишлено го склонил да извърши престъпление, а именно да допусне осъществяването на противозаконна дейност – строителство, без изискуемото по чл.84, ал.1 и ал.2 от ЗКН съгласуване на проектната документация за строителство, в поземлен имот в гр. Асеновград, попадащ в защитена територия за опазване на културно наследство – охранителна зона на групов паметник на културата “Метошка махала“, което представлява престъпление по чл. 277а, ал.4 вр. чл.20 ал.3 вр. ал.1 от НК.След искането на прокуратурата Манол Генов обяви, че е готов сам да се откаже от имунитета си на народен представител. \r\nИван ЛАЗАРОВ", "date": "2017-06-21", "title": "Народният представител от „БСП за България” Манол Генов се е отказал от имунитета си"}
{"url": "http://www.focus-news.net/news/2017/06/21/2407166/georgi-gyokov-bsp-za-balgariya-ne-sledva-da-ima-izravnyavane-na-pensii-za-litsata-s-razlichen-osiguritelen-prinos.html", "text": "„БСП за България” зачита и подкрепя принципа на равнопоставеност, заложен като основен в Кодекса за социално осигуряване и счита, че не следва по никой начин да има изравняване на пенсии за лицата с различен осигурителен принос. Това заяви от парламентарната трибуна народният представител от ПГ на „БСП за България” Георги Гьоков, по време на дебатите по първо четене на промените в Закона за Държавното обществено осигуряване, предвиждащи поетапно повишаване на минималният размер на пенсията за осигурителен стаж и възраст, предаде репортер на Агенция „Фокус”. „Необходима е устойчивост, предвидимост и приемственост на осигурителното законодателство, особено по въпроси, касаещи големи групи осигурени”, заяви Гьоков. По думите му всички законодателни инициативи по темата следва да бъдат разглеждани наведнъж, за да се избегнат многократни изменения на това законодателство. От трибуната Гьоков заяви, че пенсията за осигурителен стаж и възраст в България е неоправдано ниска, а групата на „БСП за България” ще гласува „за” законопроекта, защото приема социалната аргументация на увеличението, но между първо и второ четене ще направи свои предложения. \r\nИван ЛАЗАРОВ", "date": "2017-06-21", "title": "Георги Гьоков, „БСП за България”: Не следва да има изравняване на пенсии за лицата с различен осигурителен принос"}
{"url": "http://www.focus-news.net/news/2017/06/21/2407170/burgas-nay-golyamo-kolichestvo-valezhi-v-oblastta-prez-izminaloto-denonoshtie-e-otcheteno-v-selo-ruen-24-lkv-m.html", "text": "Най-голямо количество валежи в областта през изминалото денонощие е отчетено в село Руен - 24 л/кв. м, съобщиха за Радио „Фокус“ от Метеорологичната станция в Бургас. По-значителни валежи е имало и в средецкото село Факия - 23 л/кв. м. В Бургас отчетеното количество паднал дъжд е 11 л/кв. м. Средното количество валежи в областта е между 5 и 6 л/кв. м.\r\nМария РУСЕВА", "date": "2017-06-21", "title": "Бургас: Най-голямо количество валежи в областта през изминалото денонощие е отчетено в село Руен - 24 л/кв. м"}
{"url": "http://www.focus-news.net/news/2017/06/21/2407154/afp-identifitsiran-e-napadatelyat-na-garata-v-bryuksel.html", "text": "Белгийският министър на вътрешните работи Ян Ямбон съобщи, че силите за сигурност на страната са идентифицирали мъжа, взривил експлозив на гарата в Брюксел, преди да бъде застрелян и убит, предаде  AFP.\r\n„Самоличността на терориста е вече  налична. Успяхме да го идентифицираме“, заяви Ямбон без да предостави допълнителна информация.  Виктор Турмаков", "date": "2017-06-21", "title": "AFP: Идентифициран е нападателят на гарата в Брюксел"}
{"url": "http://www.focus-news.net/news/2017/06/21/2407172/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-yuni.html", "text": "„Софийска вода” временно ще прекъсне водоснабдяването в някои части на столицата на 22 юни. Това съобщиха от пресцентъра на дружеството.\r\nНа 22 юни 2017 г. (четвъртък), във връзка с подмяна на сградно водопроводно отклонение на ул. „Баба Тонка“, кв. „Васил Левски“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nул. „Баба Тонка“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Баба Тонка“ №39.\r\nНа 22 юни 2017 г. (четвъртък), във връзка с подмяна на сградно водопроводно отклонение на ул. „Христо Станчев“ №11, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nул. „Христо Станчев“ от ул. „Тунджа“ до пл. „Петко Р. Славейков“, ул. „Тунджа“ от ул. „Христо  Станчев“ до ул. „Цар Петър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Станчев“, ъгъла с ул. „Тунджа“. \r\nНа 22 юни 2017 г. (четвъртък), във връзка с монтаж на спирателен кран на ул. „Момина сълза“, кв.„Суходол“, се налага спиране на водоподаването от 9:00 до 15:00 часа на клиентите на „Софийска вода”, живеещи в района на:\r\nул. „Момина сълза“ от ул. „Падина“ до ул. „Траян Танев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момина сълза“ №13.\r\nНа 22 юни 2017 г. (четвъртък), във връзка с изпълнение на строително-монтажни работи на ул. „Димитър Хаджикоцев“, жк. „Лозенец“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на:\r\nул. „Милевска планина“ от ул. „Цветна градина“ до бул. „Арсеналски“, ул. „Кожух планина“ от ул. „Богатица“ до ул. „Милевска планина“, \r\nул. „Димитър Хаджикоцев“ от ул. „Болград“ до ул. „Милевска планина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кожух планина“ ъгъла с ул. „Милевска  планина“.\r\nНа 22 юни 2017 г. (четвъртък), във връзка с изпълнение на строително-монтажни работи на ул. „Акад. Петър Динеков“ и бул. „Черни връх“, кв. „Драгалевци“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nбул. „Черни връх“ от ул. „Ламар“ до ул. „Акад. Петър Динеков“, \r\nул. „Проф. Любомир Далчев“, ул. „Света Петка Българска“, ул. „Витошка зорница“, ул. „Акад. Петър Динеков“, ул. „Проф. Стойко Стойков“, ул. „Бяла мура“, ул. „Веселие“ и ул. „Къпинка“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Петър Динеков“ и ул. „Къпинка“.  \r\nНа 22 юни 2017 г. (четвъртък), във връзка с изпълнение на строително-монтажни работи на ул. „Еделвайс“, с. Иваняне,  се налага спиране на водоподаването от 10:00 до 21:00 часа на клиентите на „Софийска вода”, живеещи в района на:\r\nул. „Еделвайс“ от ул. „Хемус“ до ул. „Родопи“, \r\nул. „Родопи“ от ул. „Еделвайс“ до ул. „Китен“, ул. „Китен“, ул. „Ильо Войвода“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Китен“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-21", "title": "„Софийска вода” временно ще прекъсне водоснабдяването в някои части на столицата на 22 юни"}
{"url": "http://www.focus-news.net/news/2017/06/21/2407173/spetsializirano-zveno-antikoruptsiya-sgp-predade-na-sad-dvama-agenti-na-dans.html", "text": "На 20 юни 2017 г. СЗ “Антикорупция“ – СГП внесе в Софийски градски съд обвинителен акт срещу агентите от ДАНС Евгени Иванов и Петър Спасов за извършени от тях престъпления от общ характер. Това съобщиха от пресцентъра на Прокуратура на Република България.\r\nДосъдебното производство е образувано по сигнал от ДАНС за това, че действащ служител на агенцията е измамил чужди граждани, че ще получат разрешение за постоянно пребиваване в Р.България, успял е да осигури подправени документи на чужденците и е издал държавна тайна. \r\nДвама прокурори от СЗА са изискали всички относими документи, разпитали са свидетели и след дадено предварително разрешение от Софийски градски съд, на 15 декември 2016 г. са извършени претърсвания и изземвания в жилището на агента на ДАНС Евгени Иванов и в служебното помещение, което ползва в сградата на ДАНС в гр. София. \r\nЕвгени Иванов е предаден на съд за четири престъпления – измама в големи размери, извършена при условията на продължавано престъпление, документно престъпление, издаване на държавна тайна и придобиване и държане на огнестрелно оръжие и боеприпаси, без да има надлежно разрешение. \r\nИванов ще отговаря за това, че в периода от неустановена дата на месец май 2016 г. - 3 август 2016 г. в гр. София, при условията на продължавано престъпление с цел да набави за себе си имотна облага, възбудил и поддържал заблуждение у Р. А., че ще окаже съдействие на двама чужди граждани да получат разрешение за постоянно пребиваване на територията на Р. България. Заблудил Р. А., че ще окаже съдействие на един чужденец за ускоряване на процедурата по получаване на разрешение за продължително пребиваване на територията на Р. България, а за други двама чужди граждани го е заблудил, че вече е оказал съдействие за насрочване на по-ранна дата за интервюта в Министерство на правосъдието  по техни молби за придобиване на българско гражданство, с което причинил имотна вреда на чуждите граждани и на Р. А., на обща стойност 39 180,77 лева /19 000 евро с левова равностойност 37 160,77 лева и 2 020 лева/ и същата е в големи размери. \r\nИванов е обвинен и в това, че на неустановени дати в периода 17 май 2016 г. – 18 юли 2016 г. в гр. София, при условията на продължавано престъпление, в съучастие като подбудител и помагач с неизвестен извършител, умишлено склонил и улеснил неизвестния извършител да преправи съдържанието на официални документи - лични карти, издадени на името на български граждани в карти на постоянно пребиваващи в Република България чужденци, на които е придаден вид, че са издадени на имената на двама чужди граждани с цел да бъдат използвани. \r\nВ рамките на проведеното разследване са събрани доказателства и за това, че в периода април 2016 г. – август 2016 г. Евгени Иванов е разгласил държавна тайна, като предоставил информация на разпитан по делото свидетел за използвани от ДАНС способи и средства за оперативно издирвателни и разузнавателни дейности, информация, че спрямо конкретни лица са използвани специални разузнавателни средства, както и информация за лица, заподозрени в провеждане на подривна, терористична и др. противозаконна дейност срещу сигурността на страната. За това деяние, тъй като Иванов е съзнавал, че от него могат да последват вреди за интересите на Републиката, прокурорите от СЗА са го предали на съд и за престъпление по чл. 357 ал.1 от НК. \r\nВ хода на разследването, след дадено предварително разрешение от съда, при извършеното на 15 декември 2016 г. претърсване и изземване в служебното помещение, ползвано от Евгени Иванов в сградата на ДАНС са открити и иззети 1 бр. пистолет „Heckler&Koch“, модел P30, кал. 9x19 мм., 125 броя патрони кал. 9х19 мм. и 161 броя патрони кал. 9х18 мм., без Иванов да притежава надлежно разрешение съгласно Закона за оръжията, боеприпасите, взривните вещества и пиротехническите изделия. \r\nУстановено е, че Иванов е придобил пистолета от колегата си агент на ДАНС – обвиняемия Петър Спасов през месец октомври 2015г. Евгени Иванов не е притежавал разрешение за придобиване и държане на пистолета и боеприпасите, а Петър Спасов не е притежавал надлежно разрешение за отчуждаване и предаване на огнестрелното оръжие – 1 бр. пистолет  „Heckler&Koch“, модел P30, кал. 9x19 мм. на Евгени Иванов. \r\nЗа това на обв. Иванов и на обв. Спасов е предявено обвинение и за престъпление по чл. 339 от НК/ на Иванов по чл. 339 ал.1 вр. с чл. 26 ал.1 от НК , а на Спасов – по чл. 339 ал.3 от НК/. \r\nЕвгени Иванов е с мярка за неотклонение „Домашен арест“. \r\nПредстои Софийски градски съд да насрочи разглеждането на делото.", "date": "2017-06-21", "title": "Специализирано звено „Антикорупция“ – СГП предаде на съд двама агенти на ДАНС"}
{"url": "http://www.focus-news.net/news/2017/06/21/2407174/pregled-na-osnovnite-temi-vav-velikotarnovskiya-pechat.html", "text": "„Държавата най-после дава пари за пътя до Преображенския манастир“ е заглавие от областния всекидневник „Янтра Днес”. Над 1.4 млн. лв. за пътя към Преображенския манастир и моста към Шемшево се очаква да отпусне до края на този месец Междуведомствената комисия за възстановяване и подпомагане към Министерския съвет, която ще проведе първото си заседание до дни, съобщи за “Янтра Днес“ кметът на старата столица Даниел Панов. Вчера Областната комисия, която одобрява исканията за предоставяне на средства от републиканския бюджет, проведе редовно заседание. На него беше одобрено искане на кмета на Община Велико Търново за отпускане на 250 065,47 лв. Средствата са за финансиране и трайно възстановяване на общински път, водещ към манастир “Свето Преображение Господне’. Становището е изпратено към Междуведомствената комисия към Министерски съвет. “Сменят мястото на пешеходна пътека на улица “Бачо Киро“ е друго заглавие от ежедневника. Смянa нa мяcтoтo нa пeшeхoднa пътeкa в цeнтъpa нa Вeликo Tъpнoвo пpeдизвикa хaoc и oбъpквaнe cpeд пeшeхoдци и шoфьopи. Общинcки cлyжитeли зaпoчнaхa дa пocтaвят oгpaдни cъopъжeния нa yл. „Бaчo Киpo“, бeз дa e paзчepтaнa нoвaтa пътeкa, която ще е няколко метра по-надолу. За това има решение от Общинската комисия по транспорт и организация на движението за новата организация на движение в района. “Вкарват в затвора скитник рецидивист, откраднал картини и икони за над 6000 лв.“ е заглавие от трета страница на ежедневника. “Браншови организации настояват за самостоятелно горско управление“ четем на страници четвърта в изданието. “Млади скулптури от ВТУ превръщат Ксилифор в приказно царство“, пише на страница пет във всекидневника. „Проф. Николай Габровски, национален консултант по неврохирургия: 3D-принтиране създава органи и индивидуални импланти“ е заглавие от шеста страница на изданието. “Етърци отпаднаха от “Славия“ в драма, великотърновци бесни на съдийството“ е заглавие, поместено на спортната страница на вестник „Янтра Днес“. \r\n„Община Сухиндол стана данъчен рай – масово регистрират коли, лодки и яхти“ е заглавие от първа страница на другия областен ежедневник “Борба“. Докато Община Велико Търново продължава да държи печалния рекорд за най-високи данъци за колите, малката Община Сухиндол процъфтява като данъчен рай. Собственици на мощни коли, колекционери на ретроавтомобили, притежатели на лодки, яхти и малки кораби, както и на въздухоплавателни средства, масово ги регистрират в най-малката община в региона, заради изключително ниските ставки, потвърди кметът Пламен Чернев. Наскоро тук е проведено даже специално заседание на местния парламент, за да се утвърдят данъците за лодки, тъй като интересът е голям. “Жена взема 2000 лв. заем, осъдена да връща над… 5000 лв.“ е друга тема от ежедневника. Жена в нужда от Горна Оряховица взела от фирма за бързи кредити преди две години 2000 лева заем. Мария М. плащала няколко месеца задълженията си, но после останала без работа и не успяла да погасява вноските. Безкомпромисните заемодатели я дали на агенция за събиране на вземания, която завела дело срещу безработната длъжница. Районният съд в Горна Оряховица я осъдил, а тези дни решението по частното гражданско дело е потвърдено и влязло в сила. Така Мария вече има да плаща над 5000 лева на компанията, от която е взела 2000 лева. “Жътвата започна, добивите и цените като миналогодишните“, “Преображенския манастир заплашен с откъсване от света заради лош път“, “100 реконструктори от страната и чужбина идват за средновековния фестивал на Царевец“ и “Еднокракият храбър оловен войник посреща в приказното царство на Ксилифор“ са други заглавия от страниците на всекидневника. “Горнооряховската борба с пробив в шампионата на мъжете, златен и два бронзови медала з а“Локомотив“,“Стрелците с пистолет на “АП спорт“ първи в страната отборно,Добрин Буров от “Етър 100“ трети на пушка“ и “Виолетовите“ надежди останаха на секунди от полуфинал за титлата на страната в група U15“ са заглавията от спортната страница на изданието.", "date": "2017-06-21", "title": "Преглед на основните теми във великотърновския печат"}
{"url": "http://www.focus-news.net/news/2017/06/21/2407177/obshtinska-banka-otpuska-spetsialen-potrebitelski-kredit-za-studenti-i-doktoranti.html", "text": "Общинска банка дава „добро начало“ за студенти и докторанти. Това съобщиха от пресцентъра на Общинска банка. През учебната 2016/2017 г. в български висши учебни заведения са се обучавали над 243 000 студента, съгласно данни на НСИ. Всеки от тях трябва да планира средства не само за таксите за обучението, които често формират сериозна част от семейния бюджет, но и за други разходи като за наем, за издръжка и др. За да подпомогне студентите и докторантите, Общинска банка създаде специален потребителски кредит „Добро начало“.\r\nКредитът \"Добро начало\" няма ограничения за степента и формата на обучение. Кредитоискателите могат да следват в предпочитаната от тях форма на обучение (редовно, задочно, вечерно или дистанционно), както и да се обучават в степените \"бакалавър\", \"магистър\" или \"доктор\" в съответните основни области на науката.\r\n„Създадохме кредита „Добро начало“, за да подадем ръка на студенти и докторанти да изградят своето бъдеще. Студентският живот е вълнуващ, но освен с учене, той е свързан и с много финансови ангажименти, а понякога трудности. Искаме да дадем възможност на младите да се фокусират върху образованието си, те го заслужават“, коментира Иванка Попова, заместник-председател на УС на Общинска банка.  \r\n„Добро начало“ – кредитът на Общинска банка, може да се ползва не само за покриване на семестриалните такси по време на следването, но и за други разходи, свързани със студентския живот. Това включва разходи за закупуване на компютър, учебници, учебни материали, за издръжка, финансиране на студентски бригади, пътувания и други. Банката не изисква доказване на целевото изразходване на предоставените средства. \r\nЛихвата по кредита е сред най-добрите на пазара – 6.9 %, за заеми в лева и в евро. Размерът на кредита е до 10 000 лева, а срокът за издължаване до 7 години. В допълнение, Общинска банка предоставя и различни бонуси на студентите, като включен частичен гратисен период до една година и безплатна застраховка „Живот“. Подробности за атрактивните условия на новия продукт могат да бъдат намерени на сайта на Общинска банка: www.municipalbank.bg", "date": "2017-06-21", "title": "Общинска банка отпуска специален потребителски кредит за студенти и докторанти"}
{"url": "http://www.focus-news.net/news/2017/06/21/2407168/spetsializirano-zveno-antikoruptsiya-obvini-bivshiya-predsedatel-na-upravitelniya-savet-na-api-lazar-lazarov-v-bezstopanstvenost-ot-koyato-sa-nastapili-shteti-za-poveche-ot-41-mln-leva.html", "text": "Специализирано звено „Антикорупция“ - СГП привлече като обвиняем бившия член и председател на УС на Агенция “Пътна инфраструктура“ (АПИ) - Лазар Лазаров в безстопанственост, от която са последвали значителни щети за АПИ в размер на 41 630 050 лв., като престъплението е в особено големи размери и представлява особено тежък случай. Това съобщиха от пресцентъра на Прокуратура на Република България.\r\nДосъдебното производство е образувано от прокурор от СЗ “Антикорупция“ на 17 септември 2016 г. за престъпление по служба и безстопанственост. \r\nВ хода на разследването е установено, че на 1 август 2011 г. е подписан договор между италианската компания Кооперативно дружество „Чи ЕМ ЧИ ДИ Равена“ за изграждане на лот 1 „Оризово Димитровград“ от автомагистрала „Марица“. Дължината на тази отсечка е около 31 км, а срокът за изграждането е 25 месеца. Стойността на проекта е около 133 милиона без ДДС. По първоначалния договор строително – монтажните работи е трябвало да приключат през есента на 2013 г., но това не се е случило. Причина за това е, че според изпълнителя „ЧИ Ем ЧИ ДИ Равена“ през зимата на 2013 г. и пролетта на 2014 г. е имало много дъжд, сняг и т.н. „форсмажорни обстоятелства“, които са довели до преовлажняване на почвите, поради което е необходима „стабилизация“ на тези почви, преди да се изгради същинското съоръжение-пътя. Касае се за отсечка с дължина 1760 метра, не за целия участък. \r\nПоради това АПИ са обявили обществена поръчка за допълнителни строителни работи. Обществената поръчка е спечелена от „Пътища Пловдив“ АД, с което на 30 юни 2015 г. е сключен договор за допълнителни строителни работи на обект „Марица“; лот №1, Оризово –Димитровград от км 5+000 до км 36+400 с три обособени подобекта: Подобект I: Стабилизиране на теренна основа под насипите и на пластове от зона Б; Подобект II; “Укрепване на откоси на изкопи“; Подобект III: Проектиране и изграждане на съоръжения, осигуряващи преминаването на отводнителен канал, пресичащ трасето на АМ „ Марица“ при км 27+070. \r\nСпоред доказателствата, събрани от СЗ“Антикорупция“ – СГП в периода от 07 август 2014 г. до 30 юни 2015 г. в гр. София, в качеството си на длъжностно лице, Лазар Лазаров умишлено не положил достатъчно грижи за ръководенето и управлението на имуществото на АПИ. \r\nЛазаров не възложил да се извърши проверка дали предвидените строително-монтажни работи за подобект 1 „Стабилизиране на теренната основа под насипите и изграждане на пластове от зона „Б“ не са били вече включени в предмета на договора от 2011г., сключен между АПИ и „Чи ем Чи ди Равена“ - Италия за строителството на лот 1 на АМ Марица. Освен това не поискал от специализирана дирекция в АПИ обосновка на реалната необходимост от различните видове строително монтажни работи, предмет на обществената поръчка и разчети как е формирана прогнозната й стойност от 42 987 400 лева без ДДС на обществената поръчка. Въпреки това Лазаров сключил договора от 30 юни 2015 г. с „Пътища Пловдив“ АД за допълнителни СМР на лот 1 на АМ Марица на стойност 51 343 630, 80 лева с ДДС. \r\nОт АПИ на „Пътища Пловдив“ АД е заплатена сумата 30 518 900,40 лева за строителството на подобект 1, въпреки че е следвало тези дейности да се извършат от „ЧИ ем Чи ди Равена“-Италия по договор от 01 август 2011 г. На практика договорът между АПИ и „Пътища Пловдив“ АД от 30 юни 2015 г. предвижда изпълнение на вече договорени строително монтажни работи, по които за възложителя има задължение за плащане. \r\nСумата от 4 672 080 лева АПИ е заплатила на „Пътища Пловдив“ АД за направата на дренажни матраци на подобект 2, въпреки че направата им е била ненужна. \r\n„Пътища Пловдив“ АД са получили от АПИ и 412 070, 40 лева за изграждане на зона „А“ на участъка от км. 29+180 до 29+740 на подобект 2, въпреки че на този участък материалът е бил годен за изграждане на зона „А“. \r\nАПИ са заплатили на „Пътища Пловдив“ АД и 6 027 000 лева за доставка на материал за изграждане на зона „А“, поради несъответствие на материала от изкопа в участъка от км. 29+180 до 29+740 на подобект 2, въпреки че материалът, добит от този участък е бил годен за изграждане на зона „А“. \r\nЛазар Лазаров е с мярка за неотклонение „Подписка“. \r\nРазследването продължава.", "date": "2017-06-21", "title": "Специализирано звено „Антикорупция“ обвини бившия председател на Управителния съвет на АПИ Лазар Лазаров в безстопанственост, от която са настъпили щети за повече от 41 млн. лева"}
{"url": "http://www.focus-news.net/news/2017/06/21/2407175/futbol-kristiano-ronaldo-shte-izplati-148-mln-evro-za-da-izbegne-prisada-za-ukrivane-na-danatsi.html", "text": "Нападателят на Реал Мадрид Кристиано Роналдо се съгласи да изплати 14,8 млн. евро на данъчните служби на Испания, за да избегне затворническа присъда за укриване на данъци, предаде  NBCSports.\r\n32-годишният португалски футболист получи 60 дни срок, за да изпрати дължимото и така да смекчи присъдата си. Не се съобщава кога точно ще бъде извършено изплащането на сумата.  Виктор Турмаков", "date": "2017-06-21", "title": "Футбол: Кристиано Роналдо ще изплати 14,8 млн. евро, за да избегне присъда за укриване на данъци"}
{"url": "http://www.focus-news.net/news/2017/06/21/2407179/varna-domakinstvata-v-mestnostite-rakitnika-i-priboy-sa-bez-voda-zaradi-avariya.html", "text": "Домакинствата в местностите Ракитника и Прибой във Варна са без вода заради авария. Това съобщиха за Радио „Фокус“ – Варна от водоснабдителното дружество. Очаква се водоподаването да бъде възстановено до около 17.00 часа. Без вода са също абонатите в местност Траката – ул. 9 и ул. 10, до 14.00 часа. От дружеството допълниха, че заради авария до 16.00 часа без вода ще бъдат още абонатите в кв. „Чайка“, бл. 192, както и около Спортното училище.\r\nМарияна ВАЛЕНТИНОВА", "date": "2017-06-21", "title": "Варна: Домакинствата в местностите Ракитника и Прибой са без вода заради авария"}
{"url": "http://www.focus-news.net/news/2017/06/21/2407180/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Знаме” е „Медът поскъпва с 50 процента”. Новината за предстоящото поскъпване на меда и пчелните продукти бе огласена от Съюза на българските пчелари. Като причини се посочват трудната пчеларска година, слабите резултати от събирането и най-вече високата смъртност при пчелните семейства, която е достигнала над 50-60 процента. Суровата зима и неблагоприятната пролет също са оказали влияние. В тази връзка изданието предлага интервю с председателя на областната структура на съсловната организация Ангел Благов, като темата заема и голяма част от втора страница. „Осъдиха Граха за колата на прокурор Кацаров” е водещо заглавие на трета страница. На 2 години затвор бе осъден Иван Грахов-Граха за палежа на мерцедеса на районния прокурор Георги Кацаров. Състав на Окръжния съд с председател Коста Стоянов призна 38-годишния пещерец за виновен. Към двете години съдиите прибавиха и 18 месеца по влязла в сила друга присъда, издадена от Районния съд в Пещера. Присъдата подлежи на обжалване и протест пред Апелативния съд в Пловдив, уточнява ежедневникът. На четвърта страница е поместен коментарен анализ на мемоарната книга „Из дебрите на паметта” на Гергана Илиева – Игнатова. Автор на критичната статия е Георги К. Спасов. Последната страница е посветена на културните прояви в региона. Сред водещите заглавия е „Пазарджишки мандолини откриват всяка вечер международен фестивал”. \r\nВодещо заглавие за вестник „Пазарджишка Марица” е „12 години затвор за отцеубиец”. Отцеубиецът Йордан Стойнов от Пещера бе осъден на 12 години лишаване от свобода при първоначален строг режим. На 12 ноември 2016 г. в Пещера мъжът умишлено убил баща си, като го намушкал с нож. Тази присъда на Окръжен съд – Пазарджик, изглежда сравнително лека, като се има предвид, че преди дни младеж, прострелял другиго в крака, бе осъден на 18 г. зад решетките по обвинение в опит за убийство, допълва статията. „Безплатни прегледи за туберкулоза в Белодробна”. Дни на отворени врати се провеждат тази седмица в Специализираната болница за лечение на пневмофтизиатрични заболявания в Пазарджик. Безплатното консултиране ще продължи до петък. Всеки желаещ може да се посъветва с лекар, който ще снеме анамнезата му, като по преценка на медика може да се извършат допълнителни прегледи и изследвания. „4 наши гимназии стават супермодерни” научаваме от водещото заглавие на трета страница. Най-късно до лятото на 2019 г. четири наши професионални гимназии ще бъдат напълно ремонтирани, модернизирани и високо технологично оборудвани. Това са професионалните гимназии по икономика и мениджмънт, по строителство и архитектура и по механоелектротехника в Пазарджик и гимназията по икономика и туризъм във Велинград. Те са заложени във вече подписан договор между Министерството на образованието и Оперативна програма „Региони в растеж“ 2014-2020. В страната със средства по програмата ще бъдат модернизирани общо 101 професионални гимназии, уточнява ежедневникът. „Нови пет случая на морбили” е друга тема от днешния брой. Нови пет случая на морбили в област Пазарджик отчита в седмичния си бюлетин Националният център по обществено здраве и анализи към Министерство на здравеопазването. Разпространението в Пловдив утихва и новорегистрираните заболели са само девет. Това е добра новина и за Пазарджик, тъй като при повечето от досегашните случаи на разпространение на болестта се установи, че заразяването е станало при контакт с болни от Пловдив. Сред по-интересните заглавия са „Шестима на протест срещу мината за волфрам” и „Търсят директори за осем детски градини в селата”.", "date": "2017-06-21", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/21/2407176/pazardzhik-v-peshtera-otbelyazvat-140-godini-ot-rozhdenieto-na-vidniya-obshtestvenik-i-revolyutsioner-petar-rakov.html", "text": "Историческият музей и Библиотеката при Народно читалище „Развитие-1873” в Пещера организират честване по повод 140 години от рождението и 110 години от гибелта на видния пещерец Петър Раков, съобщи за Радио „Фокус“ – Пазарджик библиотекарят Люба Шопова. Празничното честване ще се проведе от 10.30 часа в библиотеката. „Петър Раков е виден пещерски общественик, просветен и културен деец и революционер от ВМРО. Той е роден на 6 юли 1877 година в Пещера. Завършва история и география в Софийския университет. По-късно става член на ВМОРО и през 1905 година е избран за председател на окръжния комитет на Солунския революционен окръг. През 1906 година при избухването на Мацановата афера Раков е един от 36-те арестувани дейци. Осъден е на 101 години затвор и е заточен на остров Родос. Там умира от туберкулоза на 21 юни 1907 година.\r\nАлбена ЖИЛЕКОВА", "date": "2017-06-21", "title": "Пазарджик: В Пещера отбелязват 140 години от рождението на видния общественик и революционер Петър Раков"}
{"url": "http://www.focus-news.net/news/2017/06/21/2407178/filip-popov-bsp-za-balgariya-za-ideyata-za-povtoren-referendum-otnosno-izbiratelnata-sistema-tova-e-poredniyat-politicheski-manyovar-i-populizam.html", "text": "Нека първо да се разберат помежду си какво правят. Това ми прилича на поредният политически маньовър и популизъм. Това заяви пред журналисти народният представител от ПГ на „БСП за България” Филип Попов, коментирайки изразената идея на депутата от ГЕРБ Данаил Кирилов за провеждането на ново допитване, определящо спецификите на избирателната система, предаде репортер на Агенция „Фокус”. „Нека първо да се разберат помежду си какво правят. Това ми прилича на поредния политически маньовър и популизъм. От една страна министърът на правосъдието Цецка Цачева твърди, че продължава да се работи в направлението мажоритарни избори, а от друга страна председателят на Правна комисия иска провеждане на референдум с въпроса каква да бъде избирателната система. Нека първо да се разберат, но от страни погледнато това е политически маньовър, демагогия и популизъм. Явно от нещо се страхуват, но ще разберем в скоро време от какво точно се страхуват”, коментира Филип Попов. По думите му на дневен ред сега е законопроектът на БСП, който ще бъде обсъден в събота на Националния съвет на партията. \r\nИван ЛАЗАРОВ", "date": "2017-06-21", "title": "Филип Попов, „БСП за България”, за идеята за повторен референдум относно избирателната система: Това е поредният политически маньовър и популизъм"}
{"url": "http://www.focus-news.net/news/2017/06/21/2407182/blagoevgrad-chetiri-predstavleniya-shte-badat-predstaveni-v-grada-kato-chast-ot-festivala-talantino.html", "text": "Четири представления ще бъдат представени в рамките на фестивала „Талантино“ в Благоевград през деня. Това каза за Радио „Фокус“ – Пирин Бранимир Митов, директор на ДТ „Проф. Енчо Халачев“, който е и един от организаторите на културното събитие, което се провежда под патронажа на Община Благоевград. Първата постановка за деня е „Дванайста нощ“ по Уилям Шекспир. „Тя е дело на талантливите актьори от театралното студио към Центъра за личностно и творческо развитие на децата на Благоевград и ще бъде играна от 12.00 часа. От 16.00 часа на благоевградската сцена пък ще се качат децата от Симитли, които за втори път пред публика ще представят „Аладин и вълшебната лампа“, каза още Митов. Той припомни, че в събота, 17 юни, малките актьори от Симитли са направили премиера на своето представление, предизвиквайки голям фурор в препълнената зала на Народно читалище „Св. Климент Охридски“. „В 18.00 часа, младежката театрална школа „Зад Кулисите“ – София ще представи своята интерпретация на представлението „Ботушките на дядо Коледа, а финалният щрих на деня ще поставят малките актьори от Младежки театър „Приятели“ към Младежки дом – Пазарджик с постановката „Мечка““, добави Митов. Всички представления в рамките на фестивала „Талантино“, който тази година се провежда за пета поредна година и ще продължи до 24 юни се играят в Младежки дом – Благоевград с вход свободен за всички жители и гости на Община Благоевград.\r\nЛивия НИНОВА", "date": "2017-06-21", "title": "Благоевград: Четири представления ще бъдат представени в града като част от фестивала „Талантино“"}
{"url": "http://www.focus-news.net/news/2017/06/21/2407184/stara-zagora-srebarnata-medalistka-v-skoka-na-visochina-mirela-demireva-shte-poseti-grada-za-mezhdunarodniya-turnir-po-leka-atletika-samarsko-zname-na-1-yuli.html", "text": "Сребърната медалистка в скока на височина от Олимпийските игри в Рио де Жанейро и от Европейското първенство в Амстердам през миналата година Мирела Демирева ще пристигне в Стара Загора за Международния турнир по лека атлетика „Самарско знаме“, който ще се проведе на 1 юли на стадион \"Берое\". Това съобщиха от пресцентъра на Община Стара Загора. Организаторите от Община Стара Загора и СКЛА „Берое“ очакват отново пълни трибуни под Аязмото, в годината, в която градът е носител на приза „Европейски град на спорта 2017“. Днес от клуба посрещат в София първите състезатели от Бахрейн.\r\nСпортист №1 на България за 2016 г. е състезател на Спортен клуб по лека атлетика „Берое“ и Спортист №1 на Стара Загора за миналата година. Тя се нареди на осмо място на турнира от Диамантената лига в Стокхолм миналата седмица, а следващото състезание на Демирева е на Европейското отборно първенство от Първа лига във финландския град Вааса този уикенд. \r\nПреди три години Стара Загора си върна емблематичното за града и авторитетно за леката атлетика спортно събитие. След прекъсване от 21 години Община Стара Загора, Българската федерация по лека атлетика и Спортен клуб по лека атлетика \"Берое\" с общи усилия възстановиха Международния турнир по лека атлетика „Самарско знаме\". Благодарение на усилията на кмета Живко Тодоров и общинската администрация беше реновирана лекоатлетическата писта на стадион „Берое\", която е сертифицирана и отговаря на всички изисквания за провеждането на международни състезания от висок ранг. Не на последно място подрастващите и състезателите вече могат пълноценно да спортуват и градят кариера в леката атлетика.\r\nПресконференцията за откриването на турнира, с участието на Мирела Демирева, ще бъде на 30 юни 2017 г. в 13.00 часа, в общинската зала 2 в Стара Загора.", "date": "2017-06-21", "title": "Стара Загора: Сребърната медалистка в скока на височина Мирела Демирева ще посети града за Международния турнир по лека атлетика „Самарско знаме“ на 1 юли"}
{"url": "http://www.focus-news.net/news/2017/06/21/2407171/krum-zarkov-bsp-iskame-da-sprem-razruhata-na-buzludzha.html", "text": "Прехвърлянето на собствеността на Дом паметник „Бузлуджа” е доста сериозно предизвикателство. Ние решихме да предприемем тази стъпка, защото искаме да спрем разрухата на този паметник. Това заяви народният представител от „БСП за България” Крум Зарков по БТВ, съобщиха от пресцентъра на Националния съвет на БСП. Той припомни, че през 2011 г. е имало предложение левицата да го вземе, което е било ясен знак, че държавата, правителството,  Министерство на културата не са имали желание да се занимават с този паметник. „Впечатляващ за мен бе интересът към паметника и броят на проектите от България и чужбина за неговата реставрация. Някои от проектите са спечелили и международни награди”, обясни той. Зарков подчерта, че БСП има идея да организира и мащабна дарителска кампания. „Мисля, че в кампанията ще участват не само социалисти, а всички, които искат България да има културно наследство”, каза накрая Крум Зарков.", "date": "2017-06-21", "title": "Крум Зарков, БСП: Искаме да спрем разрухата на „Бузлуджа”"}
{"url": "http://www.focus-news.net/news/2017/06/21/2407161/v-bryuksel-shte-se-provede-izvanredno-zasedanie-na-saveta-za-sigurnost-sled-vzriva-na-tsentralnata-gara.html", "text": "В Брюксел ще се проведе извънредно заседание на Съвета за сигурност след взрива на централната гара снощи и опита за терористичен акт. Това съобщи специалният пратеник на Радио „Фокус“ в белгийската столица Албена Иванова. Към момента ситуацията е спокойна, не е ясно обаче дали нормалната работа на гарата е възстановена. Очаквайте повече подробности.", "date": "2017-06-21", "title": "В Брюксел ще се проведе извънредно заседание на Съвета за сигурност след взрива на централната гара"}
{"url": "http://www.focus-news.net/news/2017/06/21/2407185/plovdiv-s-otbelyazvane-na-35-godishniya-yubiley-na-gradska-biblioteka-paisiy-hilendarski-v-asenovgrad-prodalzhavat-sabitiyata-za-paisievite-dni.html", "text": "Продължават събитията по повод Паисиевите дни в Асеновград. Това съобщиха за Радио „Фокус“ – Пловдив от отдел „Връзки с обществеността“ към Община Асеновград. Днес от 18.00 часа в читалище „Родолюбие“ ще се състои премиера на ръкописа на „голямата актриса на малките роли“ – Надя Тодорова, озаглавен „Един живот в пет тетрадки”. На 22 юни, от 14.00 часа, в Градската библиотека „Паисий Хилендарски“ започва Национално обучение по модерен библиотечен мениджмънт и съвременни библиотечни услуги за общинските библиотеки по проект „Повишаване на обучителния капацитет на мениджъри и служители в общинските библиотеки“, финансиран по програма „Еразъм +“. От 17.30 часа ще се състои официална церемония за отбелязване на 35-годишния юбилей на Градска библиотека „Паисий Хилендарски” с участието на Камерен хор на библиотекарите от РБ „Захари Княжески” – Стара Загора. Ще бъдат връчени и грамоти за успешни и ползотворни партньорства. Програмата на събитието „Паисиеви дни“ приключва на 23 юни, когато от 09.00 до 14.00 часа ще продължи двудневното Национално обучение по модерен библиотечен мениджмънт и съвременни библиотечни услуги за общинските библиотеки.\r\nТони МИХАЙЛОВ", "date": "2017-06-21", "title": "Пловдив: С отбелязване на 35-годишния юбилей на Градска библиотека „Паисий Хилендарски” в Асеновград продължават събитията за Паисиевите дни"}
{"url": "http://www.focus-news.net/news/2017/06/21/2407183/hasan-ademov-dps-podkrepyame-vsyakakvi-usiliya-za-tarsene-na-vazmozhnosti-za-povishavane-na-pensiite-no-ne-s-uvelichavane-na-defitsita-v-byudzheta.html", "text": "Подкрепяме всякакви усилия за търсене на възможности за увеличение на пенсиите, но те трябва да бъдат използвани по начин, по който да не увеличаваме дефицита. Това каза народният представител от ДПС Хасан Адемов и председател на социалната комисия по време на дебатите по предложението за увеличение на минималната пенсия за стаж и възраст, предаде репортер на Агенция „Фокус“. „От НС в момента пишем чек на министъра на финансите и казваме г-н министър съобрази се с решението на НС и предвиди 510 млн. лева за следващата година, необвързани с осигурителни вноски“, коментира той. „Това е голямата истина, някой да ми говори, че по този начин не се нарушава бюджетната процедура и справедливостта в системата, трябва да чете малко повече и по-задълбочено, за да може да стигне до истината“, обясни Хасан Адемов. По думите му предлаганото увеличение е за сметка на дългово финансиране, защото всеки един бюджетен дефицит се финансира с дълг. „Това, което правим през всички години на прехода е, че през пенсионната система решаваме проблемите на социалната политика, което не е най- добрият подход“, посочи Хасан Адемов. „Поставяме пенсионната система в тежко положение, в условия на тежък дефицит, само защото се опитваме през нея да решим всички останали проблеми“, заяви той. „Нека да разделим пенсиите от социалното подпомагане, как може да стане това - доходът на хората с минимални пенсии може да бъде допълнен специализиран фонд, както се прави в други страни“, уточни народният представител от ДПС. „НС и МС са задължени да мислят и да решат този проблем веднъж завинаги и да дадат отговора на въпроса - може ли през пенсионната система да решим всички проблеми в България“, каза още Хасан Адемов.\r\nБиляна ИВАНОВА", "date": "2017-06-21", "title": "Хасан Адемов, ДПС: Подкрепяме всякакви усилия за търсене на възможности за повишаване на пенсиите, но не с увеличаване на дефицита в бюджета"}
{"url": "http://www.focus-news.net/news/2017/06/21/2407190/plovdiv-avarii-zatrudnyavat-vodopodavaneto-v-nyakolko-rayona-na-obshtina-asenovgrad.html", "text": "Аварии затрудняват водоподаването в няколко района на община Асеновград. Това съобщи за Радио „Фокус“ – Пловдив дежурният диспечер във водоснабдителното дружество. Без вода днес са асеновградските села Сини връх и Добростан, кварталите „Наречен“ и „Долни Воден“, както и в района на улиците „Драгоман“ и „Цар Иван Шишман“. Не е посочен краен срок за отстраняване на авариите на територията на Асеновград.\r\nБез вода днес са и селата Розино, Брестник, Марково и Ягодово.\r\nАварии затрудняват нормалното водоснабдяване също по ул. „Иван Арабаджията“ в град Пловдив и „Тодор и Ана Пулеви“ в град Карлово. „Екипите на водоснабдителното дружество работят за бързото отстраняване на възникналите проблеми“ каза още дежурният.\r\nТони МИХАЙЛОВ", "date": "2017-06-21", "title": "Пловдив: Аварии затрудняват водоподаването в няколко района на община Асеновград"}
{"url": "http://www.focus-news.net/news/2017/06/21/2407186/copenhagen-post-datski-ministar-predlaga-darzhavnite-zheleznitsi-da-badat-privatizirani.html", "text": "Датският министър на транспорта Оле Бирк Олесен заяви, че цената за поддръжката на държавните железници е твърде висока и че тя трябва да се намали чрез приватизация, пише  Copenhagen post.\r\nМинистърът посочи, че въз основа на задълбочен анализ предлага откриването на държавните железници за приватизация. „Смятам, че управлението на влакове в Дания излиза скъпо.  Ако цената на управлението им не спадне при по-рационалното им и пестеливо управление, то те няма да имат бъдеще тук“, посочи Олесен. \r\nНа 20 юни Датските държавни железници получиха 4,3 млрд. крони за годината (1,13 млрд. лева)  от държавата. Настоящата вълна инвестиране в електрически влакове и новата инфраструктура трябва да спестят определени средства, но според министъра това не е достатъчно.  Виктор Турмаков", "date": "2017-06-21", "title": "Copenhagen post: Датски министър предлага държавните железници да бъдат приватизирани"}
{"url": "http://www.focus-news.net/news/2017/06/21/2407188/burgas-apelativniyat-sad-potvardi-15-godishnata-prisada-na-dimitar-radev-obvinen-za-prebivane-do-smart-na-ruska-grazhdanka.html", "text": "Състав на Апелативен съд – Бургас потвърди 15- годишната присъда на Димитър Радев, който през 2015 г. след пиянски скандал преби до смърт руската гражданка Наталия Стаматова. Това съобщават от Апелативен съд - Бургас. Делото пред Апелативния съд е образувано по жалбите на 57-годишния Димитър Радев и частните обвинители. След запознаване с направените оплаквания, изслушване на становищата на страните в съдебно заседание, преценка на събраните доказателства и цялостна служебна проверка на атакуваната присъда, въззивният съд не е намерил основания за отмяна или изменение на съдебния акт. Радев е признат за виновен в това, че на 05.10.2015 г. умишлено умъртвил Стаматова, нанасяйки й тежка черепно-мозъчна травма, изразяваща се в остър травматичен субдурален кръвоизлив и мозъчна контузия. Подсъдимият е осъден на 15 години „лишаване от свобода“ при първоначален „строг“ режим. Той трябва да заплати по 70 000 лв. неимуществени вреди на децата на пострадала – И.Н.А. и  Х.Д.С. Присъдата е изменена единствено в частта относно определянето на вида на пенитенциарното заведение, в което Димитър Радев да бъде настанен първоначално. Разпоредбата на чл.57 от ЗИНЗС предвижда, че съдът определя единствено първоначалния режим на изтърпяване на наказанието лишаване от свобода, а разпределението на осъдените в затворническите заведения се осъществява по ред, определен от главния директор на Главна дирекция „Изпълнение на наказанията“.\r\nРешението подлежи на обжалване или протест през ВКС в 15-дневен срок от съобщаването му на страните.", "date": "2017-06-21", "title": "Бургас: Апелативният съд потвърди 15-годишната присъда на Димитър Радев, обвинен за пребиване до смърт на руска гражданка"}
{"url": "http://www.focus-news.net/news/2017/06/21/2407191/kyustendil-postanovkata-lyubov-v-ludnitsata-ot-emil-bonev-shte-bade-predstavena-v-obshtinski-dramatichen-teatar.html", "text": "Постановката „Любов в лудницата” от Емил Бонев ще бъде представена пред кюстендилската публика. Това съобщи за Радио „Фокус” – Кюстендил Чавдар Ненов, директор на Общински драматичен театър – Кюстендил. По думите му представлението ще започне от 19.00 часа в големия театрален салон. Режисьор е Емил Марков, участват актьорите Ненчо Илчев и Албена Павлова. „Някой изненадващо нахлува в живота ти. Заявява, че е безумно влюбен в теб от години. Сваля на масата карти с бъдеще, за което винаги си мечтал. Как ще отиграеш това раздаване? Партия покер, която доказва, че влюбването никой не знае кога, защо и как се случва”, каза Чавдар Ненов. По думите му става въпрос за една напрегната игра с много комедийни обрати и с неочакван финал.\r\nВенцеслав ИЛЧЕВ", "date": "2017-06-21", "title": "Кюстендил: Постановката „Любов в лудницата” от Емил Бонев ще бъде представена в Общински драматичен театър"}
{"url": "http://www.focus-news.net/news/2017/06/21/2407169/deymian-griyn-vitsepremier-na-velikobritaniya-pregovorite-s-demokratichnata-yunionistka-partiya-mogat-da-otnemat-vreme.html", "text": "Вицепремиерът на Великобритания Деймиън Грийн заяви, че няма препятствия в преговорите  между Консервативната партия на министър-председателя Тереза Мей и северноирландската Демократична юнионистка партия (ДЮП), но споразумението за подкрепата на правителството на малцинството на Мей може да отнеме време, предаде Reuters.\r\n„Няма препятствия. Преговорите продължават“, заяви Грийн. „Имаме много общо, но, все пак, ние сме две различни партии и затова ще отнеме известно време за постигане на споразумение“, добави той. Виктор Турмаков", "date": "2017-06-21", "title": "Деймиън Грийн, вицепремиер на Великобритания: Преговорите с Демократичната юнионистка партия могат да отнемат време"}
{"url": "http://www.focus-news.net/news/2017/06/21/2407181/lokalno-makedoniya-ekaterina-zaharieva-za-otnosheniyata-mezhdu-balgariya-i-makedoniya-nyamame-interes-da-prodalzhim-po-sashtiya-nachin-oshte-25-godini.html", "text": "Българският министър на външните работи Екатерина Захариева заяви като коментар за срещата между министър-председателите на Македония и на България Зоран Заев и Бойко Борисов, че няма интерес в двустранните отношения да се продължава по същия начин още 25 години. Тя изрази мнение, че е в общ интерес двете страни да сближат позициите си и да работят над общото си европейско бъдеще, и че остава малко до подписването на Договора за добросъседство, предаде македонското електронно издание „Локално“.\r\n„Доверието между двамата министър-председатели бе представено на високо ниво, но също така трябва да се работи за това доверие. Факт е, че България е добронамерена“, заяви министърът на външните ни министър.  Захариева припомни, че \"през годините имаме добри практики и по-добро усвояване на трансграничните програми, които са изключително важни, тъй като те са връзката между пограничните общини.\" \r\nМинистърът поясни, че за 2016 година над 500 хиляди туристи от Македония са посетили България, а 350 хиляди българи са посетили Македония. \"Хората са близки и общуват, въпросът е тази близост да стане по-лесна за тях\", добави министърът. \r\n„Няма да бъде лесно на правителството на Македония. С години водената антибългарска политика е факт. Политици и научни работници имат такава съзнание, но съобщенията идват от политиците. Нека най-накрая да приключи този безсмислен спор. Европейско бъдеще означава общо празнуване на нашата обща история“ , допълни Захариева. Виктор Турмаков", "date": "2017-06-21", "title": "Локално (Македония) : Екатерина Захариева за отношенията между България и Македония: Нямаме интерес да продължим по същия начин още 25 години"}
{"url": "http://www.focus-news.net/news/2017/06/21/2407194/smolyan-shte-se-provede-publichno-obsazhdane-na-otcheta-za-izpalnenieto-na-byudzheta-na-obshtinata-za-2016-g.html", "text": "Публично обсъждане на отчета за изпълнението на бюджета на Община Смолян за 2016 г. ще се проведе от 17.30 часа днес в зала 247 на Община Смолян, под ръководството на Стоян Иванов – председател на ПК по БФИР и Венера Аръчкова – заместник-кмет на Община Смолян, съобщиха от Общината. Председателят на Общински съвет – Смолян инж. Димитър Кръстанов отправя покана към цялата общественост за участие в публично обсъждане на отчета за изпълнението на бюджета и извънбюджетните сметки и фондове и отчета за състоянието на общинския дълг към 31 декември 2016 година на Община Смолян. Желаещите предварително да се запознаят с материалите по отчета могат да направят това на интернет страницата на общината – www.smolyan.bg. За мнения, препоръки и въпроси гражданите могат да се обръщат към деловодството на Общината или на електронен адрес: obs_smolyan@abv.bg", "date": "2017-06-21", "title": "Смолян: Ще се проведе публично обсъждане на отчета за изпълнението на бюджета на Общината за 2016 г."}
{"url": "http://www.focus-news.net/news/2017/06/21/2407189/edinodushno-parlamentat-reshi-na-parvo-chetene-da-povishi-minimalniya-razmer-na-pensiyata-za-osiguritelen-stazh-i-vazrast-na-180-lv-ot-1-yuli-i-na-200-lv-ot-1-oktomvri-2017-g.html", "text": "Парламентът гласува на първо четене Законопроекта за изменение на Закона за бюджета на държавното обществено осигуряване, предаде репортер на Агенция „Фокус”. Промените бяха приети единодушно с 187 гласа „за“. Законопроектът е внесен от Министерски съвет, а в мотивите му се посочва, че с цел подобряване адекватността на пенсиите за трудова дейност е необходимо да се определи по-висок минимален размер на пенсията за осигурителен стаж и възраст. Това може да се постигне именно чрез приемане на предложената със законопроекта промяна в чл. 10 от ЗБДОО за 2017 г., с която се предвижда минималният размер на пенсията за осигурителен стаж и възраст да стане 180 лв. от 1 юли 2017 г. и 200 лв. от 1 октомври 2017 г. Увеличението на минималната пенсия за осигурителен стаж и възраст от 161,38 лв. на 180,00 лв. представлява увеличение с 11,5%, а увеличението от 180,00 лв. на 200,00 лв. от 1 октомври 2017 г. представлява увеличение с 11,1%. \r\nВ резултат от предложената промяна със същите проценти ще се повишат минималните размери и на останалите пенсии за трудова дейност, които се определят в процент от пенсията за осигурителен стаж и възраст: пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии. \r\nСпоред направените разчети всички пенсии, които след преизчисляването от 1 юли с тежест 1,126 за всяка година осигурителен стаж ще останат с размери под 180 лв. или под минималния размер на пенсията за съответния вид, ще бъдат приравнени на новия минимален размер. В резултат на увеличението на минималната пенсия за осигурителен стаж и възраст на 180,00 лв. броят на пенсиите в минимален размер ще се увеличи от 547 300 на около 668 000, или около 31,5% от пенсионерите за трудова дейност ще бъдат с минимални пенсии. Необходимите допълнителни средства за изплащането на новите минимални размери са в размер 8,8 млн. лв. месечно.\r\nНеобходимите допълнителни средства за увеличението на минималната пенсия за осигурителен стаж и възраст от 180 лв. на 200 лв. са в размер 14,7 млн. лв. месечно. За 2018 г. необходимите средства са около 280 млн. лв.\r\nИван ЛАЗАРОВ", "date": "2017-06-21", "title": "Единодушно парламентът реши на първо четене да повиши минималния размер на пенсията за осигурителен стаж и възраст на 180 лв. от 1 юли и на 200 лв. от 1 октомври 2017 г."}
{"url": "http://www.focus-news.net/news/2017/06/21/2407196/mvr-edin-chovek-e-zaginal-a-21-sa-ranenite-pri-katastrofi-v-stranata-prez-izminaloto-denonoshtie.html", "text": "Един човек е загинал, а 21 са ранените при 16 катастрофи в страната през изминалото денонощие. Това съобщиха от пресцентъра на МВР. Двама от пострадалите са с опасност за живота. На територия на София са регистрирани едно тежко и 137 леки пътни инцидента, при които има един ранен.", "date": "2017-06-21", "title": "МВР: Един човек е загинал, а 21 са ранените при катастрофи в страната през изминалото денонощие"}
{"url": "http://www.focus-news.net/news/2017/06/21/2407192/parlamentat-opredeli-komisiya-za-oditirane-na-finansovite-otcheti-na-smetnata-palata-za-2015-i-2016-godina.html", "text": "Народните представители приеха Проект за решение за определяне на комисия за одитиране на годишните финансови отчети на Сметната палата за 2015 и 2016 година, предаде репортер на Агенция „Фокус“. Проектът бе приет с 105 гласа „за“ и 1 „въздържал се“. Комисията ще бъде 8-членна с председател Диана Йорданова от ГЕРБ. Членове на комисията ще бъдат: Георги Търновалийски от БСП, Маргарита Николова от „Обединени патриоти“, Сергей Кичиков от ДПС, Кръстина Таскова от ВОЛЯ. Илия Илиев и Асен Китов ще бъдат регистрираните одитори. Комисията трябва да изготви доклади по отчетите на Сметната палата и да ги внесе в Народното събрание до 30 септември 2017 година.\r\nБиляна ИВАНОВА", "date": "2017-06-21", "title": "Парламентът определи комисия за одитиране на финансовите отчети на Сметната палата за 2015 и 2016 година"}
{"url": "http://www.focus-news.net/news/2017/06/21/2407195/moldpres-ministar-predsedatelyat-na-moldova-e-na-poseshtenie-v-bryuksel.html", "text": "Министър-председателят на Молдова Павел Филип е на работно посещение в Брюксел,  предаде  Moldpres.\r\nМинистър-председателят ще проведе срещи с председателя на Европейския съвет Доналд Туск и с европейския комисар по политика на съседство и разширяване Йоханес Хан. Преговорите ще се съсредоточат върху вътрешната ситуация в Молдова, финансовата помощ, регионалната ситуация, както и върху други теми. \r\nРезултатите от срещата и бъдещите цели, поставени от страните, ще бъдат обявени по време на съвместна пресконференция по-късно в сряда.  Виктор Турмаков", "date": "2017-06-21", "title": "Moldpres: Министър-председателят на Молдова е на посещение в Брюксел"}
{"url": "http://www.focus-news.net/news/2017/06/21/2407187/irena-dimova-gerb-predvidenoto-uvelichenie-na-minimalniya-razmer-na-pensiyata-za-osiguritelen-stazh-i-vazrast-e-v-izpalnenie-na-poetite-angazhimenti-na-pravitelstvoto.html", "text": "Предвиденото увеличение на минималния размер на пенсията за осигурителен стаж и възраст от 1 юли 2017г. на 180 лева и от 1 октомври 2017г. на 200 лева е в изпълнение на поетите ангажименти на правителството в рамките на коалиционното споразумение. Това заяви от парламентарната трибуна народният представител от ПГ на ГЕРБ Ирена Димова, по време на дебатите по първо четене на промените в Закона за Държавното обществено осигуряване, предвиждащи поетапно повишаване на минималният размер на пенсията за осигурителен стаж и възраст, предаде репортер на Агенция „Фокус”. „Това са първите усилия в посока сближаване на минималната пенсия с прага на бедността”, поясни Димова. По думите ѝ в резултат н това увеличение от 1 юли ще се възползват около 668 хил. пенсионери или малко над 30%. От 1 октомври броят на пенсионерите с минимален размер на пенсиите ще бъде около 800 хил. или 37,8%. „37,8% ще получават минимална пенсия за осигурителен стаж и възраст в размер на 200 лева. За целта са необходими около 100 млн. лева, които ще бъдат покрити от очакването преизпълнение на Плана за приходите по Бюджета на държавното обществено осигуряване”, аргументира се Димова. Димова подчерта, че ако промените бъдат приети няма да се налага актуализация на държавния бюджет и призова народните представители да ги подкрепят. \r\nВ реплика народният представител Надя Клисурска-Жекова коментира, че предложението нарушава принципа на равнопоставеност и солидарност. „В нито едно от изказванията на партията, която в момента управлява, не чухме думичката „извинявай” или „извинете български пенсионери, за това, че преди изборите обещавахме 300 лева минимална пенсия, с което спечелихме изборите,  но в момента забравяме за тези си обещания”, коментира народният представител. \r\nИван ЛАЗАРОВ", "date": "2017-06-21", "title": "Ирена Димова, ГЕРБ: Предвиденото увеличение на минималния размер на пенсията за осигурителен стаж и възраст е в изпълнение на поетите ангажименти на правителството"}
{"url": "http://www.focus-news.net/news/2017/06/21/2407198/shumen-87-godishna-zhena-e-stanala-zhertva-na-telefonna-izmama-sas-sumata-ot-3-370-leva-izvarshitelyat-e-zadarzhan.html", "text": "87-годишна жена е станала жертва на телефонна измама със сумата от 3 370 лева, извършителят е задържан. Това съобщиха от ОДМВР - Шумен. Вчера, в 12.55 часа, в оперативната дежурна част на РУ - Нови пазар е получен сигнал, че на ул. \"Стефан Караджа\" в града до къща има оставена текстилна торбичка. В хода на предприетите незабавни оперативни действия е установено, че 87-годишна жена, живееща в този дом е била въведена в заблуждение по телефона от мъж, който се представил за служител на полицията и обяснил, че са нужни пари за операция на дъщеря ѝ. Малко по-късно при вземане на паричната сума е задържан 39-годишен мъж с инициали М. А. от град Шумен, който не е криминално проявен. При извършения личен обиск в него са открити мобилен телефон и парична сума от 3 370 лева, поставена в торбата от възрастната жена. М. А. е задържан за срок до 24 часа. Образувано е досъдебно производство. Работата по случая продължава.", "date": "2017-06-21", "title": "Шумен: 87-годишна жена е станала жертва на телефонна измама със сумата от 3 370 лева, извършителят е задържан"}
{"url": "http://www.focus-news.net/news/2017/06/21/2407200/nsi-prez-parvoto-trimesechie-na-2017-g-obshtite-razhodi-na-rabotodatelite-za-edin-otraboten-chas-ot-naetite-litsa-narastvat-s-101-spryamo-sashtiya-period-na-2016-godina.html", "text": "По предварителни данни на Националния статистически институт през първото тримесечие на 2017 г. общите разходи на работодателите за един отработен час от наетите от тях лица нарастват с 10.1% спрямо първото тримесечие на 2016 година. Това сочи статистика на Националния статистически институт (НСИ). Увеличението в индустрията е с 10.5%, в услугите - с 10.6%, и в строителството - с 5.8%.\r\nПо икономически дейности през първото тримесечие на 2017 г. най-висок ръст на общите разходи за труд спрямо същия период на предходната година е регистриран в икономическите сектори „Операции с недвижими имоти” - с 15.2%, „Професионални дейности и научни изследвания” - с 13.3%, „Търговия; ремонт на автомобили и мотоциклети” и „Доставяне на води; канализационни услуги, управление на отпадъци и възстановяване” - по 12.3%. Най-нисък ръст на общите разходи за труд е регистриран в икономическите сектори „Хотелиерство и ресторантьорство” - с 1.6%, „Култура, спорт и развлечения” - с 3.8%, и „Строителство” - с 5.8%. \r\nПрез първото тримесечие на 2017 г. спрямо първото тримесечие на 2016 г. разходите за възнаграждение за един отработен час се увеличават с 9.9%, а другите разходи (извън тези за възнаграждения) - с 11.2%. По икономически сектори изменението на разходите за възнаграждения спрямо същия период на предходната година варира от 1.4% за „Хотелиерство и ресторантьорство” до 15.4% за „Операции с недвижими имоти”.", "date": "2017-06-21", "title": "НСИ: През първото тримесечие на 2017 г. общите разходи на работодателите за един отработен час от наетите лица нарастват с 10.1% спрямо същия период на 2016 година"}
{"url": "http://www.focus-news.net/news/2017/06/21/2407202/futbol-zhoze-maurinyo-e-obvinen-v-ukrivane-na-danatsi-na-suma-ot-33-mln-evro.html", "text": "Испанската прокуратура е повдигнала обвинения срещу старшия треньор на Манчестър Юнайтед Жозе Мауриньо, който не е плащал данъци в периода между 2011 и 2012 г., пише El Pais.\r\nМауриньо е подписал споразумение, в което признава, че не е платил част от дължимите си данъци и се е съгласил да изплати глоба в размер от 1,1 млн. евро.  Виктор Турмаков", "date": "2017-06-21", "title": "Футбол: Жозе Мауриньо е обвинен в укриване на данъци на сума от 3,3 млн. евро"}
{"url": "http://www.focus-news.net/news/2017/06/21/2407201/the-local-italiya-glavniyat-oditor-na-vatikana-podade-ostavka-bez-obyasneniya.html", "text": "Главният одитор на Ватикана Либеро Милоне подаде оставка без да даде допълнително обяснение, поставяйки под въпрос усилията на папа Франциск да реформира финансите на католическата църква, пише   The Local.\r\nВ кратко официално свое заявление Ватиканът сочи, че „сътрудничеството е приключено“ и че в момента търси някой да замени експерта. Милоне бе нает през 2015 г., като представители на Ватикана посочиха, че той ще има пълна свобода да преглежда финансите на малката държава, отчитайки се единствено пред папата. \r\nНо Милоне, който е прекарал по-голямата част от кариерата си в одиторската кантора „Делоит и Туше“ се е сблъскал с ватиканската бюрокрация. През 2015 г. имаше случай на незаконно проникване в неговия офис и личен компютър.  Виктор Турмаков", "date": "2017-06-21", "title": "The Local (Италия) : Главният одитор на Ватикана подаде оставка без обяснения"}
{"url": "http://www.focus-news.net/news/2017/06/21/2407203/pazardzhik-zhiteli-na-selo-malo-konare-initsiiraha-podpiska-za-izgrazhdaneto-na-kragovo-krastovishte-na-glavniya-pat-plovdiv-pazardzhik.html", "text": "Жители на най-голямото село в област Пазарджик Мало Конаре инициираха подписка за изграждането на кръгово кръстовище на разклона за селото на главен път I-8, в отсечката от Пловдив - Пазарджик, съобщи за Радио „Фокус“ – Пазарджик Димчо Караиванов, кмет на населеното място. След основните аргументи, които изтъкват хората, са, че отсечката от Пловдив до Пазарджик, като част от главен път I-8, е една от най-натоварените в цялата област Пазарджик. „Оттук преминава голяма част от трафика в посока Белово, Костенец и София, включително и този на тежкотоварните автомобили. Този участък е с повишен пътен травматизъм, както и с условия за пътнотранспортни инциденти. Самото кръстовище за село Мало Конаре е място, на което стават множество ПТП, най-често заради отнето предимство и не спазена ограничителна скорост. Този участък от главен път I-8 е пресечен и от третокласния път село Мало Конаре - село Огняново, който целогодишно е много натоварен заради функциониращото стоково тържище в село Огняново, откъдето зареждат товарни автомобили от цяла Южна България\", каза Караиванов. По думите му на самия разклон, от двете страни на главния път, са разположени и автобусни спирки, които се използват от жителите и на Мало Конаре и на Огняново в посока двата областни центъра. \"Трафикът през село Мало Конаре е доста натоварен, тъй като  се използва за връзка със селата Пищигово, Черногорово, Ивайло и от там за връзка с АМ „Тракия“, уточни Караиванов. В мотивите си хората отбелязват също, че на разклона за село Мало Конаре има изграден голям плажен комплекс. Там има струпване на хора и автомобили в летните месеци, а високата скорост, която развиват водачите в този участък, е предпоставка за пътни инциденти. Инициативният комитет, който е събрал подписката, е подготвил и писмо до Агенция „Пътна инфраструктура“ с молба да бъде изградено кръгово кръстовище, както и заявление до началника на КАТ „Пътна полиция“ – Пазарджик за издаване за становище за целесъобразността от изграждането на това пътно съоръжение.\r\nАлбена ЖИЛЕКОВА", "date": "2017-06-21", "title": "Пазарджик: Жители на село Мало Конаре инициираха подписка за изграждането на кръгово кръстовище на главния път Пловдив – Пазарджик"}
{"url": "http://www.focus-news.net/news/2017/06/21/2407206/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Главният одитор на Ватикана Либеро Милоне подаде оставка без да даде допълнително обяснение, поставяйки под въпрос усилията на папа Франциск да реформира финансите на католическата църква, пише The Local.\r\nВ кратко официално свое заявление Ватиканът сочи, че „сътрудничеството е приключено“ и че в момента търси някой да замени експерта. Милоне бе нает през 2015 г., като представители на Ватикана посочиха, че той ще има пълна свобода да преглежда финансите на малката държава, отчитайки се единствено пред папата.\r\nНо Милоне, който е прекарал по-голямата част от кариерата си в одиторската кантора „Делоит и Туше“ се е сблъскал с ватиканската бюрокрация. През 2015 г. имаше случай на незаконно проникване в неговия офис и личен компютър.\r\nТерористът, който се опита да се самовзриви и бе прострелян от войниците на централната гара в Брюксел, е починал от раните си. Обектът остава затворен в сряда сутринта, докато следователи разследват инцидента, пише NewEurope.\r\nИзстрели бяха чути скоро след 20:00 часа във вторник, докато полицейски служители и войници се завтекоха на място да неутрализират нарушителя, който е „заплашвал пътниците“.\r\n„Тялото на нападателя е оставено в течение на часове да лежи на земята, а лекарите не са можели да го приближат от страх, че експлозивите, закачени по него ще се взривят“ , сочат белгийските власти. Свидетели съобщават, че мъжът е крещял ислямистки призиви в подземната част на станцията, все още пълна с пътници, завръщащи се след работен ден и е предизвикал един или два малки взрива.\r\nВластите разкриха, че мъжът е на 37 години, от добре познатият мюсюлмански квартал „Моленбек“, но самоличността му все още не се разкрива. Въпреки, че няма пострадали, над гарата е наблюдават пушек.\r\nПолицията е спряла железопътния транспорт, евакуирала е мястото и е отцепила околните улици. Министър-председателят Шарл Мишел се е консултирал със съветниците си по национална сигурност и е решил да не вдига равнището на терористична заплаха над настоящото второ. Той изрази благодарности на силите за сигурност и за персонала на железниците за техния професионализъм и смелост.\r\nДатският министър на транспорта Оле Бирк Олесен заяви, че цената за поддръжката на държавните железници е твърде висока и че тя трябва да се намали чрез приватизация, пише Copenhagen post.\r\nМинистърът посочи, че въз основа на задълбочен анализ предлага откриването на държавните железници за приватизация. „Смятам, че управлението на влакове в Дания излиза скъпо. Ако цената на управлението им не спадне при по-рационалното им и пестеливо управление, то те няма да имат бъдеще тук“, посочи Олесен.\r\nНа 20 юни Датските държавни железници получиха 4,3 млрд. крони за годината (1,13 млрд. лева) от държавата. Настоящата вълна инвестиране в електрически влакове и новата инфраструктура трябва да спестят определени средства, но според министъра това не е достатъчно. \r\n В сряда започва процесът срещу членовете на престъпната организация, по случая от преди две години, когато в изоставен камион в близост до границата с Австрия бяха открити телата на 71 задушили се мигранти, предаде Heti Világgazdaság.\r\nОбвинения са повдигнати срещу един афганистански, девет български граждани, както и срещу един с двойно българско-ливанско по обвинение за трафик на хора и други престъпления. Престъпната организация в периода между февруари и август 2015 г. е прекарала общо 1200 мигранти в Западна Европа. Призори на 26 август 2015 г. в близост до унгарския град Морахалом бе открит управляван от тях хладилен камион, в който бяха открили телата на 59 мъже, осем жени и четири деца, които са загинали задушени.\r\nВсички обвинени, според официалната съдебна формулировка, ще бъдат съдени за организиране на престъпна организация, извършвала с икономическа подбуда трафик на хора. Четирима от тях са съдени за убийство, извършено с особена жестокост срещу лица, част от които са били на по-малка от 14-годишна възраст.", "date": "2017-06-21", "title": "Преглед на някои от основните теми в европейския  печат (Агенция „Фокус“)"}
{"url": "http://www.focus-news.net/news/2017/06/21/2407205/ep-turtsiya-predvidenite-konstitutsionni-promeni-biha-mogli-da-dovedat-do-zamrazyavane-na-pregovorite-za-prisaedinyavane-kam-es.html", "text": "Преговорите за присъединяване на Турция към Европейския съюз да бъдат прекратени, ако предложените конституционни промени бъдат приети, предложиха евродепутатите във вторник, предаде Информационно бюро на Европейския парламент в България.\r\nЕвродепутатите от комисията по външни работи отбелязват в годишния си доклад за напредъка на реформите в Турция, че 2016 година е била тежка поради войната в Сирия, наплива на бежанци, многобройните атентати и опита за преврат. Те осъждат опита за преврат и изразяват искрената си солидарност с народа на Турция. \r\nРезолюцията отчита значението на добрите отношения ЕС – Турция и поддържането на конструктивен и отворен диалог, който е ключов за посрещането на общите предизвикателства като миграция, сигурност или тероризъм. Евродепутатите предлагат подобряване на Митническия съюз ЕС – Турция, като човешките права и основните свободи трябва да станат част от новото споразумение. \r\nВъпреки това евродепутатите смятат, че мерките, взети в отговор на опита за преврат, са непропорционални и изразяват съжаление за масираното уволняване на държавни служители, затварянето на медии, арестуването на журналисти, съдии и защитници на правата на човека и затварянето на училища и университети. \r\nВземайки предвид резултатите от скорошния референдум в Турция и значителното увеличаване на президентските правомощия, комисията по външни работи призовава Европейската комисия и националните правителства за „официално и незабавно прекратяване на преговорите за присъединяване на Турция, ако пакетът конституционни промени бъде приложен непроменен“. \r\nЧленовете на комисията по външни работи са обезпокоени за отстъплението на Турция по отношение на върховенството на закона, свободата на медиите и борбата с корупцията. Те осъждат нееднократно заявената подкрепа от президента на Турция за повторното въвеждане на смъртната присъда, което би могло да постави под въпрос членството на Турция в Съвета на Европа и да доведе до незабавно прекратяване на преговорите за присъединяване в ЕС.\r\nДокладчикът Кати Пири (С&Д, Холандия) каза: „Въпреки всички вътрешни различия, Европейският парламент говори в един глас що се отнася до осъждане на злоупотребите с човешките права в Турция. Продължаването на „извънредното положение“ има прекомерно отрицателно въздействие върху турското общество, а произволното арестуване на хиляди граждани, включително депутати и кметове, буди силно безпокойство. \r\nТъй като пакетът от предложени конституционни реформи не е в съответствие с критериите за членство в Европейския съюз, докладът призовава за официално прекратяване на преговорите за присъединяване, ако тези изменения бъдат приложени непроменени. Очакваме правителството да уважи препоръките на Венецианската комисия, а също и факта, че половината от турското население гласува против на референдума.“ \r\nРезолюцията за Турция беше приета с 51 гласа „за“ срещу 3 „против“ и 14 „въздържали се“. Парламентът ще я гласува по време на следващата пленарна сесия през юли в Страсбург.", "date": "2017-06-21", "title": "ЕП: Турция: Предвидените конституционни промени биха могли да доведат до замразяване на преговорите за присъединяване към ЕС"}
{"url": "http://www.focus-news.net/news/2017/06/21/2407197/republikamakedoniya-zaev-predade-na-balgarite-nay-golemiya-makedonski-praznik-ilinden.html", "text": "\"Зоран Заев предаде на българите най-големия македонски празник Илинден!\" Под това заглавие електронното издание \"Република\", близко да ръководството на опозиционната ВМРО-ДПМНЕ, коментира посещението на македонския премиер в София и демонстрира, че държавната администрация в Скопие, въпреки смяната на правителството, продължава да работи в интерес на партията на Никола Груевски.\r\n\"Република\" припомня последователността на българската позиция за съвместното отбелязване на общите дати от историята, както и отговора на президента Росен Плевнелиев, който върна предложението на македонския му колега Георги Иванов като към Деня на победата над фашизма добави Илинден и Гоце Делчев.\r\nСпоред \"Република\" България има интерес от съвместното отбелязване на годишнини от историята, представяйки ги като общи, в контекста на цялостната си политика спрямо Македония, която поставя под въпрос съществуването на т.нар. македонска нация.\r\nВ подкрепа на тази теза изданието цитира изявление на българския посланик в ЕС, Димитър Цанчев, който пред германски медии е заявил, че \"македонската нация е създадена след 1944 г. със сталинистки методи\", но това \"не може да изкорени българското минало от общата памет\".\r\n\"Република\" пише, че анализите показват, че официална София стои зад всяка дума на посланик Цанчев, за който \"Македония е географска област, която се разпростира на територията на три държави, затова употребата на това географско понятие като име на новосъздадена държава е обременено с политическа чувствителност сред съседите, където определението македонец означава принадлежност към тази географска област, а не някаква национална идентичност. По тази причина това понятие не може да се използва като факт за съществуването на македонци като малцинство в България.\" \r\nСпоред изданието мнението на посланика изцяло кореспондира с казаното от президента Плевнелиев, че \"Македония трябва да влезе в Европа, но не и македонизма, който като идеология е не само антибългарска, но и антидемократична\".\r\nКато контрапункт \"Република\" посочва мнението на доскорошният министър на вътрешните работи на Македония, Никола Поповски, който смята \"че  договорът за добросъседство не е необходим, защото добрите отношения не се градят и гарантират на хартия, а с конкретни действия\".\r\nВ заключение изданието смята, че \"премиерът Заев е длъжен да отговори  в какво качество Борисов ще пристигне на Мечи камък - дали като гостенин и приятел на македонската нация или като политик, който ще натрапва \"българското минало на колективната ни памет\". \r\nИзданието продължава със задълженията, като смята, че след завръщането си от София \"Заев и неговата делегация трябва да обявят пред  целия македонски народ пълния текст на Договора за добросъседство и какво от него е приемливо и дали от хората се крият подробности, както в случая с Тиранската платформа\".", "date": "2017-06-21", "title": "\"Република\"(Македония): Заев предаде на българите най-големия македонски празник Илинден"}
{"url": "http://www.focus-news.net/news/2017/06/21/2407209/rumyana-stoilova-vinoproizvoditel-prekalenoto-kolichestvo-dazhdove-ne-se-otrazyava-dobre-na-lozyata-zashtoto-sazdava-predpostavki-za-razvitie-na-razlichni-bolesti.html", "text": "Прекаленото количество дъждове не се отразява особено добре на лозята, защото създава предпоставки за развитие на различни болести. Това каза за Радио „Фокус“ - Пирин Румяна Стоилова, винопроизводител от Мелник. „Климатичните условия, характерни за региона по долината на река Струма (т.нар. „винен регион“), са предимно мека зима – температурите не падат много под 0 градуса, което не е предпоставка за измръзване на лозята. Това е много важно, тъй като при измръзване реколтата намалява и качеството не е такова, каквото трябва да бъде“, коментира тя. Стоилова добави, че пролетта е с умерено количество валежи в региона и с температури около 20 градуса, а лятото е топло с малки валежи. Тя отбеляза, че в последно време виждаме промяна на климата. \"През последните няколко години имаме изключително топло лято, което е благоприятно за червените винени сортове, защото узряват добре, но има проблем при белите сортове, от гледна точка на ароматите и недостига на вода\", каза още Стоилова. Тя посочи, че регионите се различават един от друг на първо място по климатичните условия. „Например спрямо северния винен регион по поречието на река Дунав, зимата е доста по-студена, след това валежите са доста повече и там се развиват по-добре белите винени сортове. Разбира се, те имат и червени сортове, но в Южна България те са повече. По долината на река Струма най-разпространена е Широка Мелнишка лоза“, уточни тя. Винопроизводителят добави, че тук е разпространен и Руен, но въпреки това се отглеждат и Мерло, Каберне Совиньон, има насаждения и от Шира, също така има и малко насаждения от Мавруд, въпреки, че неговият произход е от региона на Пловдив.\r\nНатали СТЕФАНОВА", "date": "2017-06-21", "title": "Румяна Стоилова, винопроизводител: Прекаленото количество дъждове не се отразява добре на лозята, защото създава предпоставки за развитие на различни болести"}
{"url": "http://www.focus-news.net/news/2017/06/21/2407193/neweurope-teroristat-prostrelyan-ot-voynitsite-v-bryukselskata-gara-e-pochinal-ot-ranite-si.html", "text": "Терористът, който се опита да се самовзриви и бе прострелян от войниците на централната гара в Брюксел, е починал от раните си. Обектът остава затворен в сряда сутринта, докато следователи разследват инцидента, пише  NewEurope.\r\nИзстрели бяха чути скоро след 20:00 часа във вторник, докато полицейски служители и войници се завтекоха на място да неутрализират нарушителя, който е „заплашвал пътниците“.\r\n„Тялото на нападателя е оставено в течение на часове да лежи на земята, а лекарите не са можели да го приближат от страх, че експлозивите, закачени по него ще се взривят“ , сочат белгийските власти.  Свидетели съобщават, че мъжът е крещял ислямистки призиви в подземната част на станцията, все още пълна с пътници, завръщащи се след работен ден и е предизвикал един или два малки взрива. \r\nВластите разкриха, че мъжът е на 37 години, от добре познатият мюсюлмански квартал „Моленбек“, но самоличността му все още не се разкрива. Въпреки, че няма пострадали, над гарата е наблюдават пушек. \r\nПолицията е спряла железопътния транспорт, евакуирала е мястото и е отцепила околните улици. Министър-председателят Шарл Мишел се е консултирал със съветниците си по национална сигурност и е решил да не вдига равнището на терористична заплаха над настоящото второ. Той изрази благодарности на силите за сигурност и за персонала на железниците за техния професионализъм и смелост.  Виктор Турмаков", "date": "2017-06-21", "title": "NewEurope: Терористът, прострелян от войниците в брюкселската гара, е починал от раните си"}
{"url": "http://www.focus-news.net/news/2017/06/21/2407211/kyustendil-obshtinata-podpomaga-provezhdaneto-na-traditsionniya-turnir-po-silov-triboy-apoloniya.html", "text": "Община Кюстендил подпомага провеждането на традиционния турнир по силов трибой „Аполония”. Това каза за Радио „Фокус” – Кюстендил Офелия Димова, експерт „Спортни дейности” към Община Кюстендил. Турнирът ще се проведе на 24 юни в общинския плажен комплекс. Турнирът е за силов трибой и хармонична и атлетична физика. В момента тече записването за участие. Състезанието е в няколко категории и дисциплини. В рамките на турнира е предвидено и провеждането на конкурса „Мистър плаж”.\r\nВенцеслав ИЛЧЕВ", "date": "2017-06-21", "title": "Кюстендил: Общината подпомага провеждането на традиционния турнир по силов трибой „Аполония”"}
{"url": "http://www.focus-news.net/news/2017/06/21/2407207/sofiya-vremenno-sa-otkloneni-avtobusite-po-liniya-60-i-se-dvizhat-po-promenen-marshrut-zaradi-patnotransportno-proizshestvie.html", "text": "Временно са отклонени автобусите по линия 60 и се движат по променен маршрут от бул. “Тодор Александров“, бул. “Инж. Иван Иванов“, бул. “Ал. Стамболийски“, ул. “Одрин“ в посока „Овча купел“. Това съобщиха от пресцентъра на Столична община. Причината е пътнотранспортно произшествие с лека кола и моторист.", "date": "2017-06-21", "title": "София: Временно са отклонени автобусите по линия 60 и се движат по променен маршрут заради пътнотранспортно произшествие"}
{"url": "http://www.focus-news.net/news/2017/06/21/2407210/pencho-markishki-fizik-na-21-yuni-denyat-shte-e-s-prodalzhitelnost-15-chasa-i-19-minuti.html", "text": "На 21 юни денят ще е с продължителност 15 часа и 19 минути. Това каза Пенчо Маркишки, физик в Института по астрономия с Национална астрономическа обсерватория при Българска академия на науките (БАН), в интервю за Агенция „Фокус“ във връзка с лятното слънцестоене, наблюдаемите съзвездия през лятото и по-интересните небесни явления през този сезон. Физикът коментира, че на датата на лятното слънцестоене продължителността на деня е най-голяма, а нощта е най-къса. „На 21 юни Слънцето ще изгрее за София в 05:49 ч., ще е най-високо в небето (в кулминация) в 13:28 ч. и ще залезе в 21:08 ч.“, каза физикът. Той коментира, че на тази дата се наблюдава най-североизточният изгрев на Слънцето – от азимут 56° 21′, както и най-северозападният му залез – на азимут 303° 42′. „Поради това някои фотографи планират архитектурни и друг тип специални снимки в датите около лятното слънцестоене, тъй като сутрин и късно след обяд Слънцето осветява най-добре северните фасади на сградите, северни скални стени в планините, местностите в тяхното подножие и пр. На 21 юни предметите хвърлят най-къси сенки по обяд защото Слънцето се издига най-високо в небето – на 70° 45′ за географската ширина на София“, посочи той. По думите му около началото на астрономическото лято продължителността на полумрака след залез слънце и преди изгрева е най-голяма. Маркишки поясни, че за наблюдател от България трябва да изминат цели 2 часа и 16 минути след залеза, докато се стъмни напълно и той започне да забелязва най-слабите звезди, достъпни с невъоръжено око. Също толкова трае развиделяването рано сутрин. „При пълнолуние, случващо се около началото на лятото, Луната кулминира най-ниско над южния хоризонт около полунощ, в сравнение с останалите пълнолуния през годината. При такова пълнолуние вечер можем да наблюдаваме най-югоизточния изгрев на пълната Луна, а сутрин – нейният най-югозападен залез. За 2017 г. такива са пълнолунията на 9 юни и на 9 юли“, допълни Пенчо Маркишки. \r\nДеница КИТАНОВА", "date": "2017-06-21", "title": "Пенчо Маркишки, физик: На 21 юни денят ще е с продължителност 15 часа и 19 минути"}
{"url": "http://www.focus-news.net/news/2017/06/21/2407212/reuters-ispanskite-vlasti-sa-arestuvali-silno-radikaliziran-marokanets-pritezhavasht-instruktsii-za-izgotvyaneto-na-poyasi-s-eksplozivi.html", "text": "Испанската полиция е арестувала 32-годишен мароканец по време на нощни обиски в Мадрид. Съобщава се, че мъжът е бил „силно радикализиран“ и е притежавал колекция от ислямистки материали, включително и наръчник за терористи-камикадзе, предаде  Reuters.\r\n„Полицията е задържала също така други двама мароканци, на 38 и на 33-годишна възраст, които са живеели заедно с първия мъж в апартамент в столицата“, пише в официално заявление на испанското вътрешно министерство. Местни телевизии излъчват кадри как въоръжена полиция щурмува жилищен блок и как поставя  белезници на задържаните.\r\n„Мъжът има изключително опасен профил, подобен на тези, които извършиха скорошните атаки във Великобритания и Франция“, съобщава правителството без да даде допълнителни детайли.  Виктор Турмаков", "date": "2017-06-21", "title": "Reuters: Испанските власти са арестували „силно радикализиран“ мароканец, притежаващ инструкции за изготвянето на пояси с експлозиви"}
{"url": "http://www.focus-news.net/news/2017/06/21/2407208/24-vesti-makedoniya-vtori-den-ot-poseshtenieto-na-zoran-zaev-v-balgariya-fokusat-e-varhu-ikonomikata.html", "text": "Македонският министър-председател Зоран Заев в рамките на втория ден от официалното си посещение в България заедно с министъра на транспорта и съобщенията Горан Сугарески ще проведе среща с министъра на енергетиката на България Теменужка Петкова, предаде македонското електронно издание  „24 Вести“.\r\nВторият ден от посещението е посветен на икономиката. Заев в България е придружаван от вицепремиера и министъра на европейската интеграция Буяр Османи, министърът на външните работи Никола Димитров, на транспорта и съобщенията Горан Сугарески и на културата Робeрт Алагьозовски. Виктор Турмаков", "date": "2017-06-21", "title": "„24 Вести“ (Македония): Втори ден от посещението на Зоран Заев в България, фокусът е върху икономиката"}
{"url": "http://www.focus-news.net/news/2017/06/21/2407215/narodniyat-predstavitel-ot-gerb-razgrad-desislava-atanasova-provede-priemna-za-grazhdani.html", "text": "Народният представител от ГЕРБ - Разград Десислава Атанасова проведе редовната си приемна за граждани  в областния град, съобщиха от пресцентъра на ПП ГЕРБ. Повече от петнадесет жители на Община Разград потърсиха съдействие по време на срещата с народния представител от региона. Голяма част от личните и обществени въпроси намериха своето решение още в момента на разговора с Десислава Атанасова. Основните теми, които поставиха гражданите на Разград пред народния представител бяха свързани със здравеопазване, образование и инфраструктура. Десислава Атанасова декларира, че поставените теми съвпадат с приоритетите на правителството на Бойко Борисов и на местната власт и тя поема ангажимент да бъде гарант за активният диалог на местните граждани с институциите.", "date": "2017-06-21", "title": "Народният представител от ГЕРБ - Разград Десислава Атанасова проведе приемна за граждани"}
{"url": "http://www.focus-news.net/news/2017/06/21/2407216/smolyan-lovna-gladkotsevna-pushka-bez-razreshitelno-e-izzeta-pri-proverka-na-furgon-v-mestnostta-barakli.html", "text": "Ловна гладкоцевна пушка без разрешително е иззета при проверка на фургон в местността Баракли. Това съобщиха от ОДМВР - Смолян. Вчера в РУ - Девин е получен сигнал за притежание на огнестрелно оръжие без надлежно разрешително. В местността Баракли, землище на гр. Девин, при извършено полицейско претърсване под фургон, обитаван от С. В. (60-годишен) от гр. Пещера, е намерена и иззета ловна гладкоцевна пушка \"Sarallar\", 12-ти калибър. С. В. е задържан за срок до 24 часа в РУ-Девин и срещу него е започнато незабавно производство.", "date": "2017-06-21", "title": "Смолян: Ловна гладкоцевна пушка без разрешително е иззета при проверка на фургон в местността Баракли"}
{"url": "http://www.focus-news.net/news/2017/06/21/2407199/vazstanovena-e-napalno-rabotata-na-tsentralnata-gara-v-bryuksel.html", "text": "12 часа след опита за терористичен атентат, е напълно възстановена работата на централната гара в Брюксел. Това съобщи специалният пратеник на Радио „Фокус“ в белгийската столица Албена Иванова. В района има засилено полицейско присъствие. Самото място на взрива е отцепено с ленти. Виждат се минимални материални щети по окачения таван на гарата. Свободно се пропускат хора и движеното на влаковете се извършва по разписание. Свободно е придвижването и в централната част на града. \r\nПо данни на местните медии извършителят е идентифициран. Той е саморадикализирал се и действащ самостоятелно терорист, а не част от организирана група. Няма данни да има съучастници или да се издирват други лица.", "date": "2017-06-21", "title": "Възстановена е напълно работата на централната гара в Брюксел"}
{"url": "http://www.focus-news.net/news/2017/06/21/2407219/smolyan-24-godishen-mazh-e-s-opasnost-za-zhivota-sled-katastrofa-v-rayona-na-selo-lyubcha.html", "text": "24-годишен мъж е с опасност за живота след катастрофа в района на село Любча. Това съобщиха от ОДМВР - Смолян. Около 5.30 часа тази сутрин на два километра преди разклона за село Любча, община Доспат, е възникнало ПТП, при което лек автомобил „БМВ 320“, управляван от 24-годишен мъж с инициали К. Я. от с. Любча, излиза от пътното платно вляво и се забива в крайпътни дървета. В автомобила са пътували общо 4 млади мъже, тримата от с. Любча, а другият – от гр. Ракитово. Вечерта преди инцидента групата приятели се почерпили в заведение в доспатското село, след което продължили в беседка извън селото. На сутринта като се прибират с автомобила за селото възниква пътния инцидент. Пострадал е 24-годишен мъж от с. Любча, който е пътувал на задна дясна седалка в автомобила. Незабавно му е оказана медицинска помощ и е транспортиран в МБАЛ – Смолян. След прегледа е установено, че е получил черепно-мозъчна травма, с опасност за живота. Към момента тежко раненият е в кома и го транспортират за МБАЛ – Пловдив. На мястото на произшествието екип на РС ПБЗН – Доспат е оказал техническа помощ и обезопасил автомобила. Водачът е дал кръвна проба за химическо изследване. Установено е, че той е управлявал след употреба на наркотични вещества - амфетамин. К. Я. е задържан за срок до 24 часа в РУ-Девин и срещу него е образувано досъдебно производство.", "date": "2017-06-21", "title": "Смолян: 24-годишен мъж е с опасност за живота след катастрофа в района на село Любча"}
{"url": "http://www.focus-news.net/news/2017/06/21/2407220/veliko-tarnovo-20-tvorbi-shte-badat-realizirani-v-ramkite-na-sedmata-mladezhka-skulpturna-koloniya-v-park-ksilifor.html", "text": "20 творби ще бъдат реализирани в рамките на седмата младежка скулптурна колония, която се провежда в парк \"Ксилифор\" край Велико Търново. Това съобщи за Радио „Фокус“ – Велико Търново Георги Димитров, секретар на Туристическо дружество „Трапезица 1902“. Тази година творческата тема е „Светът на приказките в скулптурата“. Студентите от Факултета по изобразително изкуство към Великотърновския университет и техни преподаватели работят по изработването на фигури на Рибарят и златната рибка, Маша, вълкът и заекът от анимационния филм „Ну, погоди“, Хитър Петър и неговото магаре, Пипи дългото чорапче, Храбрият оловен войник, Розовата пантера, Малечка палечка и други. Скулптурите ще са с размери над един метър. След приключване на семинара, на 24 юни, една част от тях ще бъдат разположени в детски кът, който от Туристическото дружество искат да обособят. Кътът е част от пешеходна туристическа алея, свързваща кв. „Асенов“ във Велико Търнов със селата Арбанаси и Шереметя. Идеята за реализирането на младежка скулптурна колония сред природата е на Туристическо дружество „Трапезица-1902“ и на студентите, изучаващи скулптура във Великотърновския университет. Реализира се с подкрепата на Община Велико Търново. Той се финансира от общинската програма „Култура и изкуство“. Дървеният материал за фигурите е предоставен от ДГС „Болярка“.\r\nНадежда КРЪСТЕВА", "date": "2017-06-21", "title": "Велико Търново: 20 творби ще бъдат реализирани в рамките на седмата младежка скулптурна колония в парк \"Ксилифор\""}
{"url": "http://www.focus-news.net/news/2017/06/21/2407218/burgas-nad-4000-metra-brakonierski-mrezhi-sa-ustanoveni-pri-noshtni-proverki-na-inspektori-na-iara.html", "text": "Над 4000 метра бракониерски мрежи са установени при нощни проверки на инспектори на ИАРА, съобщават от Изпълнителната агенция за рибарството и аквакутлурите. Инспектори от сектор РК - Бургас, съвместно с инспектори от ИАРА - Стара Загора и ИАРА - Сливен, извършиха нощни проверки на яз. \"Мандра\" и ез. Вая. От водите на яз. \"Мандра\" бяха извадени 38 бр. мрежи в работно положение с дължина около 3800 м. Уловената в тях риба от вида сребриста каракуда беше върната обратно във водата. При проверката на ез. Вая бяха открити и извадени 4 бр. мрежи, поставени в работно положение с приблизителна дължина 400 м, като уловът от сребриста каракуда и бяла риба беше върнат обратно във водата. Съставени са констативни протоколи на неизвестен извършител. Извършени бяха и наблюдения на плажовете Корал и Ахелой по подадени сигнали за улов с тралиращи средства на бяла пясъчна мида. Не бяха открити нарушения на Закона за рибарството и аквакултурите.", "date": "2017-06-21", "title": "Бургас: Над 4000 метра бракониерски мрежи са установени при нощни проверки на инспектори на ИАРА"}
{"url": "http://www.focus-news.net/news/2017/06/21/2407217/voice-of-america-ruski-samolet-e-preminal-na-metri-ot-amerikanski-iztrebitel-letyasht-nad-baltiysko-more.html", "text": "Прессекретарят на Пентагона подполковник Мишел Балданза съобщи, че руски изтребител е преминал само на няколко метра от американски военен самолет, летящ над Балтийско море, предаде  Voice of America.\r\nПентагонът съобщава, че американският разузнавателен самолет РС-135 е бил „непрофесионално прихванат“ в международното въздушно пространство от руски изтребител СУ-27.  „Поради високата скорост на приближаване и ниския контрол на самолета по време на прехващането, то се приема за небезопасно“, заяви Балданза. Тя добави, че действието е имало потенциал да предизвика вреда и на двата екипажа. \r\nПрессекретарят добави, че американският разузнавателен самолет „не е направил нищо, за да провокира поведението на руския. „Руската армия има право да действа в рамките на международното въздушно пространство, но тя трябва да уважава международните стандарти, за да избягва инциденти“, посочи Балданза.  Виктор Турмаков", "date": "2017-06-21", "title": "Voice of America: Руски самолет е преминал на метри от американски изтребител, летящ над Балтийско море"}
{"url": "http://www.focus-news.net/news/2017/06/21/2407214/nadya-zhekova-bsp-horata-koito-rabotiha-poveche-ot-40-godini-sega-poluchavat-210-lv-pensiya.html", "text": "Хората, които работиха повече от 40 години, сега получават 210 лв. пенсия. В момента минималната пенсия е 161.38 лв. От 1 юли ще стане 180 лв. Това ще доведе до масовата практика да се укриват доходи и да се правят минимални вноски“. Това заяви народният представител от левицата Надя Жекова, съобщиха от пресцентъра на НС на БСП. По нейните думи в нито едно от изказванията на управляващата партия не се е чуло думата „извинявай“. „Извинете, български пенсионери, за това, че нарушаваме принципа на солидарност и на равнопоставеност. Извинете, че преди изборите ви обещаваха 300 лв минимална пенсия, с които спечелиха избори, а сега се оправдават за тези си обещания. Извиняваме се на всички работещи, които чинно си внасят осигурителните вноски върху по-високи доходи, а в крайна сметка – работиш, не работиш, това получаваш“, коментира Жекова.", "date": "2017-06-21", "title": "Надя Жекова, БСП: Хората, които работиха повече от 40 години, сега получават 210 лв. пенсия"}
{"url": "http://www.focus-news.net/news/2017/06/21/2407223/vidin-s-27-sm-se-e-ponizhilo-nivoto-na-reka-dunav-v-nachaloto-na-balgarskiya-uchastak-na-rekata.html", "text": "С 27 см се е понижило нивото на река Дунав в началото на българския участък на реката при Ново село, водният стоеж там е 127 см, съобщиха от местната Хидрометеорологична служба. Край Видин измереното понижение е с 30 см, водният стоеж на реката е 174 см. 204 см е нивото на Дунав край Лом, за последното денонощие е регистрирано понижение с 26 см. При Оряхово е регистрирано понижение на речното ниво от 14 см, водният стоеж е 120 см. Температурата на водата е 23.7 градуса край Ново село, при Оряхово е 24.6 градуса.", "date": "2017-06-21", "title": "Видин: С 27 см се е понижило нивото на река Дунав в началото на българския участък на реката"}
{"url": "http://www.focus-news.net/news/2017/06/21/2407224/haskovo-v-obshtinata-shte-se-provede-preskonferentsiya-otnosno-kapitalovata-programa-na-obshtinata-obshtestvena-porachka-za-videonablyudenie-i-sistema-za-podavane-na-signali-ot-grazhdani.html", "text": "В Общината ще се проведе пресконференция. Това съобщиха от пресцентъра на Община Хасково. Тя ще се проведе днес в 14.00 часа в залата на втория етаж на Общината. Темите са предложение за корекция на капиталовата програма на Общината, предстоящо обявяване на обществена поръчка за видеонаблюдение, въвеждане на система за подаване на сигнали от граждани.", "date": "2017-06-21", "title": "Хасково: В Общината ще се проведе пресконференция относно капиталовата програма на Общината, обществена поръчка за видеонаблюдение и система за подаване на сигнали от граждани"}
{"url": "http://www.focus-news.net/news/2017/06/21/2407225/futbol-hal-siti-shte-igrae-sreshtu-astan-vila-v-parviya-krag-na-angliyskata-shampionska-liga.html", "text": "Публикуван е календарът за сезон 2017/2018 на Шампионската лига – втората по сила дивизия на Англия. Първи, на 5 август ще играят Хъл Сити срещу Астън Вила.\r\nПрез изминалия сезон Хъл сити изпаднаха от Премиър Лийг, а Астън Вила завърши на 13-та позиция с 62 точки в 46 мача.  Виктор Турмаков", "date": "2017-06-21", "title": "Футбол: Хъл Сити ще играе срещу Астън Вила в първия кръг на английската Шампионска лига"}
{"url": "http://www.focus-news.net/news/2017/06/21/2407204/elena-yoncheva-bsp-da-proyavim-otgovornost-i-da-otgovorim-na-horata-v-haskovo-opasna-li-e-vodata-koyato-izpolzvat-za-bitovi-nuzhdi.html", "text": "Хората в Хасково питат доколко тази вода действително е опасна за тях, защото те продължават да я използват за битови цели. Нека проявим отговорност и им дадем отговор на този въпрос. Това каза говорителят на ПГ на „БСП за България“ Елена Йончева по време на дебатите по удължаването на срока на действие на Временната комисия за установяване на потенциално опасните питейни води, предаде репортер на Агенция „Фокус“. „Има информация, която до този момент не е публична, питам се защо. Април месец 2017 година Националният център по радиобиология и радиационна защита излиза с анализ на крайния потребител на вода в Хасково. Направени са 24 проби от различни точки на Хасково, от домовете на гражданите и от търговските обекти. В 23 проби са установени завишени стойности на алфа активност от 10 до 32 пъти“, заяви тя. По думите й в Хасково има останали само няколко водоноски, от 17, които са били установени през април 2017 година. „Водата в Хасково от април месец е забранена за пиене и за ползване за битови цели. Въпреки това хората продължават да готвят с нея и да се къпят. Ако отидете в Хасково и си поръчате кафе има вероятност да ви направят кафе от тази вода“, каза още Елена Йончева. \r\nНародният представител от БСП Манол Генов обясни, че е имало пълно съдействие на всички органи по случая, докато е управлявало служебното правителство. „След това започна бойкот от органите, може би някои ме гледат учудено. Междуведомствената група не работи“, заяви той. „Няма представител от Министерството на околната среда и водите в тази междуведомствена група, което фактически блокира нейната работа, както и на временната комисия“, обясни Манол Генов.\r\nБиляна ИВАНОВА", "date": "2017-06-21", "title": "Елена Йончева, БСП: Да проявим отговорност и да отговорим на хората в Хасково опасна ли е водата, която използват за битови нужди"}
{"url": "http://www.focus-news.net/news/2017/06/21/2407227/vidin-spirat-vodopodavaneto-v-dve-naseleni-mesta-v-oblastta-zaradi-avariya.html", "text": "Спират водоподаването в две населени места във Видинска област, се посочва на електронната страница на водоснабдителното дружество. Спирането е заради аварии на водопроводи. Във Видин водоподаването ще бъде спряно за част от Западната промишлена зона около бившия Керамичен завод до 13.00 часа, до тогава ще продължат аварийните ремонти на уличен водопровод Ф 100. В село Плакудер заради авария на главен водопровод водоподаването за населението ще бъде спряно до 14.00 часа.\r\nАнна ЛОЗАНОВА", "date": "2017-06-21", "title": "Видин: Спират водоподаването в две населени места в областта заради авария"}
{"url": "http://www.focus-news.net/news/2017/06/21/2407229/tass-rusiya-v-momenta-ne-planira-da-iznasya-tankove-armata-i-raketi-s-500.html", "text": "Председателят на „Рособоронекспорт“ Александър Михеев заяви, че новите танкове „Армата“ и новите системи за ПВО С-500 засега няма да се изнасят, предаде ТАСС.\r\n„Безспорно танкът ново поколение „Армата“ и противовъздушната система С-500 и други най-нови руски оръжейни системи имат експортно бъдеще, но в плановете ни засега няма съответни доставки“, заяви Михеев. Той поясни, че износът може да започне след приемането на образците им на въоръжение, усвояването на серийното им производство и удовлетворенията на потребностите на руските въоръжени сили.  Виктор Турмаков", "date": "2017-06-21", "title": "ТАСС: Русия в момента не планира да изнася танкове „Армата“ и ракети С-500"}
{"url": "http://www.focus-news.net/news/2017/06/21/2407226/plovdiv-okrazhnata-prokuratura-vnese-obvinitelen-akt-spryamo-51-godishen-mazh-za-umishleno-ubiystvo-na-svoya-sin.html", "text": "Окръжна прокуратура - Пловдив внесе в съда обвинителен акт спрямо Никола Д., на 51 г., за това, че умишлено е умъртвил другиго – рождения си син, като деянието е извършено по особено мъчителен начин. Това съобщиха от пресцентъра на Апелативна прокуратура - Пловдив. Обвиняемият Никола Д., заедно със сина си Иван Д., на 26 г., съпругата си и снаха си живеели в с. Отец Кирилово, обл. Пловдив. В имота имало две построени къщи. По-малката обитавали обвиняемият и неговата съпруга, а в другата живеел сина му. Обвиняемият Никола Д. системно злоупотребявал с алкохол, като ставал агресивен и правел скандали със семейството си. \r\nНа 27 декември 2016 г., вечерта, обвиняемият Никола Д. бил в дома си в с. Отец Кирилово, изпил около 500 грама ракия. Той започнал да се заяжда със съпругата си, защото бил разбрал, че синът им взел 10 лева назаем от жител на селото. Съпругата на обвиняемия му казала да не се притеснява, защото Иван Д. щял да си върне парите. Обвиняемият не се успокоил, взел еднолитрова бутилка, пълна с бензин и заявил, че ще отиде да запали автомобила на сина си. В това време пострадалият Иван Д. влязъл в къщата на родителите си, при което обвиняемият започнал да му се кара за взетия заем. Иван Д. му обяснил, че заемът е негов и ще си го върне. Обвиняемият Никола Д. се подразнил от отговора. Той вдигнал бутилката и изсипал върху главата на сина си бензина, който се стекъл по дрехите му, след което ги запалил. Дрехите пламнали и огънят обхванал тялото на Иван Д. В резултат на горенето той получил изгаряния по главата, лицето, шията, гърдите, гърба и двете ръце. Майката на Иван Д. се опитала да му помогне, като го поляла с вода и срязала част от горящите дрехи. На място пристигнал екип на Спешна помощ, който откарал пострадалия Иван Д. в болница, където въпреки проведеното интензивно лечение, той починал на 26 февруари 2017 г. от причинените травми. Обвиняемият Никола Д. е с взета мярка за неотклонение „задържане под стража“ и се намира в Затвора в гр. Пловдив.", "date": "2017-06-21", "title": "Пловдив: Окръжната прокуратура внесе обвинителен акт спрямо 51-годишен мъж за умишлено убийство на своя син"}
{"url": "http://www.focus-news.net/news/2017/06/21/2407232/savmestna-rabotna-grupa-mezhdu-balgariya-i-makedoniya-shte-obsadi-izgrazhdaneto-na-interkonektor-mezhdu-dvete-strani.html", "text": "Да се създаде съвместна работна група, която да проучи възможностите за изграждане на междусистемна газова връзка между България и Македония. Това предложи министърът на енергетиката Теменужка Петкова на среща с македонския премиер Зоран Заев, който е на посещение в нашата страна, съобщиха от пресцентъра на Министерство на енергетиката. \r\nОще през 2012 г. газовите оператори на двете държави са разговаряли по идеята за изграждане на интерконектор и тогава „Булгартрансгаз“ е дал подкрепа за проекта, припомни Петкова. По нейните думи, работата по бъдещия интерконектор трябва да продължи с информация за предпроектното проучване и за пазарния интерес към връзката. \r\nКакто е известно, през 2015 г. в Дубровник, Хърватия, 15 държави от ЕС и Енергийната общност, включително и Република Македония, подписаха Меморандум за общ подход за справяне с предизвикателствата за диверсификация и сигурност на газовите доставки. Страните се договориха да работят заедно за ускоряване изграждането на липсващите газови връзки, както и за разрешаване на проблемите, които възпрепятстват сигурността на доставките и развитието на интегриран и конкурентен енергиен пазар в региона. Един от проектите, заложени в плана за действие към Меморандума, е изграждането на интерконектор между двете страни.\r\nМинистър Петкова информира македонския премиер Заев за напредъка по изграждане на интерконекторите със Сърбия, Турция и Гърция. \r\nМежду нашите две страни съществува широко поле за развитие на двустранното сътрудничество в областта на енергетиката, каза енергийният министър. \r\nМакедонският премиер Зоран Заев потвърди, че един от основните приоритети на новото правителство е енергетиката. Той информира министър Петкова за осигуреното финансиране в размер на 2 млрд. евро за газифициране на страната. Засега само община Струмица е газифицирана, но ние искаме да покрием поне 63% от отоплението на детски градини и общински сгради с газ, каза Зоран Заев.  По неговите думи, България може да осигури експертизата за реализиране на тази цел. Заев припомни също, че в повечето случаи Македония разчита на внос от България при недостиг на електроенергия. \r\nДвете страни се съгласиха, че стабилното сътрудничество в областта на електроенергетиката трябва да продължи да се задълбочава. Изграденият електропровод Червена могила – Щип – първата директна 400-киловолтова връзка между енергосистемите на България и Македония -  е част от инфраструктурата на Европейския коридор №8. Той е етап от реализиране на стратегията на електроенергийните компании от балканските страни за улесняване функционирането на регионалния енергиен пазар.  \r\nОбменът на ноу-хау в производството на ток и газовата сфера са конкретните области, в които можем да си сътрудничим, смята македонският премиер. \r\nМакедонската страна е запозната с концепцията на България за газоразпределителен център и възможностите, които той ще осигури за достъп до природен газ от различни източници, стана ясно още по време на срещата. В разговора Зоран Заев потвърди интереса на нашите съседи да получават синьо гориво  от българската страна.", "date": "2017-06-21", "title": "Съвместна работна група между България и Македония ще обсъди изграждането на интерконектор между двете страни"}
{"url": "http://www.focus-news.net/news/2017/06/21/2407213/aleksandar-nenkov-gerb-kam-bsp-nyama-opasnost-za-naselenieto-v-haskovo-institutsiite-sa-si-svarshili-rabotata-makar-da-ne-vi-se-vyarva.html", "text": "За тези 2 месеца, през които заседаваше комисията, стана ясно, че пряка опасност за населението няма, ако бяхте присъствали на комисия, щяхте да имате възможността да чуете експертите. Това каза народният представител от ГЕРБ Александър Ненков по време на дебатите по удължаването на срока на действие на Временната комисия за установяване на потенциално опасните питейни води във връзка с изказването на Елена Йончева, предаде репортер на Агенция „Фокус“. „Наслушахме се как обяснявахте как това бил „вторият Чернобил“, институциите си мълчали, как прикривали от хората информацията. Да бяхте направили справка как институциите макар да не ви се вярва са си свършили работата“, коментира той. Александър Ненков обясни, че в случаите, когато е имало данни за завишено наличие на уран във водата веднага РЗИ е издало предписание за спиране на кладенците. „С лека ръка хвърляте кал на някакви хора, институции или дирекции, а те всъщност са си свършили работата. Не е нужно да си правим политически ПР, да покажем кой е по-голям радетел за безопасността на хората“, обясни народният представител. „Ще подкрепим удължаването на срока, защото има данни, които все още не са представени в комисията“, допълни той.  „До този момент комисията работи в пълен синхрон, мога да похваля всички колеги, независимо дали са управляващи и опозиция, защото диалогът ни е конструктивен“, уточни Александър Ненков. „ГЕРБ подкрепи тази комисия въпреки че беше по ваша инициатива колеги от ляво, за да покажем на хората и да видим дали има опасност или не, дали има пропуски или няма. Това е смисъла на комисията, а не да си правим ПР и да подвеждаме хората“, каза още той.\r\nБиляна ИВАНОВА", "date": "2017-06-21", "title": "Александър Ненков, ГЕРБ към БСП: Няма опасност за населението в Хасково, институциите са си свършили работата, макар да не ви се вярва"}
{"url": "http://www.focus-news.net/news/2017/06/21/2407234/veliko-tarnovo-obrazovatelni-igri-shte-se-provedat-v-grada-po-povod-mezhdunarodniya-den-za-borba-s-narkomaniite-26-yuni.html", "text": "По повод Международния ден за борба с наркоманиите - 26 юни, РЗИ съвместно с Община Велико Търново организира Образователни игри със съзнателен характер на теми, свързани със здравословния начин на живот и под надслов \"Ние знаем как да бъдем здрави\". Това съобщиха от пресцентъра на Община Велико Търново. Събитието ще е на 22 юни 2017 година, от 14.00 часа, в парк \"Дружба\".", "date": "2017-06-21", "title": "Велико Търново: Образователни игри ще се проведат в града по повод Международния ден за борба с наркоманиите - 26 юни"}
{"url": "http://www.focus-news.net/news/2017/06/21/2407233/haskovo-42-803-tekstilni-izdeliya-i-144-chanti-portmoneta-i-kolani-na-zashtiteni-marki-sa-izzeti-na-mitnicheski-punkt-kapitan-andreevo.html", "text": "42 803 текстилни изделия и 144 чанти, портмонета, колани, със съмнения, че са произведени в нарушение на права върху интелектуалната собственост, задържаха в началото на тази седмица (19 юни 2017 г.) митническите служители на Митнически пункт \"Капитан Андреево\". Това съобщиха от Агенция \"Митници\". Стоката е превозвана с камион с полска регистрация, който пътувал от Турция за Полша. Камионът е селектиран за щателна митническа проверка по метода „анализ на риска\", при която митническите служители установяват, че количеството на групажната стока от 672 колета съвпада с обявеното, но част от нея носи емблеми на световни марки. При проверката са открити 38 910 чифта дамски, мъжки и детски чорапи, по-голяма част от които с логото на Adidas, Nike, Tommy Hilfiger, Calvin Klein, New Balance, Armani. Открити са и общо 3893 текстилни изделия- тениски, спортни комплекти, блузи, ризи, панталони, с логото на световноизвестни марки - Adidas, Nike, Hugo Boss, Calvin Klein, Armani, Pepe Jeans, Tommy Hilfinger, както и 144 чанти, портмонета и колани носещи фигуративни и словесни изображения на Gucci, Guess Chanel, Michael Kors.\r\nВ изпълнение на Европейския Регламент 608/2013 относно защитата на правата върху интелектуалната собственост и Закона за марките и географските означения имитациите са задържани и за случая ще бъдат информирани правопритежателите на търговските марки.", "date": "2017-06-21", "title": "Хасково: 42 803 текстилни изделия и 144 чанти, портмонета и колани на защитени марки са иззети на Митнически пункт \"Капитан Андреево\""}
{"url": "http://www.focus-news.net/news/2017/06/21/2407221/a1on-makedoniya-zhelezopatnata-liniya-sofiya-skopie-e-prioritet-za-balgariya-i-makedoniya.html", "text": "Според българския министър на транспорта и информационните технологии Ивайло Московски и неговия македонски колега Горан Сугарески изграждането на железопътната линия София-Скопие е приоритет, предаде скопският телевизионен канал   A1On.\r\n„Железопътната връзка е от съществено значение за свободния поток на пътници и стоки, а за реализацията на проекта са необходими средства за изграждане на железопътната линия от македонска страна, за модернизацията на  линията от София до Гюешево, както и за доизграждането  2,5 км трасе от Гюешево до македонската граница“, посочиха министрите.\r\nМосковки заяви, че очаква гаранции от македонската страна за изграждане на линията от село Беляковце до българската граница и добави, че вече са осигурени средства за модернизация на железопътната линия София-Перник-Радомир-Гюешево.\r\nДвамата министри се съгласиха, че с бюджетите на двете държави трудно може да се реализира железопътната връзка и добавиха, че е необходимо с общи сили да се търсят инвеститори от чужбина.\r\nМинистър Сугарески информира за напредъка на проекта за изграждане на линията от Крива Паланка до границата с България, който трябва да се реализира в близост до границата между двете страни и за който е необходимо изграждането на трансграничния тунел „Деве баир“. Виктор Турмаков", "date": "2017-06-21", "title": "A1On (Македония): Железопътната линия София-Скопие е приоритет за България и Македония"}
{"url": "http://www.focus-news.net/news/2017/06/21/2407230/angel-vukodinov-naz-srednite-dobivi-ot-zhatvata-na-pshenitsa-v-stranata-shte-sa-okolo-400-kilograma-ot-dekar.html", "text": "Средните добиви от жътвата на пшеница в страната ще са около 400 килограма от декар, при ечемика – около 320 килограма от декар. Това каза за Радио „Фокус“ – Пловдив Ангел Вукодинов, председател на Контролния съвет на Националната асоциация на зърнопроизводителите в България (НАЗ). По думите му жътвата на ечемика вече е започнала, а през следващата седмица се очаква да стартира и прибирането на пшеницата. „Зърнопроизводителите имаха много тежка лято и тежка есен през миналата година. Очерта се сравнително безводна 2016-та. В момента на някои места навакса по отношение на дъждовете в края на месец май и началото на юни, но в някои райони нямахме това наваксване. Не сме с големи очаквания, но все пак сме настроени за нормални добиви. Някъде ще има зърнопроизводители, които се представят по-добре и имат по-добри условия за повече продукция“, коментира Ангел Вукодинов. Той посочи, че най-критично е положението с реколтата от рапица. „Повече от половината рапица беше бракувана, а на нейно място бяха засети други пролетни култури, основно слънчоглед. При рапицата сме песимистично настроени. Рапиците, които останаха, няма да имат добри резултати и добивите ще бъдат средно около 150 килограма от декар. Ситуацията с рапицата беше притеснителна още през есента. Там изобщо не очакваме добри резултати, докато при пшеницата сме оптимисти“, каза още Вукодинов.\r\nПредседателят на Контролния съвет на Националната асоциация на зърнопроизводителите в България добави, че през последните години постоянно се вдига себестойността на произвежданата продукция. „С нормални резултати зърнопроизводителите остават в бизнеса, но не могат да реализират достатъчно приходи. Най-често си възвръщат това, което са вложили. Единствено зърнопроизводителите, които успяват да постигнат по-добри резултати, те очакват и печалба от това производство“, отбеляза Ангел Вукодинов.\r\nТони МИХАЙЛОВ", "date": "2017-06-21", "title": "Ангел Вукодинов, НАЗ: Средните добиви от жътвата на пшеница в страната ще са около 400 килограма от декар"}
{"url": "http://www.focus-news.net/news/2017/06/21/2407238/gabrovo-narodniyat-predstavitel-nikolay-sirakov-provede-sreshti-s-grazhdani-v-tryavna-i-s-rakovodstvoto-na-obshtinata.html", "text": "Народният представител от ГЕРБ Николай Сираков проведе приемен ден за граждани в Трявна. Това съобщиха от пресцентъра на ПП ГЕРБ. По време на него беше обсъден въпросът със справедливото начисляване на такса битови отпадъци. Сираков представи няколко възможни варианта за формиране на такса смет и обясни, че решението за промяна на формулата, по която се изчислява, предстои да се взема на национално ниво, както и че се обсъжда от доста време, като се търси възможно най-справедливият вариант. Той уточни, че справедлив не означава непременно по-евтин и че е възможно за някои да се увеличи.\r\nПред Сираков бяха поставени някои теми за обсъждане в областта на културата. Той пое ангажимент в най-скоро време да проведе среща с представители на културните институции и ръководството на Общината по въпросите.\r\nКметът Дончо Захариев и Николай Сираков обсъдиха възможността общежитието на стадиона да се превърне в хотелска база за гостуващите отбори.", "date": "2017-06-21", "title": "Габрово: Народният представител Николай Сираков проведе срещи с граждани в Трявна и с ръководството на Общината"}
{"url": "http://www.focus-news.net/news/2017/06/21/2407239/sofiya-vavezhda-se-organizatsiya-na-dvizhenieto-za-provezhdane-na-sabitie-na-posolstvoto-na-sasht.html", "text": "Въвежда се организация на движението за провеждане на събитие на Посолството на САЩ. Това съобщиха от пресцентъра на Столична община. \r\nОт 08.00 до 23.00 часа на 6 юли 2017 г. се забранява престоят и паркирането на пътни превозни средства, с изключение на автомобилите на гостите поканени на приема по: \r\n- ул. „Козяк” между ул. „Люботрън” и бул. „Никола Вапцаров”; \r\n- ул. „Проф. Д-р Желязко Христов” между ул. „Козяк” и бул. „Никола Вапцаров”; \r\n- ул. „Елизиер Папо”. \r\nОт 18.00 до 23.00 часа на 6 юли 2017 г. се забранява влизането на товарни моторни-превозни средства по, както следва: \r\n- ул. „Козяк” между ул. „Люботрън” и бул. „Никола Вапцаров”; \r\n- ул. „Проф. Д-р Желязко Христов” между ул. „Козяк” и бул. „Никола Вапцаров”; \r\n- ул. „Елизиер Папо”.", "date": "2017-06-21", "title": "София: Въвежда се организация на движението за провеждане на събитие на Посолството на САЩ"}
{"url": "http://www.focus-news.net/news/2017/06/21/2407236/sofiya-vavezhda-se-vremenna-organizatsiya-na-dvizhenieto-vav-vrazka-s-festivala-sofiya-disha.html", "text": "Въвежда се временна организация на движението във връзка с фестивала „София диша“. Това съобщиха от пресцентъра на Столична община. \r\nОт 06.00 часа на 24 юни 2017 г. до 24.00 часа на 25 юни 2017 г.  се забраняват престоят и паркирането на пътни превозни средства, както следва:\r\n- на пл. „Св. Александър Невски”;\r\n- на ул. „Оборище” между бул. „Васил Левски” и ул. „Г.С.Раковски”;\r\n- на ул. „Дунав” между ул. „Московска” и ул. „Оборище”;\r\n- на ул. „11-ти август” между ул. „Московска” и ул. „Оборище”;\r\n- на ул. „15-ти ноември” между пл. „Св. Александър Невски” и бул. „Цар Освободител”.\r\n От 08.00 часа на 24 юни 2017 г. до 24.00 часа на 25 юни 2017 г.  се забранява влизането на пътни превозни средства, както следва:\r\n- по ул. „Оборище” между бул. „Васил Левски” и ул. „Г. С. Раковски”;\r\n- по ул. „Дунав” между ул. „Московска” и ул. „Оборище”;\r\n- по ул. „11-ти август” между ул. „Московска” и ул. „Оборище”;\r\n- по ул. „15-ти ноември” между пл. „Св. Александър Невски” и бул. „Цар Освободител”.", "date": "2017-06-21", "title": "София: Въвежда се временна организация на движението във връзка с фестивала „София диша“"}
{"url": "http://www.focus-news.net/news/2017/06/21/2407235/vitsepremierat-tomislav-donchev-8-registara-i-12-uslugi-shte-sa-dostapni-po-elektronen-pat.html", "text": "8 регистъра и 12 услуги  ще са достъпни по електронен път. Това заяви заместник министър-председателят Томислав Дончев на брифинг в Министерски съвет, предаде репортер на Агенция \"Фокус\". \"Нашата цел е справките да се извършват по електронен път. Това ще доведе до поевтиняване и по-голяма скорост. Базираме се на 12 типа удостоверения, които са достъпни по 8 регистъра. Тези регистри са достъпни вече по електронен път. Ще искаме информация от администрациите\", заяви Томислав Дончев. В много стегнати срокове до началото на август ще анализираме тази информация. Трябва да изчерпим възможността някой да носи хартия в администрация. Днес е първата голяма крачка. Когато този процес завърши, ще имаме безхартиено общуване между хора и администрация\", допълни той. \r\nЛюба АЛЕКСИЕВА\r\nОчаквайте подробности!", "date": "2017-06-21", "title": "Вицепремиерът Томислав Дончев: 8 регистъра и 12 услуги ще са достъпни по електронен път"}
{"url": "http://www.focus-news.net/news/2017/06/21/2407240/narodniyat-predstavitel-ot-pp-gerb-yambol-d-r-yuliyan-papashimov-provede-priemen-den-v-grad-straldzha.html", "text": "Народният представител от ПП ГЕРБ-Ямбол д-р Юлиян Папашимов проведе приемен ден в град Стралджа, съобщиха от пресцентъра на ПП ГЕРБ. Да бъде довършена сградата на Новата болница в Ямбол, настояха пред народния представител част от посетителите на приемния ден. Сегашната база на областната МБАЛ „Св. Пантелеймон”  е от павилионен тип, без функционално и конструктивно свързани помещения и отделения. Сградата на новата болница е почти завършена и годна за употреба, при положение, че се направят необходимите довършителни работи.\r\nПосетители на приемната се обърнаха към народния представител и с молба да се създадат условия за по-голяма трудова заетост  с цел развитие на малкия и среден бизнес в община Стралджа.\r\nВ рамките на приемния ден на ямболския депутат бяха дискутирани и въпроси, свързани със засилването на контрола при издаването на т.нар.телкови решения.", "date": "2017-06-21", "title": "Народният представител от ПП ГЕРБ-Ямбол д-р Юлиян Папашимов проведе приемен ден в град Стралджа"}
{"url": "http://www.focus-news.net/news/2017/06/21/2407222/srokat-za-rabota-na-vremennata-komisiya-za-ustanovyavane-na-potentsialno-opasni-piteyni-vodi-be-udalzhen-do-30-septemvri.html", "text": "Народните представители приеха Проект за решение за удължаване срока на действие на Временната комисия за установяване на потенциално опасните и конкретни случаи на радиоактивното замърсяване на питейни води, предаде репортер на Агенция „Фокус“. Предложението за удължаване на срока за действие на комисията до 30 септември беше прието с 159 гласа „за“ и 12 гласа „въздържал се“. Според вносителите срокът на действие на комисията трябва да бъде удължен, защото за досега определения срок от 2 месеца не могат да се разгледат доказани и потвърдени лабораторни резултати от анализи на водните проби. Резултатите от анализите изискват технологично време, в някои случаи до един месец.\r\nОт БСП предложиха срокът за работа на комисията да бъде удължен с 30 дни, както и до 28 юни да бъде внесен междинен доклад за работата на комисията. И двете предложения бяха отхвърлени в пленарна зала.\r\nБиляна ИВАНОВА", "date": "2017-06-21", "title": "Срокът за работа на Временната комисия за установяване на потенциално опасни питейни води бе удължен до 30 септември"}
{"url": "http://www.focus-news.net/news/2017/06/21/2407228/premierat-na-makedoniya-zoran-zaev-balgariya-ni-dade-signal-za-iskreno-priyatelstvo.html", "text": "България ни даде сигнал за искрено приятелство, отбеляза премиерът на Република Македония Зоран Заев на срещата си с председателя на Народното събрание Димитър Главчев, съобщиха от пресцентъра на Народното събрание. Зоран Заев изрази надежда, че отношенията между нашите страни в бъдеще ще се развиват и задълбочават. \r\nПредседателят на парламента подчерта, че България има последователна позиция за подкрепа на евроатлантическата и европейската перспектива на Република Македония. Ще работим за изграждането на отношения на добросъседство на Балканите и пример за това е подготовката за сключване на договор за добросъседство, който ще създаде ясен регламент за развитието на двустранните отношения, добави Димитър Главчев. \r\nОбщо бе мнението, че сключването на договора ще постави партньорството ни на нова основа и ще открие пътя за интензивно сътрудничество във всички сфери. \r\nПредседателят на Народното събрание Димитър Главчев изрази задоволство от успокояването и стабилизирането на политическата обстановка в Република Македония. \r\nНа срещата бе отбелязано, че основен принос за разширяване на сътрудничеството могат да имат и добрите контакти между парламентите на двете страни.", "date": "2017-06-21", "title": "Премиерът на Македония Зоран Заев: България ни даде сигнал за искрено приятелство"}
{"url": "http://www.focus-news.net/news/2017/06/21/2407242/lovech-narodniyat-predstavitel-kalin-vasilev-provede-priemni-vav-vsichki-naseleni-mesta-na-obshtina-lukovit.html", "text": "Народният представител Калин Василев завърши обиколката си във всички населени места на община Луковит. Това съобщиха от пресцентъра на ПП ГЕРБ. Той проведе приемни, като се срещна с хората, които го изпратиха в НС. \r\nОсновното послание, отправено към Калин Василев, е: „Искаме надграждане на постигнатото, сигурност и стабилност“.\r\nНародният представител представи пред своите избиратели програмата на управляващите по отношение доходи, социални услуги, обществен ред и сигурност. \r\nТой подчерта постепенното увеличаване на минималната и средна работна заплата и заяви: „Устойчивото нарастване на доходите е основен приоритет на нашето управление и то може да стане за сметка на ръста на икономиката“. \r\nВасилев, когото жителите на община Луковит добре познават, отговаряше на въпросите на възрастните хора, свързани със стабилната пенсионна система, която да гарантира предвидимост и спокойствие на хората в дългосрочен план, която да съчетава балансирано повишаване на пенсиите от една страна, с намаляване на дефицита в системата - от друга. Той акцентираше, че с грижа за възрастните хора се предвиждат и повече социални услуги за тях.\r\nНа въпросите свързани с обществен ред и сигурност Калин Василев посочи, че ГЕРБ работи за осигуряване на полицейско присъствие и видеонаблюдение във всички населени места и обясни, че Общинска администрация Луковит създава звено „Инспекторат“, което да осъществява контрол по спазването на нормативните актове, приети от Общински съвет Луковит, като при осъществяване на дейността си ще си взаимодействат ефективно с представителите на отговорните институции и ще получават съдействие от кметовете и кметските наместници по места в общината.", "date": "2017-06-21", "title": "Ловеч: Народният представител Калин Василев проведе приемни във всички населени места на община Луковит"}
{"url": "http://www.focus-news.net/news/2017/06/21/2407241/blagoevgrad-zapochna-petoto-yubileyno-izdanie-na-teatralno-tantsoviya-festival-talantino.html", "text": "За пета поредна година бе поставено началото на един от най- обичаните театрални фестивали - „Талантино”, който представя школи от цялата страна именно в Благоевград. Това съобщиха от пресцентъра на Община Благоевград. В лицето на жури и в тазгодишното издание участниците ще виждат актьорите Веселин Калановски и Николай Станоев. Първото представление на фестивала беше от арт асоциация ,,Водолей“ от град София с ,,Ние врабчетата“ по Йордан Радичков. В първия ден на фестивал „Талантино“, пред благоевградската публика бяха изиграни още ,,Бяла приказка“ по Валери Петров и „Антигона“ по Софокъл. С ,,Кавказкият тебеширен кръг“ по Брехт на арт асоциация ,,Водолей“ се закри първият театрално-танцов фестивален ден. \r\n„Талантино“ продължава и днес с театрална школа към ЦЛТРДБ-Благоевград от 12:00 часа. Ще бъде представен „Аладин и вълшебната лампа“ на театрална школа към НЧ „Св.Климен Охридски“ от град Симитли, което ще започне в 16:00 часа. Във втория ден децата- таланти ще ни покажат и постановката ,,Ботушките на Дядо Коледа“, представена от МТШ ,,Зад кулисите“ – гр. София. Те ще стартират в 18:00 часа, а в 19:30 часа  младежки театър ,,Приятели“ към Младежки дом-гр.Пазарджик ще се въплътят в ,,Мечка“от А.П.Чехов. \r\nПодготвената програма е богата и обещава добри емоции. Децата- артисти ще показват своя талант и професионализъм в различни сцени, произведения и жанрове. Фестивалът продължава до 24 юни.", "date": "2017-06-21", "title": "Благоевград: Започна петото юбилейно издание на театрално-танцовия фестивал „Талантино“"}
{"url": "http://www.focus-news.net/news/2017/06/21/2407243/sofiya-vavezhda-se-vremenna-organizatsiya-na-dvizhenieto-za-provezhdane-na-godishni-nagradi-na-balgarskata-filmova-akademiya.html", "text": "Въвежда се промяна в организацията на движение с цел отразяване на Годишни награди на българската филмова академия на 26 юни 2017 г. Това съобщиха от пресцентъра на Столична община. От 08.00 до 21.00 часа на 26 юни 2017 г. се забраняват престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Георги Бенковски” между бул. „Цар Освободител” и ул. „Аксаков” , от страната на четните номера.", "date": "2017-06-21", "title": "София: Въвежда се временна организация на движението за провеждане на Годишни награди на българската филмова академия"}
{"url": "http://www.focus-news.net/news/2017/06/21/2407244/evrodeputatat-vladimir-uruchev-shte-otkrie-5-tiya-folkloren-festival-na-invalidite-v-smolyan.html", "text": "Под патронажа на евродепутата от ГЕРБ/ЕНП Владимир Уручев и Министерство на културата в Смолян ще се проведе 5-тия Национален фолклорен фестивал на инвалидите. Това съобщиха от пресцентъра на ПП ГЕРБ. Проявата се организира от фондация „Център за устойчиво развитие, образование и напредък“ –Неделино, и районната организация на Съюза на инвалидите в България. Събитието е под наслов „Открий себе си и мечтай“ и ще се проведе на 24 и 25 юни. До момента участие са заявили над 700 изпълнители от 53 съюзни организации на хора с увреждания от цялата страна. Тази година чуждестранното участие ще е от Македония, Гърция и Сърбия. \r\nΠpoявaтa имa cъcтeзaтeлeн xapaĸтep и yчacтницитe щe бъдaт oцeнeни oт пpoфecиoнaлнo жypи c пpeдceдaтeл пpoф. Mилчo Bacилeв – peĸтop нa Aĸaдeмиятa зa мyзиĸaлнo, тaнцoвo и изoбpaзитeлнo изĸycтво в Πлoвдив, Виолета Георгиева- изпълнител на колоритния неделински двуглас, Румен Контилов- преподавател по музика от златоградското с.Старцево. Прочутата родопска певица Валя Балканска ще бъде почетен председател на журито.\r\nФестивалът години наред се подпомага финансово от Владимир Уручев.  Мероприятието  е прераснало от туристически излет през 2010 г. на връх „Света Неделя“ край Златоград, но са решили да се преместят в Смолян, тъй като центърът на града е пригоден за хора с инвалидни колички.\r\nВече две години събитието се провежда в областния град и кметът Николай Мелемов любезно им предоставя откритата сцена на площад „България“. \r\nОсвен изявите на сцена, в рамките на тези два дена, във фоайето на РДТ „Николай Хайтов“ ще се проведе и изложба-базар с ръкоделия и предмети, изработени от хора с увреждания. \r\nЕвродепутатът Владимир Уручев ще открие официално фестивала е на 24 юни 2017 г. от 10:00 часа на Амфитетъра, Нов център. Организаторите на проявата очакват около 3000 гости от страната и чужбина.", "date": "2017-06-21", "title": "Евродепутатът Владимир Уручев ще открие 5-тия фолклорен фестивал на инвалидите в Смолян"}
{"url": "http://www.focus-news.net/news/2017/06/21/2407231/zoran-zaev-istoriyata-da-ya-ostavim-na-istoritsite-a-ne-na-polititsite.html", "text": "По време на втория ден от посещението си в България македонският министър-председател заяви, че политическите отношения между двете държави са били хладни по политически причини, предаде македонското издание  „Фокус“.\r\n„Чий е цар Самуил трябва да се обсъжда от историците, а не от политиците“, заяви Заев след срещата си с българските политици. Той посочи, че голяма част от историята на двете страни е обща и че в македонските учебници ще бъде променено това, което не е в новия дух на сътрудничество между двете държави.\r\nВъв вторник Заев проведе среща с българския министър –председател Бойко Борисов, а следобеда и с президента Румен Радев.  Виктор Турмаков", "date": "2017-06-21", "title": "Зоран Заев: Историята да я оставим на историците, а не на политиците"}
{"url": "http://www.focus-news.net/news/2017/06/21/2407246/burgas-okrazhniyat-sad-otlozhi-deloto-na-balgarskata-grazhdanka-izdirvana-s-evropeyska-zapoved-za-arest-za-ubiystvo.html", "text": "Окръжен съд – Бургас заседава по дело за изпълнение на Европейска заповед за арест издадена от Кралство Нидерландия, спрямо българската гражданка Красимира К., обвиняема за убийство, непредумишлено убийство или квалифицирано убийство, наказуемо по чл. 289, чл. 287 или чл. 288 от НК на Кралство Холандия или кражба с употреба на сила, в следствие на което е причинена смърт. Бургаският окръжен съд взе мярка за неотклонение „Задържане под стража“ спрямо Красимира К., на 14 юни 2017 г. Това съобщават от Окръжен съд - Бургас. В Европейската заповед за арест от фактическа страна е посочено, че на 20 март 2017 г., в жилище в Кралство Холандия, е открит трупа на холандския гражданин К.Х. ван Сайк. В жилището е открит разсадник на марихуана, чиято реколта е била прясно обрана. На тиксо, навито около глезените на жертвата, е открит пръстов отпечатък на исканото лице, също и дълъг черен косъм. Същевременно на Красимира К. са направени снимки пред дома на жертвата от други холандски граждани, на 19 март 2017 г. На същата дата, около полунощ, свидетели са установили, че три или четири лица излизат от жилището на жертвата.\r\nВ съдебното заседание днес обвиняемата каза пред съдебния състав, че разбира смисъла и значението на издадената Европейска заповед за арест. Красимира К. изрази желание да бъде доброволно предадена на Холандските съдебни власти и не се отказа от приложението на принципа на особеността. Този принцип позволява на исканото лице да бъде съдено, но само за престъплението, за което е предадено.\r\nОкръжен съд – Бургас отложи делото и насрочи следващото съдебно заседание за 26 юни 2017 г., спазвайки процедурата при съгласие за предаване, регламентирана в чл. 45 от Закона за екстрадицията и Европейската заповед за арест, а именно тридневен срок, в който лицето има право да оттегли искането си за предаване.", "date": "2017-06-21", "title": "Бургас: Окръжният съд отложи делото на българската гражданка, издирвана с Европейска заповед за арест за убийство"}
{"url": "http://www.focus-news.net/news/2017/06/21/2407249/kyustendil-izvarshva-se-tretirane-sreshtu-karlezhi-i-nasekomi-v-chast-ot-zhilishtnite-kvartali-na-grada.html", "text": "Извършва се третиране срещу кърлежи и насекоми в част от жилищните квартали на града. Това съобщи за Радио „Фокус” – Кюстендил Олег Цветков, директор на общинското дружество „Дезинфекция, дезинсекция и дератизация“. Обработките са започнали, след стабилизиране на метеорологичните условия и се извършват на места, на които тревните площи са окосени. Екипите на дружеството пръскат срещу кърлежи и комари. Обръща се внимание на районите около детските и спортните площадки, изградени в жилищните квартали на Кюстендил. Според Олег Цветков на всяко третирано място е поставена информационна табела, съдържаща датата на пръскане, времето на карантина, както и името на препарата, с който е извършена обработката.\r\nВенцеслав ИЛЧЕВ", "date": "2017-06-21", "title": "Кюстендил: Извършва се третиране срещу кърлежи и насекоми в част от жилищните квартали на града"}
{"url": "http://www.focus-news.net/news/2017/06/21/2407248/mladezhi-i-predstaviteli-na-mestnata-vlast-v-kyustendil-posetiha-bryuksel-po-pokana-na-evrodeputata-d-r-andrey-kovachev.html", "text": "Млади хора и представители на местната власт от област Кюстендил бяха на посещение в Брюксел по покана на евродепутата от ГЕРБ/ЕНП д-р Андрей Ковачев. Това съобщиха от пресцентъра на ПП ГЕРБ. В посетителската група се включиха общински съветници и младежи от общините Кюстендил, Бобов дол, Бобошево и Сапарева баня. Гостите от България бяха посрещнати в сградата на Европейския парламент лично от д-р Андрей Ковачев. Те имаха възможност да научат повече за дейността му като евродепутат и да се запознаят отблизо със структурата и работата на европейските институции. С евродепутата те обсъдиха и позициите на ЕС по различни въпроси, както и актуалната политическа обстановка. \r\nЗаедно с тях, Брюксел посетиха и шестима младежи от страната, които чрез своите успешни кандидатури, бяха избрани в конкурс за млади хора на тема \"Първите 10 неща, с които свързвате членството на България в ЕС\". Конкурсът бе организиран от д-р Андрей Ковачев. В посетителската група имаше и представители на Фондация „Остров Белене”.", "date": "2017-06-21", "title": "Младежи и представители на местната власт в Кюстендил посетиха Брюксел по покана на евродепутата д-р Андрей Ковачев"}
{"url": "http://www.focus-news.net/news/2017/06/21/2407250/pg-na-gerb-i-kt-podkrepa-obsadiha-klyuchovi-problemi-svarzani-s-dohodite.html", "text": "Представители на ПП на ГЕРБ и ръководството на КТ „Подкрепа” проведоха едночасова среща в парламента, предаде репортер на Агенция „Фокус”. След срещата председателят на Бюджетната комисия и народен представител ГЕРБ Менда Стоянова обясни пред журналисти, че на нея са били обсъдени ключови проблеми от различни сфери на обществения живот. „Постарали са се, приготвили са доста сериозен материал от над 40 страници, с конкретни предложения. Много от тях успяхме да обсъдим, по други – тепърва ще разговаряме. Винаги сме водили диалози със синдикати и работодателски организации”, обясни Стоянова. Тя поздрави КТ „Подкрепа” за това, че винаги в своите конкретни предложения стъпват на здравата икономическа логика и възможностите, които държавата ни има. „Няма предложения, които са крайни и които по никакъв начин немогат да бъдат поставени на масата на диалога”, допълни още Менда Стоянова и обеща диалогът да продължи. \r\nОт своя страна президентът на КТ „Подкрепа” инж. Димитър Манолов обясни, че на срещата е била обсъждана ситуацията с доходите в страната. „Очевидно е, че с това ниво на доходите неможе да приказваме нито за Еврозоната, нито за някаква Европа, която да се движи интегрирано и ние да сме в центъра на този интегритет”, заяви Манолов. По думите му посоката, която ГЕРБ предприемат с повишаването на минималната работна заплата и увеличение на заплатите в сектора на образованието е вярна. „Днес и за пенсиите, където според нас верният подход е по-различен, но си даваме сметка, че на този етап друг не е възможен. Верният подход е да се запазят съотношенията на равнищата според осигурителния принос на лицата”, обясни инж. Манолов. „Информирахме ПГ на ГЕРБ, че КТ „Подкрепа” няма да се съгласи с никакъв механизъм за определяне на минималната работна заплата, в който присъстват текущи параметри, като сегашната средна работна заплата. Това би ни обрекло на вечна бедност”, допълни още той. Президентът на КТ „Подкрепа” обяви, че подкрепя и протеста на служителите на МВР за увеличение на заплатите. \r\nИван ЛАЗАРОВ", "date": "2017-06-21", "title": "ПГ на ГЕРБ и КТ „Подкрепа” обсъдиха ключови проблеми, свързани с доходите"}
{"url": "http://www.focus-news.net/news/2017/06/21/2407251/burgas-okrazhnata-prokuratura-zadarzha-za-72-chasa-obvinyaem-v-opit-za-ubiystvo-na-svoya-brat.html", "text": "Окръжна прокуратура – Бургас задържа за 72 часа Марин А. (на 24 г. от Бургас). Той е обвинен за това, че на 19 юни 2017 г. в гр. Бургас направил опит умишлено да умъртви К.С., като опитът е останал недовършен поради независещи от дееца причини. Това съобщават от Апелативна прокуратура - Бургас.\r\nПредстои Окръжна прокуратура – Бургас да внесе в съда искане за определяне на постоянна мярка „задържане под стража“ спрямо обвиняемия.", "date": "2017-06-21", "title": "Бургас: Окръжната прокуратура задържа за 72 часа обвиняем в опит за убийство на своя брат"}
{"url": "http://www.focus-news.net/news/2017/06/21/2407237/afp-bombata-na-obezvredeniya-napadatel-v-bryuksel-e-sadarzhala-gvozdei-i-gazova-butilka-za-da-prichini-poveche-shteti.html", "text": "Брюкселската прокуратура съобщи, че бомбата, открита у обезвредения миналата нощ нападател на централната гара в Брюксел е съдържала гвоздеи и газова бутилка, за да може да причини колкото се може повече щети, предаде  AFP.\r\nОт там поясниха, че задържаният е бил 36-годишен мароканец с инициали О.З., но не предоставиха допълнителни данни за самоличността му. \r\n„В подготвената от обезвреденото лице бомба, бяха открити гвоздеи, както и газова бутилка“, съобщава прессекретарят на белгийската прокуратура Ерик Ван дер Сипт.  Виктор Турмаков", "date": "2017-06-21", "title": "AFP: Бомбата на обезвредения нападател в Брюксел е съдържала гвоздеи и газова бутилка, за да причини повече щети"}
{"url": "http://www.focus-news.net/news/2017/06/21/2407256/plovdiv-silno-koroziral-snaryad-e-otkrit-pri-izkopni-raboti-v-chasten-imot-v-plovdivskiya-kvartal-belomorski.html", "text": "Силно корозирал снаряд е бил открит вчера при изкопни работи в частен имот в пловдивския квартал “Беломорски”. Това съобщиха от ОДМВР - Пловдив. Сигналът е подаден около 11.30 часа, на телефон 112. Боеприпасът е с дължина около 25 см и диаметър 10 см. До идване на военни експерти районът е отцепен и обезопасен от служители на Първо РУ.", "date": "2017-06-21", "title": "Пловдив: Силно корозирал снаряд е открит при изкопни работи в частен имот в пловдивския квартал “Беломорски”"}
{"url": "http://www.focus-news.net/news/2017/06/21/2407255/zhelyo-boychev-bsp-borbata-za-svobodna-stopanska-initsiativa-e-borba-za-interesa-na-vseki-balgarski-potrebitel.html", "text": "Борбата срещу конкурентните недостатъци и пречки, борбата за свободна стопанска инициатива е борба за интереса на всеки български потребител и гражданин. Това каза зам.-председателят на ПГ на „БСП за България“ Жельо Бойчев по време на дебатите по Годишния доклад за дейността на Комисията за защита на конкуренцията през 2016 година, предаде репортер на Агенция „Фокус“. „Представителите на БСП в комисията не подкрепиха доклада, няма да го подкрепим и днес в пленарна зала“, обясни той. „Голямото ни очакване от дейността на комисията на база на извършените секторни анализи и наблюдения на бизнес средата е да бъдат направени нормативни предложения. Да бъдат предприети съответните действия за преодоляване на конкурентните пречки пред работата на бизнеса“, обясни той и допълни, че това е големият пропуск в работата на КЗК според БСП. „Очаквах да чуя в доклада до каква степен сме постигнали целите, които си поставихме с промените в Закона за защита на конкуренцията“, заяви Жельо Бойчев. Според него ако производствата на комисията показват недостатъци трябва да се видят какви са и ако има нужда да се извършат законодателни промени. „Всеки един сектор, горивата, фармацията или застрахователния пазар например, в крайна сметка цената я плаща всеки един потребител, всеки български гражданин със завишените стойности на услугите, които получаваме“, посочи народният представител. „ПГ на БСП е готова да подкрепи всички предложения в посока да преодоляваме пречките в свободния пазар и конкуренцията в България, при едно справедливо договаряне между участниците на пазара“, каза още Жельо Бойчев. \r\nБиляна ИВАНОВА", "date": "2017-06-21", "title": "Жельо Бойчев, БСП: Борбата за свободна стопанска инициатива е борба за интереса на всеки български потребител"}
{"url": "http://www.focus-news.net/news/2017/06/21/2407252/silistra-narodniyat-predstavitel-ot-gerb-altimir-adamov-organizira-priemni-za-zhitelite-na-obshtinite-alfatar-i-tutrakan.html", "text": "Народният представител от ГЕРБ Алтимир Адамов организира приемен ден на 26 юни 2017 г. за жителите на общините Алфатар и Тутракан. Това съобщиха от пресцентъра на ПП ГЕРБ. Приемният ден за жителите на община Алфатар ще се проведе от 10.00 до 12.00 часа в град Алфатар в Народно читалище „Йордан Йовков-1894г.\"\r\nПриемният ден за жителите на община Тутракан ще се проведе от 14.00 до 16.00 часа в град Тутракан, в общинския офис на партия ГЕРБ на адрес ул. „Сава Огнянов\" 4.", "date": "2017-06-21", "title": "Силистра: Народният представител от ГЕРБ Алтимир Адамов организира приемни за жителите на общините Алфатар и Тутракан"}
{"url": "http://www.focus-news.net/news/2017/06/21/2407253/vitsepremierat-tomislav-donchev-ot-septemvri-shte-izlezem-sas-zakonodatelni-promeni-za-da-sprem-tova-grazhdaninat-da-nosi-spravka-na-hartiya.html", "text": "От септември ще излезем със законодателни промени, за да спрем това гражданинът да носи справка на хартия. Това каза на брифинг в Министерския съвет вицепремиерът Томислав Дончев след редовното правителствено заседание, предаде репортер на Агенция „Фокус“. „Борбата с излишния бюрократичен товар и тежест се води на няколко фронта, ако използваме арменска терминология. На първо място търсим и идентифицираме звената и администрации, където административното обслужване е излишно забавено, затормозено, отнема много време, пари, нерви. Опитваме се да оптимизираме процесите там – да бъдат по-кратки, по-достъпни, по-евтини. Но голямата битка всъщност е друга. Тя е свързана на първо място с електронизация на процесите и най-вече със служебни справки, които да се извършват от администрацията, а не да караме гражданина да събира документи от една администрация и да ги носи в друга“, заяви Дончев. По думите му, за да получим разрешително за нещо, ако са ни необходими справки от три администрации, целта на правителството е тази справка да се извършва по служебен, електронен път, а не да гражданинът да посети първата, втората, третата администрация, да събере документи и да ги занесе в четвъртата. „Това е фундаментът на административната реформа, това ще доведе до облекчаване на процедурите, поевтиняване, по-лесен достъп, по-голяма скорост и т.н. Базираме се на 12 типа удостоверения, които вече са електронно достъпни от 8 регистъра – Търговски регистър, Имотен регистър, Регистър БУЛСТАТ, Регистър на задълженията към митническата администрация, Регистър на актовете за граждански брак, Регистър на задължените лица, Регистър на пенсионерите и Регистър на признатите дипломи за висше образование. Във връзка с това, че тези регистри вече са достъпни по електронен път от самите администрации, стартираме следния алгоритъм, веднага след взетото днес решение, ще влезем в кореспонденция с абсолютно всички администрации“, допълни вицепремиерът. Той уточни, че ще искат информация от тях кои услуги, които те предоставят са базирани на информация, налична в тези регистри. „Какви са законовите основания да изискват документи от тези регистри и да предоставят тези услуги. В много стегнати срокове, до началото на месец август, ще анализираме тази информация и най-късно от месец септември ще излезем с необходимите законодателни промени, за да спрем необходимостта да се иска от гражданина да носи справка на хартия“, каза още Томислав Дончев.\r\nЛюба АЛЕКСИЕВА", "date": "2017-06-21", "title": "Вицепремиерът Томислав Дончев: От септември ще излезем със законодателни промени, за да спрем това гражданинът да носи справка на хартия"}
{"url": "http://www.focus-news.net/news/2017/06/21/2407258/odobreni-sa-otchetite-za-deynostta-i-za-izpalnenieto-na-byudzheta-na-nzok-za-2016-g.html", "text": "Правителството одобри Отчета за изпълнението на бюджета на Националната здравноосигурителна каса за 2016 г., както и Годишния отчет за дейността на НЗОК за 2016 г. и предлага на Народното събрание да обсъди и приеме двата документа. Това съобщиха от правителствената информационна служба.\r\nОбщият размер на получените от НЗОК приходи и трансфери към 31.12.2016 г. възлиза на 3 298 608,4 хил. лв., което представлява 100% спрямо заложените в годишния план за 2016 г. средства. В сравнение със същия период на 2015 г. се отчита увеличение със 165 261,2 хил. лв. или с 5,3%, което се дължи на увеличения размер на здравноосигурителните приходи през 2016 г.\r\nПостъпилите към 31.12.2016 г. здравноосигурителни приходи са в размер на 3 257 760,1 хил. лева, което представлява изпълнение от 100% спрямо заложените в годишния план средства. В сравнение със същия период на 2015 г. се отчита ръст със 168 972,5 хил. лв. или с 5,5 на сто. Здравноосигурителните вноски, постъпили към 31.12.2016 г., са в размер на 2 212 561,1 хил. лв., което представлява изпълнение от 100,1%. В сравнение със същия период на 2015 г. се отчита ръст със 102 052,5 хил. лв. или с 4,8 процента. \r\nОбщият размер на извършените разходи и трансфери към 31.12.2016 г. е 3 296 984 хил. лв., което представлява 100% от заложените в годишния план за 2016 г. средства. Спрямо отчетените приходи и трансфери се формира положително бюджетно салдо (излишък) за годината в размер на 1 624,4 хил. лева.\r\nГодишният отчет за дейността на НЗОК за 2016 г. съдържа информация за организацията, управлението, бюджета и финансовите параметри на дейността на структурата. Основният извод в него е, че правилното и рационално използване на обществените средства е осигурило предвидима финансова среда и е създало условия за изпълнение на финансовите ангажименти на институцията в национален и в международен аспект.\r\nОтчетен е въведеният в НЗОК алгоритъм на оперативно поведение, който акцентира върху предварителния контрол. Ролята на контролната дейност е дала положително влияние върху системата, изразено в по-стриктно изпълнение на алгоритмите на клиничните пътеки, трайна тенденция към прецизиране на индикациите за хоспитализация, спазване критериите за дехоспитализация, подобряване качеството на оказаната медицинска помощ и на работата при водене на документацията и организацията на работата в лечебните заведения.\r\nПроведените разговори за отстъпки от стойността на скъпоструваща медикаментозна терапия, заплащана от НЗОК, е дала възможност за възстановяване на значителни суми. Направеният анализ на разходите за лекарствени продукти, медицински изделия и диетични храни за специални медицински цели показва тенденция към нарастване на необходимия финансов ресурс. Като причина за това НЗОК определя увеличаването броя на лекарствените продукти, които институцията заплаща, навлизането на нови, по-скъпи лекарства, ежегодно нарастващия брой здравноосигурени лица и демографската структура.", "date": "2017-06-21", "title": "Одобрени са отчетите за дейността и за изпълнението на бюджета на НЗОК за 2016 г."}
{"url": "http://www.focus-news.net/news/2017/06/21/2407260/pravitelstvoto-otpusna-neobhodimite-za-2017-g-sredstva-za-vnoski-po-mehanizma-za-bezhantsite-v-turtsiya.html", "text": "Правителството одобри допълнителни разходи по бюджета на Министерството на външните работи за 2017 г. с цел изплащане на българските вноски за 2017 г. към Механизма за бежанците в Турция. Това съобщиха от правителствената информационна служба. Общата дължима вноска в размер на 5,05 млн. лева за 2017 г. е изчислена въз основа на дела на брутния национален доход (БНД) на страната в общата сума на БНД на Европейския съюз.\r\nМеханизмът за бежанците в Турция бе създаден от Европейския съюз с цел да се координират действията в подкрепа на бежанците, финансирани от бюджетите на ЕС и на държавите членки. Общият размер на помощта по механизма е 6 млрд. евро. Споразумението за създаване на Механизма за бежанците в Турция и графика за изплащането на българските вноски в периода 2016-2019 г. са ратифицирани със закон от Народното събрание на 30 март 2016 г.\r\nСредства са предназначени за финансиране на спешните нужди от хуманитарна помощ за сирийските бежанци и приемните общности в Турция. Оперативното управление и предоставяне на средствата на територията на Турция, се извършва чрез Инструмента за предприсъединителна помощ и по линия на хуманитарната помощ.", "date": "2017-06-21", "title": "Правителството отпусна необходимите за 2017 г. средства за вноски по Механизма за бежанците в Турция"}
{"url": "http://www.focus-news.net/news/2017/06/21/2407259/sofiya-64-godishen-mazh-selo-yablanitsa-e-stanal-zhertva-na-poboy-izvarshitelyat-e-zadarzhan.html", "text": "64-годишен мъж село Ябланица е станал жертва на побой. Това съобщиха от ОДМВР - София. Извършителят на побой е задържан от служители на РУ - Своге. \r\nОколо 19.15 часа вчера в РУ - Своге бил подаден сигнал за нанесен побой на мъж от с. Ябланица. На място веднага бил изпратен полицейски екип. Пострадалият 64-годишен мъж споделил пред служителите на реда, че побоят му е нанесен от мъж от гр. Бухово. Потърпевшият бил транспортиран за лечение с охлузвания в областта на лицето, крайниците и гърба, без опасност за живота. В резултат на незабавните издирвателни действия, предприети от полицаите, извършителят на деянието е задържан в землището на селото. Образувано е досъдебно производство по случая.", "date": "2017-06-21", "title": "София: 64-годишен мъж село Ябланица е станал жертва на побой, извършителят е задържан"}
{"url": "http://www.focus-news.net/news/2017/06/21/2407261/sofiya-vazstanoven-e-marshrutat-na-avtobusna-liniya-60.html", "text": "Възстановен е маршрутът на автобусна линия 60. Това съобщиха от пресцентъра на Столична община. По рано днес автобусите по линия 60 в посока „Овча купел“ бяха отклонени по бул. “Тодор Александров“, бул. “Инж. Иван Иванов“, бул. “Ал. Стамболийски“, ул. “Одрин“.", "date": "2017-06-21", "title": "София: Възстановен е маршрутът на автобусна линия 60"}
{"url": "http://www.focus-news.net/news/2017/06/21/2407245/nova-makedoniya-sporat-s-balgariya-shte-bade-reshen-s-dogovor-za-dobrosasedski-otnosheniya.html", "text": "Споразумението за добросъседски отношения между Македония и България се очаква да бъде подписано на 2  август, по време на съвместното честване на Илинден. Това бе съобщено след вчерашната среща на министър-председателите Зоран Заев и Бойко Борисов в София. Договорът, както изтъкна Борисов трябва да бъде подписан на езика, предвиден в македонската конституция, а това, което трябва да се уточни, според него, е важно за бъдещите поколения, пише във вестник  \"Нова Македония\".\r\nЗаев подчерта, че от договора за добросъседство с България е останал само един малък детайл, който се очаква да бъде уточнен до 2  август, когато в Македония делегации от двете държави съвместно ще честват Илинден.\r\n„Затварянето на главата на национализма и омразата е исторически момент“, посочи Заев по време на първото си посещение в България като министър-председател. Той обясни, че  става дума за малки детайли, които съответните служби ще уточнят, защото повече няма да има комисии за преговори. Ще преговарят външните министри.\r\nБойко Борисов заяви, че затварянето на въпроси е положително и за Брюксел, но и за“ нашите граждани“. „ Убеден съм, че ако се съсредоточим върху инфраструктурните проекти, за десет години Балканите ще бъдат различни. Много близо сме до договора. Става дума за термини, които искаме да бъдат написани, за да няма никакви дискусии и възможности за претенции от една или друга страна“ подчерта Борисов. Той обеща и безрезервна подкрепа на София по пътя на Македония към ЕС и НАТО.\r\n„Ние сме за членството на Македония в НАТО и ЕС. Пътят към тези две институции преминава през вътрешнополитическа стабилност“, подчерта българският министър-председател. \r\nСъщевременно двамата министър председатели са се договорили  в София улица да получи  на името на бившия македонски президент Борис Трайковски, докато в Скопие улица да получи името на бившия български президент Желю Желев. „Двамата допринесоха много за отношенията между двете страни“, посочи Борисов. Виктор Турмаков", "date": "2017-06-21", "title": "„Нова Македония“: Спорът с България ще бъде решен с договор за добросъседски отношения"}
{"url": "http://www.focus-news.net/news/2017/06/21/2407257/afp-islyamisti-sa-prevzeli-uchilishte-i-sa-vzeli-zalozhnitsi-na-filipinite.html", "text": "Ислямистки терористи са окупирали начално училище в село в южната част на Филипините и са взели заложници, предаде  AFP.\r\n„В момента те са в училището, задържайки цивилните. Те ги използват като човешки щитове“, заяви капитан Арвин Енсинас, говорител на армейската дивизия, която е отговорна за реда в региона.  Виктор Турмаков", "date": "2017-06-21", "title": "AFP: Ислямисти са превзели училище и са взели заложници на Филипините"}
{"url": "http://www.focus-news.net/news/2017/06/21/2407262/vitsepremierat-po-pravosadnata-reforma-ekaterina-zaharieva-e-opredelen-za-natsionalen-koordinator-po-antikoruptsionni-politiki.html", "text": "Правителството определи вицепремиера по правосъдната реформа и министър на външните работи за национален координатор по антикорупционни политики, съобщиха от правителствената информационна служба. Това стана с промяна в решението от 2015 г., с което е одобрена Националната стратегия за превенция и противодействие на корупцията в Република България (2015-2020).\r\nИзменението се налага във връзка с новата структура на Министерския съвет, приета с решение на Народното събрание от 4 май т. г.", "date": "2017-06-21", "title": "Вицепремиерът по правосъдната реформа Екатерина Захариева е определен за национален координатор по антикорупционни политики"}
{"url": "http://www.focus-news.net/news/2017/06/21/2407264/pregled-na-mezhdunarodnite-novini-do-13-chasa-agentsiya-fokus.html", "text": "Според българския министър на транспорта и информационните технологии Ивайло Московски и неговия македонски колега Горан Сугарески изграждането на железопътната линия София-Скопие е приоритет, предаде скопският телевизионен канал A1On.\r\n„Железопътната връзка е от съществено значение за свободния поток на пътници и стоки, а за реализацията на проекта са необходими средства за изграждане на железопътната линия от македонска страна, за модернизацията на линията от София до Гюешево, както и за доизграждането 2,5 км трасе от Гюешево до македонската граница“, посочиха министрите.\r\nМосковки заяви, че очаква гаранции от македонската страна за изграждане на линията от село Беляковце до българската граница и добави, че вече са осигурени средства за модернизация на железопътната линия София-Перник-Радомир-Гюешево.\r\nДвамата министри се съгласиха, че с бюджетите на двете държави трудно може да се реализира железопътната връзка и добавиха, че е необходимо с общи сили да се търсят инвеститори от чужбина.\r\nМинистър Сугарески информира за напредъка на проекта за изграждане на линията от Крива Паланка до границата с България, който трябва да се реализира в близост до границата между двете страни и за който е необходимо изграждането на трансграничния тунел „Деве баир“.\r\n***. По време на втория ден от посещението си в България македонският министър-председател заяви, че политическите отношения между двете държави са били хладни по политически причини, предаде македонското издание „Фокус“.\r\n„Чий е цар Самуил трябва да се обсъжда от историците, а не от политиците“, заяви Заев след срещата си с българските политици. Той посочи, че голяма част от историята на двете страни е обща и че в македонските учебници ще бъде променено това, което не е в новия дух на сътрудничество между двете държави.\r\nВъв вторник Заев проведе среща с българския министър –председател Бойко Борисов, а следобеда и с президента Румен Радев. \r\n***. Белгийският министър на вътрешните работи Ян Ямбон съобщи, че силите за сигурност на страната са идентифицирали мъжа, взривил експлозив на гарата в Брюксел, преди да бъде застрелян и убит.\r\n„Самоличността на терориста е вече налична. Успяхме да го идентифицираме“, заяви Ямбон без да предостави допълнителна информация. \r\n***. Испанската полиция е арестувала 32-годишен мароканец по време на нощни обиски в Мадрид. Съобщава се, че мъжът е бил „силно радикализиран“ и е притежавал колекция от ислямистки материали, включително и наръчник за терористи-камикадзе.\r\n„Полицията е задържала също така други двама мароканци, на 38 и на 33-годишна възраст, които са живеели заедно с първия мъж в апартамент в столицата“, пише в официално заявление на испанското вътрешно министерство. Местни телевизии излъчват кадри как въоръжена полиция щурмува жилищен блок и как поставя белезници на задържаните.\r\n„Мъжът има изключително опасен профил, подобен на тези, които извършиха скорошните атаки във Великобритания и Франция“, съобщава правителството без да даде допълнителни детайли. \r\n*** В сряда започва процесът срещу членовете на престъпната организация, по случая от преди две години, когато в изоставен камион в близост до границата с Австрия бяха открити телата на 71 задушили се мигранти.\r\nОбвинения са повдигнати срещу един афганистански, девет български граждани, както и срещу един с двойно българско-ливанско по обвинение за трафик на хора и други престъпления. Престъпната организация в периода между февруари и август 2015 г. е прекарала общо 1200 мигранти в Западна Европа. Призори на 26 август 2015 г. в близост до унгарския град Морахалом бе открит управляван от тях хладилен камион, в който бяха открили телата на 59 мъже, осем жени и четири деца, които са загинали задушени.\r\nВсички обвинени, според официалната съдебна формулировка, ще бъдат съдени за организиране на престъпна организация, извършвала с икономическа подбуда трафик на хора. Четирима от тях са съдени за убийство, извършено с особена жестокост срещу лица, част от които са били на по-малка от 14-годишна възраст.\r\n*** Ислямистки терористи са окупирали начално училище в село в южната част на Филипините и са взели заложници.\r\n„В момента те са в училището, задържайки цивилните. Те ги използват като човешки щитове“, заяви капитан Арвин Енсинас, говорител на армейската дивизия, която е отговорна за реда в региона.", "date": "2017-06-21", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/06/21/2407266/plovdiv-22-godishen-mazh-e-stanal-zhertva-na-grabezh-pridruzhen-s-poboy-v-blizost-do-zavedenie-na-bul-hristo-botev.html", "text": "22-годишен мъж е станал жертва на грабеж, придружен с побой в близост до заведение на бул. “Христо Ботев”. Това съобщиха от ОДМВР - Пловдив. Сигналът за грабежа се разследва от криминалисти на Второ РУ в Пловдив. Вчера 22-годишен младеж от града съобщил, че около 13.50 часа, в близост до заведение на бул. “Христо Ботев”, бил нападнат от петима непознати. Те му нанесли побой и отнели мобилен телефон и сумата от 700 лева. По случая е образувано досъдебно производство, предстои материалите да бъдат внесени в районната прокуратура.", "date": "2017-06-21", "title": "Пловдив: 22-годишен мъж е станал жертва на грабеж, придружен с побой в близост до заведение на бул. “Христо Ботев”"}
{"url": "http://www.focus-news.net/news/2017/06/21/2407265/varna-okrazhnata-prokuratura-predade-na-sad-starshi-inspektor-po-prihodite-v-nap-varna-ukril-danatsi-v-golemi-razmeri.html", "text": "С обвинителен акт на Окръжната прокуратура във Варна на съд е предаден старши инспекторът по приходите в НАП – Варна, Илиян Т. 49-годишният дългогодишен данъчен служител като физическо лице избегнал плащането на данъчни задължения в големи размери. Това съобщиха от пресцентъра на Апелативна прокуратура - Варна. \r\nВ данъчната си декларация за придобити доходи през 2007 г. той потвърдил неистина за размера на облагаемия доход. Декларирал, че през годината е получил 7 544 лева, като дължимият данък върху този доход бил в размер на 1 036 лева. \r\nПо време на разследването срещу него след направена ревизия от НАП – Варна, е установено, че Илиян Т. е получил реално през 2007 г. доходи в размер на 45 530 лева, чийто данъци са в размер на 10 243 лева, а след приспадане на авансово платените суми данъчният е трябвало да внесе 9 206 лева. \r\nЗаконът за НАП забранява на служителите в приходната агенция да участват в търговски и граждански дружества, кооперации и други организации, които са търговци по смисъла на закона, както и да заемат платени длъжности или да извършват платена дейност. 49-годишният старши инспектор по приходите декларирал единствено доходи от трудово правоотношение с НАП и направено дарение на друго физическо лице в размер на 400 лева. В данъчната си декларация той не е посочил доходи от наем, предоставяне на ползване на права или имущество, нито от преподавателска дейност, каквато имал право да извършва.\r\nВъпреки това от началото на 2007 г. системно внасял различни парични суми в няколко банкови сметки. Извлечение от справката, приложена към делото срещу него, показва, че почти всеки ден той внасял различни суми. Само през март 2007 год. той внесъл 9 пъти пари в своя лична сметка. Имало дни, в които „спестявал“ и внасял по два пъти на ден. На 3 април 2007 г. данъчният платил в брой земя и гараж във Варна.   \r\nРазходите за живот на 49-годишния старши инспектор само за 2007 г. надвишават приходите му с 37 985 лева е заключението на съдебно-счетоводната експертиза. Подсъдимият Илиян Т. не дал обяснения в хода на разследването. \r\nПредстои делото срещу него да бъде насрочено за разглеждане във Варненския окръжен съд. Ако бъде признат за виновен, Илиян Т. може да бъде наказан с лишаване от свобода от 1 до 6 години и с глоба до 2000 лева.", "date": "2017-06-21", "title": "Варна: Окръжната прокуратура предаде на съд старши инспектор по приходите в НАП – Варна, укрил данъци в големи размери"}
{"url": "http://www.focus-news.net/news/2017/06/21/2407267/tenis-tomi-haas-i-denis-shapovalov-poluchiha-uayld-kard-za-uimbaldan.html", "text": "Официалният сайт на тенис турнира в Уимбълдън  обяви част от списъка му с тенисти получили „уайлд кард“   за участие на събитието.\r\nСред мъжете влизат Томи Хаас от Германия, Лукас Клейн, Камерън Нори, Джеймс Уорд от Великобритания и Денис Шаповалов от Канада.  Виктор Турмаков", "date": "2017-06-21", "title": "Тенис: Томи Хаас и Денис Шаповалов получиха „уайлд кард“ за Уимбълдън"}
{"url": "http://www.focus-news.net/news/2017/06/21/2407263/bsp-za-balgariya-poiska-ostavkata-na-predsedatelya-na-kzk-yuliya-nenkova.html", "text": "Заявява ни се, че държавната Комисия за защита на конкуренцията е загубила в процедури, тъй като адвокатите на ответниците били много добри. След като адвокатите са много добри, това ли е извинението на българската държава. Една ключова държавна институция неможе да се справи с някакви добри адвокати. Ако е така, ръководството да си подаде оставката. Това заяви от парламентарната трибуна народният представител от ПГ на „БСП за България” Румен Гечев, по време на разискванията по Годишния доклад за дейността на Комисията за защита на конкуренцията за 2016 г., предаде репортер на Агенция „Фокус”. По думите му, че първоначално от КЗК за намеквали за установени сериозни съгласувателни практики по отношение на цените на горивата. „С една дума, пред българската общественост беше установено от КЗК, че тя е установила нарушение на пазарната конкуренция има необорими доказателства и очаква конкретни резултати. Няколко месеца по-късно, същата комисия ни казва, че всичко е наред, няма картел в пазара на горива, няма измама на българската държава, не се мамят българските граждани и фирми, не се мами българския бюджет и всичко е наред. Кое е вярно?”, попита Румен Гечев. \r\nИван ЛАЗАРОВ", "date": "2017-06-21", "title": "„БСП за България” поиска оставката на председателя на КЗК Юлия Ненкова"}
{"url": "http://www.focus-news.net/news/2017/06/21/2407270/lidiya-neycheva-e-noviyat-predsedatel-na-komisiyata-po-prozrachnost-po-zakona-za-lekarstvenite-produkti-v-humannata-meditsina.html", "text": "Правителството определи заместник-министъра на здравеопазването Лидия Нейчева за председател на Комисията по прозрачност по Закона за лекарствените продукти в хуманната медицина. Това съобщиха от правителствената информационна служба.Тя ще замени на поста досегашния председател Атанас Кундурджиев. На мястото на Стоян Гайдажиев, като представител от страна на Министерството на труда и социалната политика в Комисията влиза Надежда Петкова. Тя е магистър по финанси, кредит и социално дело от Стопанската академия „Д. А. Ценов“ в гр. Свищов. От 2008 г. заема длъжността главен експерт в дирекция „Политика за хората с увреждания, равни възможности и социални помощи“ в МТСП.", "date": "2017-06-21", "title": "Лидия Нейчева е новият председател на Комисията по прозрачност по Закона за лекарствените продукти в хуманната медицина"}
{"url": "http://www.focus-news.net/news/2017/06/21/2407269/smolyan-parviyat-natsionalen-folkloren-festival-s-pesnite-na-georgi-chilingirov-shte-se-provede-v-selo-polkovnik-serafimovo-pod-patronazha-na-kmeta-nikolay-melemov.html", "text": "Първият национален фолклорен фестивал „С песните на Георги Чилингиров“ ще се проведе на 1 и 2 юли в село Полковник Серафимово. Това съобщиха от пресцентъра на Община Смолян. \r\nСъбитието е под патронажа на кмета Николай Мелемов. Организатори са Община Смолян, кметство село Полковник Серафимово и читалище „Отец Паисий“ в родопското село. \r\n„От 17 години имам желание да направим такъв конкурс. Ето че тази година, благодарение на Oбщина Смолян и кмета Мелемов фестивалът ще се реализира”, коментира председателят на читалището в село Полк. Серафимово Съби Кайджиев. \r\nОрганизаторите канят смолянчани и гостите на града да посетят фестивала.", "date": "2017-06-21", "title": "Смолян: Първият национален фолклорен фестивал „С песните на Георги Чилингиров“ ще се проведе в село Полковник Серафимово под патронажа на кмета Николай Мелемов"}
{"url": "http://www.focus-news.net/news/2017/06/21/2407271/the-guardian-britanskiyat-prints-filip-e-priet-v-bolnitsa-s-infektsiya.html", "text": "Съпругът на британската кралица Елизабет Втора и дук на Единбург принц Филип е приет в болницата „като предпазна мярка“ за лечение на инфекция, предаде Бъкингамският дворец, цитиран от  The Guardian.\r\n„Дукът на Единбург бе приет миналата нощ в болница „Крал Едуард Седми“ в Лондон като предпазна мярка за лечение на инфекция, изникнала от предишно състояние“, заяви говорител на Бъкингамския дворец. „Принцът е в добро здраве и е разочарован, че няма да може да участва в откриването на новия парламент“, добави той. На негово място ще застане принц Чарлз.\r\n„Нейно величество е информирана и ще присъства на откриването на парламента този следобед“, добави говорителят.  Виктор Турмаков", "date": "2017-06-21", "title": "The Guardian: Британският принц Филип е приет в болница с инфекция"}
{"url": "http://www.focus-news.net/news/2017/06/21/2407254/zoran-zaev-otnosheniyata-mezhdu-balgariya-i-makedoniya-byaha-hladni-edinstveno-po-politicheski-prichini.html", "text": "Според министър-председателя на Македония Зоран Заев отношенията между страната му и България са били хладни единствено по политически причини. Той посочи, че голям дял от историята на двете страни е един и че в македонските учебници ще бъде променено това, което не е в духа на добрите отношения. Според него не политиците, а историците трябва да водят дебата чий е цар Самуил. Заев посочи, че ще бъдат осъществени редица проекти в инфраструктурата и в енергетиката, предаде скопският телевизионен канал “Телма“.\r\nНа 20 юни 2017 г. Зоран Заев проведе среща с българския си колега Бойко Борисов, а по-късно и с президента на България Румен Радев. По време на срещата си с Борисов Заев получи подкрепа и помощ за Македония по пътя ѝ към нейната интеграция към ЕС и НАТО. Бе договорено и подписването на договор за добросъседство, който да бъде подписан на двата езика. Министър-председателите подчертаха, че в споразумението трябва да се доуточнят няколко детайли, над които ще се работи във външните министерства на Македония и на България.  Виктор Турмаков", "date": "2017-06-21", "title": "Зоран Заев: Отношенията между България и Македония бяха хладни единствено по политически причини"}
{"url": "http://www.focus-news.net/news/2017/06/21/2407247/hristo-smolenov-traditsionnite-strukturi-za-pravorazdavane-sa-nesposobni-da-deystvat-izprevarvashto-na-terorizma-bitkata-sreshtu-nego-iziskva-drug-tip-preventsiya.html", "text": "Традиционните структури за правораздаване са неспособни да действат изпреварващо на тероризма - битката срещу тероризма изисква друг тип превенция.  Това каза експертът по сигурността Христо Смоленов в интервю за  Агенция „Фокус“  във връзка с опита за атентат в Брюксел във вторник. По думите му терористичната агресия ни изпреварва. „Докато следствието се произнесе за това кой е виновен, кой е осъществил и кой е стоял зад един атентат, се случват още десет такива“, коментира Смоленов. Според него се изисква сериозна употреба на кибернетични средства и компютри. „Изисква се системност, която политическото статукво и конюнктурата не позволяват да се разгърне. Не е полицейска и не е военна задача борбата срещу тероризма. Службите би следвало да излязат от състоянието на комфорт, че видите ли има изградени и полицейски структури, присъствие по улиците, което трябва да повдига самочувствието на поуплашените граждани. Нужна е система за противодействие на терора на европейско ниво. Нужна е система за противодействие на радикализацията. Изграждането на такава система е приоритет за Европа, въпреки че тя си прави „оглушки“ по логиката на тази политическа коректност, която се издънва на много места по света. Имаме много сериозно основание да настояваме по време на българското председателство на ЕС за противодействието срещу терора, посредством изграждане на система на европейска агенция и служба от нов тип. Не полицейска, служба, която да бъде едновременно информационна и проактивна, а не реагираща на случващото винаги със закъснение. Вижте какво става със следствието по повод на атентата, който се случи в Сарафово. Вече съдебната фаза на този юридически процес не може да започне по много причини“, допълни Смоленов. Във връзка с това, че опитът на нападение на гарата в Брюксел бе обявен за \"нискобюджетен\", той коментира,  че това е много по-плашещо, тъй като е подлежащо на масовизация. „Точно това е новата тактика и на Ислямска държава и на стратезите, които по-рано създаваха мрежата „Алкайда“ и след като своевременно елиминираха Осама бин Ладен, за да не създава идеологически противовес на новата ислямска държава, превърнаха този феномен в едно протодържавно формирование със собствен бюджет и територия, в която до неотдавна живееха над 10 млн. души.  Може да си представите как се рекрутира терористична войска на базата на 10-милионно население, което е подложено на всевъзможен тормоз, шантаж, рекет и чисто насилие. Ние не бива да се лъжем. Щетите от случилото се на Брюкселската гара снощи не са само материални и не се измерват дори с този безценен еквивалент, наречен живот. Щетите са върху съзнанието на хората, че живеят в едно добре организирано общество. За мен продължава да е крещяща, непонятна, скандална ситуация, че не е сигурно мястото,  където е базирана и Северноатлантическата отбранителна организация – НАТО, където са базирани ключови институции на това общество на държави, към което ние вече принадлежим“, коментира Смоленов.  По думите му има неща, които дестабилизират психиката на обществото и в крайна сметка се показва, че по-далечната цел не е просто да се взриви един или друг камикадзе около билетните гишета в гарата, не е просто да се вдигне шум и да се убият няколко души, а да се създава и разпространява масов страх, който да държи обществото в заложническа позиция и това общество постепенно да се опитва да се адаптира към опасността, като жертва някои от традиционните си, цивилизационни устои. Той коментира, че нещата наистина са сложни, тъй като западното общество проявява своята слабост, а демокрацията не е в състояние да се защити и много хора дълбоко в себе си започват да се питат това ли е общественият строй, който ни гарантираше благосъстояние, който ни даваше възможност да се хвалим, че сме в клуба на богатите. „Оказва се, че богатството не е единствената ценност. Оказва се, че тези общества не могат да гарантират своята сигурност, защото освен всичко друго създават и разпространяват основни свои противници, като част от схемата за възпроизводство на обществото. Получава се така, че западното общество е мащеха за своите данъкоплатци, а е в позиция да привилегирова хора, за които не е сигурно, че няма да донесат още страдания и терор. Това нещо трябва да се разглежда в ясна връзка с вноса на мигранти, който става на безконтролно равнище“, коментира Смоленов.\r\nДеница КИТАНОВА", "date": "2017-06-21", "title": "Христо Смоленов: Традиционните структури за правораздаване са неспособни да действат изпреварващо на тероризма - битката срещу него изисква друг тип превенция"}
{"url": "http://www.focus-news.net/news/2017/06/21/2407274/12-udostovereniya-nyama-da-badat-iziskvani-na-hartiya-ot-mesets-septemvri.html", "text": "12 удостоверения няма да бъдат изисквани на хартия от месец септември. Това стана ясно на брифинг в Министерския съвет след редовното правителствено заседание, предаде репортер на Агенция „Фокус“. Председателят на Агенцията за електронно управление Росен Желязков заяви, че голямата цел, която предстои пред държавата, е основните администратори на данни да обменят информация по автоматичен път. По думите му това означава, че не трябва да има нито куриерстване от страна на гражданите и бизнеса, нито активно поведение от страна на администрацията. Според него автоматичният обмен на данни ще се случи по силата на пътната карта и сроковете, предвидени в нея са до края на 2018 г. „Дотогава всички целенасочени интервенции ще бъдат условно казано на полуавтоматичен режим. Въздействието ще бъде от една страна облекчаване на обществото, но от друга ще доведе до известна необходимост от обучение на администрацията. Положителното е, че ще имаме облекчаване и обучение. Днес приетите 12 услуги сами по себе си представляват удостоверителни услуги, които ще бъдат премахнати на хартия. До края на годината ще бъде премахнато изискването за предоставянето на годишните финансови отчети от страна на фирмите в 3 институции – Статистическия институт, Национална агенция по приходите и Търговския регистър. Ще бъде създадена единна входна точка, което ще доведе до трикратно облекчение на бизнеса в тази посока. Тези услуги участват във формирането на други режими“, обясни Желязков. Той уточни, че те не са само по себе си 12. „Например, изискването за удостоверение за липсата или наличието на данъчно задължение от една страна някои администрации го възприемат като административна услуга, а други го изискват по повод на комплексна такава“, коментира Желязков. 12-те удостоверения са: Удостоверение за вписани в регистър БУЛСТАТ обстоятелства, издадено от Агенция по вписванията; Удостоверение за вписани, отбелязани и заличавани по партида на юридическо лице в Имотния регистър; Удостоверение за вписване, отбелязване и заличаване по партида на физическо лице в Имотния регистър; Удостоверение за актуално състояние в Търговския регистър; Удостоверение за липса и наличие на задължение на публични държавни вземания и събирания от митническите органи; Удостоверение за семейно положение, издавано от Общинска администрация; Удостоверение за съпруг, деца, издавано от Общинска администрация; Удостоверение за брак, издавано от Общинска администрация; Удостоверение за наличие, липса на задължения, издавано от НАП; Удостоверение УП 7 за размер и вид на пенсия, издавано от НОИ; Удостоверение УП 8 за доход от пенсии и добавки, издавано от НОИ; Удостоверение за издаване на придобито висше образование в чужбина, издавано от Националния център за информация и документация. \r\nСпоред Желязков ще има и допълнителни услуги, които се подготвят. Те ще бъдат свързани основно с регистрите в ГД ГРАО. \r\nВицепремиерът Томислав Дончев посочи, че за да се завърши реформата в нейната пълнота, трябва да се изчерпи изобщо възможността някой да носи хартия в администрациите. „Това ще стане стъпка по стъпка. Когато този процес завърши, ще имаме безхартиено общуване между гражданина и администрацията. Началото беше положено днес. Времето за получаване на административна услуга е загубено“, коментира вицепремиерът. По думите му от септември месец ще отпаднат като изискване тези 12 удостоверения да се вадят на хартия. \r\nДончев уточни, че се надява свидетелството за съдимост да отпадне по-бързо. „Необходимо е да се променят над 40 закона. Има концептуални въпроси, които трябва много бързо да се уредят. Много широк кръг организации също изискват свидетелство за съдимост“, каза още Томислав Дончев.\r\nЛюба АЛЕКСИЕВА", "date": "2017-06-21", "title": "12 удостоверения няма да бъдат изисквани на хартия от месец септември"}
{"url": "http://www.focus-news.net/news/2017/06/21/2407276/blagoevgrad-obshtina-bansko-vavede-dopalnitelna-vazmozhnost-za-izvarshvane-na-plashtaniya-na-mestni-danatsi-i-taksi.html", "text": "Община Банско въведе виртуално плащане на местни данъци и такси посредством картови плащания през ПОС терминал. Това съобщиха от пресцентъра на Общината. Новият метод предоставя още една възможност за плащане на задължения от потребителите.\r\n„Изградихме виртуалната система за плащане чрез местни и международни банкови карти в улеснение на гражданите. Адаптивността на публичната власт, подобряването на достъпността и ефикасността на административното обслужване влияе пряко за подобряването на бизнес средата и удобството на гражданите. В момент, в който усилено се говори за административна реформа, община Банско със собствени усилия се стреми непрекъснато да подобрява работата си, което не остана незабелязано и администрацията бе класирана на първо място сред общините по активна прозрачност от Програма достъп до информация”, каза кметът Георги Икономов.\r\nОсвен възможността за виртуално плащане, задължения към местната администрация могат да се плащат и във всички офиси на Easypay в страната, които вече се наложиха като предпочитан начин за плащане на битови сметки.", "date": "2017-06-21", "title": "Благоевград: Община Банско въведе допълнителна възможност за извършване на плащания на местни данъци и такси"}
{"url": "http://www.focus-news.net/news/2017/06/21/2407279/pravitelstvoto-odobri-integrirana-transportna-strategiya.html", "text": "Правителството прие Интегрирана транспортна стратегия за периода до 2030 г. Нейни цели са повишаване на ефективността и конкурентоспособността на транспортния сектор, подобряване на транспортната свързаност и достъпност, както и ограничаване на отрицателните ефекти от развитие на транспортния сектор. Това съобщиха от правителствената информационна служба. Сред приоритетите, залегнали в стратегическия документ, са ефективното поддържане, модернизацията и развитие на транспортната инфраструктура, развитието на интермодален транспорт, подобряване на условията за прилагане на принципите на либерализация на транспортния пазар, повишаване на сигурността и безопасността на транспортната система.\r\nИнтегрираната транспортна стратегия в периода до 2030 г. съдържа цялостен анализ на проблемите за всеки вид транспорт. За разрешаването им са определени мерки от инфраструктурен, организационен и оперативен характер.\r\nВ обхвата на стратегическия документ е подготвен и Национален транспортен модел, който е разработен отделно за пътническия и товарния транспорт и е приложим за отделните видове транспорт в рамките на страната, международния транспорт и транзитния транспорт.\r\nНаличието на стратегията фигурира в Предварителните условия на Европейската комисия за Европейските структурни и инвестиционни фондове в периода 2014-2020 г. в сектор „Транспорт”. Изпълнението на това условие е заложено и в Споразумението за партньорство на България.", "date": "2017-06-21", "title": "Правителството одобри Интегрирана транспортна стратегия"}
{"url": "http://www.focus-news.net/news/2017/06/21/2407275/plovdiv-prodalzhava-oblagorodyavaneto-na-infrastrukturata-v-kv-trakiya.html", "text": "Продължава облагородяването на инфраструктурата в кв. „Тракия“ в Пловдив. Това каза за Радио „Фокус“ – Пловдив районният кмет Костадин Димитров. По думите му стремежът е насочен към изграждане на все повече нови тротоари и паркоместа. „Тротоарите пред първите 3 от общо 7-те входа на блок 71 в „Тракия“ вече са обновени изцяло, наполовина са готови и новите настилки пред следващите 4 входа. Тази година съсредоточаваме усилията си в облагородяване на инфраструктурата в Зона А-8. Преди изпълнението на всяко инвестиционно намерение продължава практиката да се допитваме до етажната собственост за конкретните потребности. Ако в началото срещахме скептицизъм, сега ни имат доверие и като видят какво сме направили и колко хубаво е станало, ни поздравяват“, коментира Костадин Димитров.\r\nКметът на пловдивския квартал „Тракия“ припомни, че от започването на инвестиционната програма за 207 година до момента са преасфалтирани улиците „Светослав Тертер“, „Йоан Кукузел“ и „Българка“, както и пътят пред Комплекса за социални услуги „Свети Георги“.\r\nТони МИХАЙЛОВ", "date": "2017-06-21", "title": "Пловдив: Продължава облагородяването на инфраструктурата в кв. „Тракия“"}
{"url": "http://www.focus-news.net/news/2017/06/21/2407278/bsp-sofiya-sofiyantsi-zayaviha-pred-zam-predsedatelya-na-sos-milka-hristova-i-deputata-ot-bsp-dimitar-danchev-che-pametnikat-1300-godini-balgariya-tryabva-da-bade-zapazen.html", "text": "Сигнали за спрени от движение стари автомобили, които заемат места по паркингите и пречат, подадоха граждани от различни райони на \"Люлин\". Това съобщиха от пресцентъра на БСП - София. Те информираха народния представител от групата на БСП за България Димитър Данчев и заместник-председателя на СОС от социалистите Милка Христова по време на редовната им приемна на ул. \"Леге\" №10. Двамата бяха на разположение на столичани и в продължение на над два часа обсъждаха различни проблеми с тях. Всеки вторник на първия етаж на ул. \"Леге\" №10 във времето от 15.00 до 17.00 часа различни депутати и общински съветници провеждат приемни за граждани. Идния вторник на разположение на столичани ще бъдат народният представител Михаил Христов и общинският съветник Владимир Данев.\r\nПо проблема с паркираните стари автомобили в \"Люлин\" и липсата на каквито и да е действия от страна на кмета на района, Милка Христова се ангажира да провери ситуацията и да намери решение.\r\nПо време на приемната заместник-председателят на СОС и депутатът Димитър Данчев получиха сигнал и за имот от 1700 квадратни метра, който се намира до входа на Зоопарка. Според гражданина, който ги запозна със случая, въпросният терен е бил общински и е неправомерно приватизиран. Той предостави документи и настоя Общината да потърси правата си по съдебен ред. Според адвокат Милка Христова в този случай Столична община би трябвало да защити интереса си. Тя се нае да провери този проблем, който вече е със 17-годишна давност и да предприеме действия в тази посока от името на Столична община.\r\nДруги софиянци изразиха позиция, свързана с паметника \"1300 години България\" в парка пред НДК. Според тях трябва да бъде запазен и реставриран.\r\nВъпроси, засягащи топлофицирането и газифицирането на стари блокове в квартал \"Лозенец\" също беше предмет на коментар по време на приемната. Милка Христова и Димитър Данчев обещаха да проверят възможностите за разрешаване на проблемите и да информират гражданите.", "date": "2017-06-21", "title": "БСП - София: Софиянци заявиха пред зам.-председателя на СОС Милка Христова и депутата от БСП Димитър Данчев, че паметникът \"1300 години България\" трябва да бъде запазен"}
{"url": "http://www.focus-news.net/news/2017/06/21/2407281/prezidentat-rumen-radev-balgarskata-pravoslavna-tsarkva-e-pazitel-na-vyarata-i-izkonnite-duhovni-tsennosti-sahranili-balgarskiya-narod-prez-vekovete.html", "text": "Българската православна църква е пазител на вярата и изконните духовни ценности, съхранили българския народ през вековете във времена на тежки изпитания за страната ни и винаги ще се ползва от подкрепата на президентската институция и на мен като държавен глава. Това заяви президентът Румен Радев по време на срещата с Негово Светейшество Българския патриарх Неофит и митрополитите от Светия Синод на БПЦ, съобщиха от пресцентъра на Светия Синод на БПЦ. Тя се състоя днес в Синодната палата по инициатива на синодалните архиереи и премина в дух на взаимно уважение и разбирателство.\r\nВ хода на разговора бяха набелязани сверите, в които двете институции влизат във взаимодействие и бе изразена готовност от двете страни за по-нататъшен диалог и сътрудничество между Президентството и Българската православна църква в името на единството на българския народ и благото на страната. \r\nГ-н Президентът сподели своето виждане за законови промени, които да гарантират независимостта на вероизповеданията в страната от външни сили и чужди държави, както и сигурността на българските граждани и България, и изслуша вижданията на членовете на Светия Синод начело с Патриарх Неофит по този въпрос.\r\nГ-н Президентът пое ангажимент да инициира работна среща по въпросите на религиозното образование с участие на традиционните вероизповедания в страната и ангажираните с това държавните институции. \r\nОт името на Светия Синод Светейшия патриарх Неофит подари на държавния глава икона на Пресвета Богородица за благословение и в памет от този ден.", "date": "2017-06-21", "title": "Президентът Румен Радев: Българската православна църква е пазител на вярата и изконните духовни ценности, съхранили българския народ през вековете"}
{"url": "http://www.focus-news.net/news/2017/06/21/2407277/yuliya-nenkova-predsedatel-na-kzk-v-ramkite-na-10-mesetsa-svarshihme-tolkova-rabota-kolkoto-ne-e-bila-svarshena-za-5-godini.html", "text": "Искам да подчертая, че комисията в рамките на 10 месеца свърши толкова работа, колкото не е свършила предишната комисия за 5 години. Това каза председателят на Комисията за защита на конкуренцията Юлия Ненкова по време на дебатите по Годишния доклад за дейността на комисията през 2016 година, предаде репортер на Агенция „Фокус“. „Проверката по наличието на картел на горивата е започнала през 2012 година, новоназначената комисия не е събирала нови доказателства“, обясни тя. „Действително направих изявление, че имаме констатиран обмен на информация за текущи цени. Текущите цени по бензиностанциите са изложени на табло, за никой не е тайна какви са“, коментира Юлия Ненкова. „В хода на откритото заседание по производството не съм казала, че адвокатите са спечелили делото, това е превратно тълкуване на думите ми“, уточни председателят на КЗК. „Казах, че в хода на производството по доказване на наличието на картел бяха призовани страните, като се доказа, че обменът на информация между заинтересованите страни е бил по отношение на цени, а не на ценова политика и пазарни дялове“, поясни Юлия Ненкова. „Комисията констатира, че няма наличие на забранено споразумение, което да има анти конкурентен ефект“, каза още тя.\r\nБиляна ИВАНОВА", "date": "2017-06-21", "title": "Юлия Ненкова, председател на КЗК: В рамките на 10 месеца свършихме толкова работа, колкото не е била свършена за 5 години"}
{"url": "http://www.focus-news.net/news/2017/06/21/2407280/sotsialnata-pensiya-za-starost-stava-12098-lv-ot-1-yuli-2017g.html", "text": "Правителството определи нов размер на социалната пенсия за старост.Това съобщиха от правителствената информационна служба. От 1 юли тя ще нарасне от 118,14 лв. на 120,98 лв. Промяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост.", "date": "2017-06-21", "title": "Социалната пенсия за старост става 120,98 лв. от 1 юли 2017г."}
{"url": "http://www.focus-news.net/news/2017/06/21/2407272/balgarski-i-italianski-iztrebiteli-shte-izpalnyavat-savmestno-zadachi-po-ohrana-na-vazdushnoto-prostranstvo.html", "text": "Министерският съвет разреши съвместното изпълнение на задачи по усилване на охраната на въздушното пространство на страната ни от военновъздушните сили на България и на Италия. Това съобщиха от правителствената информационна служба. Мисията е в изпълнение на мерките по гарантиране на сигурността на страните-членки по източния фланг на НАТО и ще се изпълнява по плановете и процедурите на Интегрираната система на Алианса за противовъздушна и противоракетна отбрана (NATINAMDS).\r\nЗа съвместното изпълнение на задачите по усилване на въздушната охрана (Air Policing) ВВС на Италия ще дислоцират в периода юли-ноември 2017 г. в авиобаза Граф Игнатиево четири самолета „Eurofighter Typhoon“ и до 110 души персонал. Изпълнението на задачите ще се извършва в периода 15 юли – 15 октомври. Италианските дежурни самолети ще изпълняват задачи по зона за дежурство във въздуха, прехват, визуално опознаване и съпровождане. Българските ВВС ще продължат да изпълняват националните си ангажименти по носене на дежурство в Интегрираната система на НАТО за противовъздушна и противоракетна отбрана. Всяка една от страните ще поеме разходите за собствените сили и средства, участващи в дейностите по усилване на въздушната охрана.\r\nОхраната на въздушното пространство на НАТО е мирновременна колективна отбранителна мисия. Нейното предназначение е да гарантира целостта и сигурността на въздушното пространство на съюзниците от Алианса.", "date": "2017-06-21", "title": "Български и италиански изтребители ще изпълняват съвместно задачи по охрана на въздушното пространство"}
{"url": "http://www.focus-news.net/news/2017/06/21/2407285/blagoevgrad-elitsa-yankova-shte-zapali-simvolichno-olimpiyskiya-ogan-v-grada-na-23-yuni.html", "text": "Елица Янкова ще запали символично Олимпийския огън в Благоевград. Събитието ще се проведе на 23 юни, от 10.00 часа, в парк „Бачиново“. Това съобщиха от пресцентъра на Община Благоевград. Сребърната медалистка от олимпийските игри в Рио 2016 ще се включи в инициативата, която се организира от ЮЗУ „Неофит Рилски“ със съдействието на БОК и Община Благоевград. Участие в традиционното факелно шествие могат да вземат както спортисти, така и граждани на Благоевград, които заедно ще обиколят езерото на „Бачиново“. \r\nМеждународният олимпийски ден се чества от януари 1948 г. с Решение на Международния олимпийски комитет /МОК/. През 1987 г МОК насърчава НОК да отбелязват Международният олимпийски ден с различни инициативи.", "date": "2017-06-21", "title": "Благоевград: Елица Янкова ще запали символично Олимпийския огън в града на 23 юни"}
{"url": "http://www.focus-news.net/news/2017/06/21/2407286/sergey-shoygu-situatsiyata-na-zapadnite-granitsi-na-rusiya-se-vloshava-zaradi-aktivnostta-na-nato.html", "text": "Руският министър на отбраната Сергей Шойгу заяви, че ситуацията по западните граници на страната има тенденция за влошаване заради военната дейност на НАТО в Източна Европа, предаде  РИА Новости.\r\n„Ситуацията, която се налага на нашите западни граници, има тенденция към влошаване. Това е свързано с повишената военна активност на страните от НАТО в Източна Европа. НАТО нараства своето присъствие в Балтийско море. Усъвършенства инфраструктура от морски пристанища, летища и други военни обекти“, посочи Шойгу.  Виктор Турмаков", "date": "2017-06-21", "title": "Сергей Шойгу: Ситуацията на западните граници на Русия се влошава заради активността на НАТО"}
{"url": "http://www.focus-news.net/news/2017/06/21/2407283/nad-13-000-potrebiteli-izbraha-finalistite-sred-lyubimite-si-marki.html", "text": "Над 13 000 хиляди души посочиха предпочитаните от тях брандове във втори етап от единствената потребителска класация у нас “ЛЮБИМИТЕ МАРКИ”. Това съобщиха организаторите от сп. \"Business Lady\". В рамките на 8 дни (от 13 до 20 юни) общо 234 марки в 39 категории се бориха за продължаване във финалния кръг на конкурса. В този кръг потребителите имаха възможност да гласуват за до три от общо 6-те бранда в отделните категории. Топ 3 брандовете, събрали най-голям брой гласове, продължават в трети, последен кръг от класацията, който ще стартира на 3 юли и ще продължи до 9 юли. А резултатите от него ще покажат любимите марки на българския потребител в съответните категории, както и ЛЮБИМАТА МАРКА за 2017 година.\r\nРезултатите и точния брой гласове, даден за всеки бранд във втори кръг, можете да видите тук: http://mylovemarks.eu/results.php. В категория ВИСОКОАЛКОХОЛНИ НАПИТКИ продължаващите брандове са Johnnie Walker, Tullamore DEW и J&B. От ВИНО И ВИНАРСКИ ИЗБИ в Топ 3 предпочитани марки продължават Винарска изба TODOROFF, Santa Sarah и бързоразвиващият се бранд Ooh La La. В категория БЕЗАЛКОХОЛНИ НАПИТКИ надпреварата в трети кръг ще се води между Сокове BBB, Sprite и Газирани напитки и студен чай Хисар. Любимите БУТИЛИРАНИ ВОДИ на българския потребител са Горна Баня, Хисар и Девин. Предпочитаните Топ 3 марки КАФЕ И ТОПЛИ НАПИТКИ са Jacobs, KIMBO и Spetema. В категория ЯДКИ, ЧИПС И СОЛЕТИ водещите брандове са Солети Златна Добруджа, Ядки Детелина и Солети Harmonica. \r\nПродължаващите в последния етап ЗАХАРНИ ИЗДЕЛИЯ са Бонбони Черноморец, Локум и халва \"Сладки времена\" и Ментина. А предпочитаните ЗАХАРНИ И ИЗДЕЛИЯ – БИСКВИТИ И ВАФЛИ са Престиж, бисквити Закуска и пробиотични вафли Harmonica. В Топ 3 на най-предпочитаните МЕСНИ ПРОДУКТИ продължават Тандем, Happy Junior и Compass. Надпреварата в категория МЛЕЧНИ ПРОДУКТИ в следващия финален кръг ще се води между ЛАКТИМА БАЛКАН, БОР ЧВОР и Лакрима. От МАЙОНЕЗИ И СОСОВЕ потребителите са избрали на финала да продължат майонеза Краси, Олинеза и Тодорка. В категория БИО ПРОДУКТИ И СУПЕР ХРАНИ на финала отиват Био млечни продукти ЛАКТИМА БАЛКАН, Fitness Микс Класик и Harmonica. \r\nСред най-предпочитаните брандове в сектор КОЗМЕТИКА са Schwarzkopf, Manhattan cosmetics и Refan. В категория БИО И НАТУРАЛНА КОЗМЕТИКА в последния кръг ще се борят Weleda, Revive Snails Extract и Doliva. А в ДЕРМО И МЕДИЦИНСКА КОЗМЕТИКА на финала отиват Bioderma, Eau Thermale Avéne и SVR. От БЕБЕШКАТА КОЗМЕТИКА в трети кръг отиват ABCDerm, Weleda и Sudocrem. В категория БЕБЕШКИ И ДЕТСКИ ПРОДУКТИ надпреварата в трети кръг ще се води между Hipp, Bebivita и мокрите кърпички Water wipes. В отрасъл АВТОМОБИЛИ най-голям брой потребителски гласове във втори етап са събрали Mercedes, BMW и Mini Cooper. В категория БЯЛА И ЧЕРНА ТЕХНИКА в трети кръг продължават Samsung, Diplomat и Tesy.  \r\nПредпочитаните ЗАВЕДЕНИЯ от българския потребител са Happy Bar&Grill, SubWay и Дон Домат. В Топ 3 УЕБ МЕДИИ И САЙТОВЕ са отличени focus-news.net, investor.bg и MoitePari.bg. Най-слушаните РАДИА у нас са Радио Витоша, FM + и Radio Fresh. В категория ТЕЛЕВИЗИЯ са отличени NOVA, bTV и Bulgaria on air. В отрасъл ТЕЛЕКОМУНИКАЦИИ И ИНТЕРНЕТ надпреварата продължава между Mtel, Telenor и blizoo. В категория ЗАСТРАХОВАТЕЛНИ КОМПАНИИ И БРОКЕРИ първенството до момента държат Армеец, SDI Застрахователен брокер и Дженерали. За любима БЪЛГАРСКА МАРКА титлата ще се оспорва от Refan, Credissimo и Tesy. А в отрасъл БЪЛГАРСКА МАРКА – ХРАНИ И НАПИТКИ в трети кръг продължават Престиж, БОР ЧВОР и Happy Bar&Grill. \r\nВ категория ФАРМАЦЕВТИЧНИ ПРОДУКТИ – КЛАСИЧЕСКИ потребителите са предпочели в трети кръг да продължат No Spa, Xyzal и Magne B6. А във ФАРМАЦЕВТИЧНИ ПРОДУКТИ – ХОМЕОПАТИЧНИ И ДОБАВКИ на финала отиват Doppelherz, Магне Б6 Лека нощ и Прополки. Сред предпочитаните ФИНАНСОВИ ИНСТИТУЦИИ са Easy Credit, Credissimo и Първа инвестиционна банка. А в Топ 3 ТУРИСТИЧЕСКИ ХОТЕЛИ И КОМПЛЕКСИ продължават Apolonia Resort, Greenlife Sozopol и Zornica Sands. От ТЪРГОВСКИТЕ ЦЕНТРОВЕ най-много гласове във втори кръг са събрали Serdika Cеnter, Park Center Sofia и Mall Veliko Tarnovo. А сред финалистите от ТЪРГОВСКИТЕ ВЕРИГИ са BILLA, dm и LIDL. \r\nВ категория ЕЛЕКТРОННА ТЪРГОВИЯ продължават fashiondays.bg, store.bg и twiggyshop.bg. В отрасъл IT И СОФТУЕРНИ ПРОДУКТИ потребителите са изпратили в последния етап SAP Labs, Microsoft и Hewlett Packard Enterprise Company. Следва новооткритата категория ЛЮБИМ РАБОТОДАТЕЛ, в която конкуренцията на финала ще е между Mtel, Hewlett Packard Enterprise Company и BILLA. А сред ИНОВАТИВНИТЕ МАРКИ с най-много гласове се нареждат пробиотични вафли Harmonica, Pharmа Hyaluron и Mentalist - Escape Room. В отрасъл ПЕРИЛНИ И ПОЧИСТВАЩИ ПРЕПАРАТИ в трети кръг продължават Persil, Medix и Alvina. А в ТРАДИЦИОННИ БЪЛГАРСКИ ПРОДУКТИ на финала ще се състезават млечни продукти БОР ЧВОР, Българска Роза и Винпром Карнобат. \r\nЗа разлика от други класации, \"ЛЮБИМИТЕ МАРКИ\" не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин \"ЛЮБИМИТЕ МАРКИ\" представя не експертното, а потребителското мнение за брандинга.\r\nСледващият (трети, последен) етап на инициативата стартира на 3 юли и ще продължи до 9 юли. Церемонията по награждаването ще се състои на 12 юли. Класацията се провежда в три етапа. В подбраните тази година 39 категории всеки участник има възможност да определи коя е неговата любима марка. Критерият, по който ще се излъчат марките в отделните категории, е броят на подадените гласове. \r\nВсяка година в класацията „ЛЮБИМИТЕ МАРКИ” взимат участие над 25 000 потребители. Инициативата е израз на потребителските предпочитания към дадени брандове в различни отрасли. И не просто на предпочитанията, а на една истинска емоционална привързаност към конкретни марки, които ако изчезнат биха ни липсвали. Любимите ни марки се избират единствено чрез гласуване от страна на крайните потребители.", "date": "2017-06-21", "title": "Над 13 000 потребители избраха финалистите сред любимите си марки"}
{"url": "http://www.focus-news.net/news/2017/06/21/2407273/zoran-zaev-ot-balgariya-ima-signal-za-iskreno-priyatelstvo.html", "text": "Македонският министър-председател Зоран Заев по време на срещата си в София с председателя на Народното събрания Димитър Главчев заяви, че България е дала сигнал на Македония за искрено приятелство. Главчев е посочил, че България има последователна позиция при подкрепата на европейската и евроатлантическата перспективи на Македония, предаде македонската редакция на радио “Свободна Европа“.\r\nЗаев и Главчев са се съгласили, че договорът за добросъседство ще постави партньорството между  двете държави на нова основа и ще отвори път към интензивно сътрудничество във всички сфери.  Виктор Турмаков", "date": "2017-06-21", "title": "Зоран Заев: От България има сигнал за искрено приятелство"}
{"url": "http://www.focus-news.net/news/2017/06/21/2407290/sofiya-udalzhava-se-vavedenata-vremenna-zabrana-za-vlizane-na-avtomobili-v-otsechki-na-ul-tsar-simeon-i-po-ul-gbenkovski.html", "text": "Удължава се въведената временна забрана за влизане на автомобили в отсечки на ул. „Цар Симеон“ и по ул. „Г. Бенковски“. Това съобщиха от пресцентъра на Столична община. До 24.00 часа днес се удължава временната организация на движението и забраната за влизането на пътни превозни средства по ул. „Цар Симеон“ между ул. „Будапеща“ и ул. „Г. Бенковски“ и по ул. „Г. Бенковски“, в отсечката между ул. „Будапеща“ и ул. „Св. св. Кирил и Методий“. Организацията е въведена във връзка с изграждане на топлопроводни отклонения.", "date": "2017-06-21", "title": "София: Удължава се въведената временна забрана за влизане на автомобили в отсечки на ул. „Цар Симеон“ и по ул. „Г.Бенковски“"}
{"url": "http://www.focus-news.net/news/2017/06/21/2407288/sliven-administrativniyat-sad-otmeni-naredbata-za-uvelichavane-na-danatsite-v-obshtinata.html", "text": "Административният съд в Сливен отменя Наредба за определяне размера на местните данъци на Сливенска община, приета в решение на ОбС Сливен, обявиха от съда.\r\nНаредбата е приета на 29 септември 2016 година и се отменя от съда като незаконосъобразна. Делото е образувано по протест от Окръжната прокуратура заради допуснати съществени нарушения.\r\nРешението подлежи на касационно обжалване в 14-дневен срок пред Върховния Административен съд на Република България.", "date": "2017-06-21", "title": "Сливен: Административният съд отмени наредбата за увеличаване на данъците в общината"}
{"url": "http://www.focus-news.net/news/2017/06/21/2407292/norvezhki-korab-shte-provezhda-nauchni-izsledvaniya-v-cherno-more.html", "text": "Правителството разреши на научно-изследователския кораб „Havila Subsea“ да пребивава във вътрешните морски води, териториалното море, прилежащата зона и изключителната икономическа зона на България в Черно море в периода от 17 август до 5 октомври. Това съобщиха от правителствената информационна служба. Корабът, плаващ под знамето на Норвегия, ще може да посети пристанище Бургас от 21 до 25 август и от 19 до 22 септември.\r\nРазрешението е във връзка с извършването на съвместна океанографска експедиция в рамките на дългосрочния проект „Black Sea Maritime Archaelogy Project“ в акваторията на Черно море. Той се осъществява в изпълнение на Договора, сключен между центровете за подводна археология в Созопол и към университета в Саутхемптън. Основната цел на проекта е събиране на информация за проследяване на промените в климата и морското ниво и за начина, по който тези промени са повлияли на културното развитие на крайморските общества в Черноморския регион.\r\nНаучните изследвания, които са предназначени изключително за мирни цели и за разширяване на познанията за морската среда, ще се извършват с безопасни методи и средства и не създават затруднения за България при упражняване на суверенните й права и юрисдикция.", "date": "2017-06-21", "title": "Норвежки кораб ще провежда научни изследвания в Черно море"}
{"url": "http://www.focus-news.net/news/2017/06/21/2407293/prof-andrey-zahariev-sa-d-a-tsenov-akademizmat-e-nay-dobrata-platforma-za-reformi-vav-vissheto-obrazovanie.html", "text": "Академизмът е най-добрата платформа за реформи във висшето образование. Това каза проф. д-р Андрей Захариев, ръководител на катедра „Финанси и кредит“ при СА „Д. А. Ценов“ и председател на Фондация „Проф. д-р Минко Русенов“  в интервю за Агенция „Фокус“ за състоянието на българското висше образование. Той поясни, че през април 2017 г. е отбелязана 65-годишнината на първата българска академична катедра по финансови науки. „Организирахме традиционната студентска научна конференция „Финансиада“. В рамките на честванията се проведе и изнесена сесия на ОбС-Свищов на която бе удостоен доайенът на финансовата наука проф. д-р Делчо Порязов със званието „Почетен гражданин на град Свищов”. В рамките на два дни отдадохме почит към традициите, защитихме достиженията на свищовската финансова школа и начертахме векторите за бъдещо развитие. Само дни по-късно наши възпитаници спечелиха отново призови места в конкурса „Млад икономист” на Съюза на икономистите в България. Така заедно генерациите финансисти потвърдихме, че академизмът е най-добрата платформа за реформи във висшето образование“, коментира проф. Захариев. По отношение на качеството на учебния процес, проф. Захариев поясни, че директно  се внедряват световните професионални стандарти за сертифицирани финансови анализатори, инвестиционни консултанти, банкери и публични администратори. „Лансираме нов подход в комуникацията „преподавател-студент“. Мотивираме сътрудничество между препода¬ватели и студенти за научни прояви сред млади таланти, водещо до множество спечелени престижни награди от студенти и докторанти. Широко тестваме нови системи за гарантиране етичните стандарти за научно творчество и обучение чрез тотален индивидуален подход и щателна проверка за оригиналност към всеки учебен елемент, независимо дали е изпит, дипломна работа или научна публикация“, посочи проф. Захариев.", "date": "2017-06-21", "title": "Проф. Андрей Захариев, СА „Д. А. Ценов“: Академизмът е най-добрата платформа за реформи във висшето образование"}
{"url": "http://www.focus-news.net/news/2017/06/21/2407291/predsedatelyat-na-pg-na-gerb-tsvetan-tsvetanov-se-sreshtna-sas-zamestnik-predsedatelya-na-evroparlamenta-rayner-viland.html", "text": "Председателят на парламентарната група на ГЕРБ и заместник-председател на партията Цветан Цветанов проведе работна среща със заместник-председателя на Европейския парламент Райнер Виланд. Това съобщиха от пресцентъра на ПП ГЕРБ. Двамата разговаряха в Брюксел преди началото на конференцията на високо ниво за миграцията. По време на разговора Цветанов запозна Виланд с усилията на българското правителство по охрана на външната европейска граница и че страната ни изпълнява всички шенгенски стандарти. Двамата обсъдиха и доброто сътрудничество между България и Германия в сферата на сигурността. Виланд даде висока оценка и за работното посещение на българския премиер Бойко Борисов в Германия и срещата му с канцлера Меркел.\r\nКато заместник-председател на ГЕРБ и председател на ХДС в региона на Баден-Вюртемберг (Германия) Цветан Цветанов и Райнер Виланд обсъдиха и добрите практики от предизборните кампании на двете партии, както и бъдещото сътрудничество и обучения на местни български политици в германската провинция. В разговора Цветанов отбеляза и отличното сътрудничество между ГЕРБ и фондациите „Конрад Аденауер“ и „Ханс Зайдел“.", "date": "2017-06-21", "title": "Председателят на ПГ на ГЕРБ Цветан Цветанов се срещна със заместник-председателя на Европарламента Райнер Виланд"}
{"url": "http://www.focus-news.net/news/2017/06/21/2407287/toma-bikov-gerb-izslushvaneto-na-mariya-gabriel-beshe-priznato-za-uspeshno-prizovavam-bsp-za-edinna-pozitsiya-po-temata.html", "text": "Изслушването на Мария Габриел беше признато за успешно от всички европейски фактори и обществеността, която се интересува от тази тема. Това заяви от парламентарната\tата трибуна народният представител от ПГ на ГЕРБ Това Биков, четейки декларация от името на парламентарната група, предаде репортер на Агенция „Фокус”.  „Г-жа Габриел беше подкрепена още при номинацията си от вицепрезидентът Йотова, дългогодишен евродепутат БСП и ПЕС. В свое изказване г-н Александър Симов, депутат от БСП, нарича г-жа Габриел „куха лейка”, „кумица”, \"снахица\" и т.н. – термини, които не ми се иска да цитирам дословно. Проблемът е политически, той е проблем на БСП, но и на България”, коментира Биков. „Призовавам г-жа Йотова да вземе отношение по избора на Мария Габриел, за да разберем каква е позицията на БСП”, допълни още той. Тома Биков припомни, че Вицепрезидентът Йотова вече е определила Мария Габриел като „работохолик” и „изключително подходяща кандидатура на България”. „Това е хроничен проблем на БСП. Тя се държи по един начин в Европа и това е традиционно. В Европа се държат по европейски, в България се държат по коренно различен начин. Станахме свидетели по време на предизборната кампания, когато в България се говореше за спиране на санкциите срещу Русия, в Европа санкциите се подкрепяха от служебното правителство, назначено от президента, излъчен от БСП. Говореше се срещу „СЕТА”, а там се подкрепяше. Затова питам – каква е позицията на БСП и кога ще има единна позиция, както в България, така и в Европа”, коментира от трибуната Тома Биков. \r\nИван ЛАЗАРОВ", "date": "2017-06-21", "title": "Тома Биков, ГЕРБ: Изслушването на Мария Габриел беше признато за успешно, призовавам БСП за единна позиция по темата"}
{"url": "http://www.focus-news.net/news/2017/06/21/2407295/mezhdunarodnata-banka-za-vazstanovyavane-i-razvitie-shte-savetva-administratsiyata-pri-vavezhdaneto-na-spodelenite-uslugi.html", "text": "Правителството предлага на Народното събрание да ратифицира Споразумението за предоставяне на консултантски услуги между администрацията на Министерския съвет и Международната банка за възстановяване и развитие (МБВР). Това съобщиха от правителствената информационна служба. Документът е в рамките на подписания Меморандум за разбирателство между България и МБВР за партньорство и подкрепа при управлението на Европейските структурни и инвестиционни фондове за периода 2014-2020 г.\r\nМБВР ще съветва администрацията при въвеждането на споделените услуги, като в допълнение ще изготви анализ на текущото състояние в България и ще проучи добрите практики в други държави. Въвеждането на споделени услуги ще доведе до понижаване на разходите, подобряване на ефективността на процесите и повишаване на качеството на услугите.\r\nОсъществените от МБВР дейности ще определят кои са приоритетните сфери, където е необходимо да бъдат въведени споделени услуги и как да бъде реализирана реформата. По време на цялостното изпълнение на проекта ще бъде извършван мониторинг и оценка на действието на модела, е оглед неговото последващо приложение и в други административни структури.", "date": "2017-06-21", "title": "Международната банка за възстановяване и развитие ще съветва администрацията при въвеждането на споделените услуги"}
{"url": "http://www.focus-news.net/news/2017/06/21/2407282/zoran-zaev-ochakvame-datata-za-pregovorite-s-es-prez-2018-g-nie-imame-podkrepata-na-balgariya.html", "text": "Македонският министър-председател Зоран Заев заяви, че очаква получаването на дата за започване на преговорите за членството на страната си в ЕС през 2018 г., след приключването на всички предприети реформи, предаде скопският телевизионен канал А1Оn.\r\nЗаев подчерта, че Македония се надява на позитивен пробив около проблема, който Гърция има с конституционното ѝ име и изрази надежда, че с новите перспективи, които се откриват в региона Македония ще може да поиска, но и да получи подкрепа и помощ от южната си  съседка.\r\n„Убедени сме, че вероятно дългото чакане за ЕС и НАТО е причинено от политическата криза, което се случи в Македония. Уверени сме, че нашите съседи  желаят доброто и на Македония, и на целия регион. Очакваме подкрепа от приятели, наши съседни страни, особено от тези, които са членки на ЕС и НАТО“, подчерта Заев.\r\nТой посочи, че Македония е отворила нова глава в сътрудничеството си с България. „Видях искреното желание на съседа ни, който се отнася като голям приятел в намерението си да помогне на Македония да се придвижи към ЕС и НАТО. България може много да помогне на Македония“, посочи Заев. Същевременно той посочи, че досега е имало съществуващо охлаждане в отношенията между България и Македония, което според него се дължи изключително на политически причини, които „са определено отстранено и са открити нови перспективи за сътрудничество между двете държави“. \r\n„Очаква се правителството на България да бъде първи партньор в интеграционните процеси в ЕС и НАТО като съсед, а след подписването на договора за добросъседство няма да има отворени въпроси“, убеден е македонският министър председател. \r\n„На срещата с премиера Бойко Борисов придружен от външните ни министри ние почти затворихме съществуващите четири отворени сегмента от договора за добросъседство почти затворихме. Три са напълно затворени и остава само един, който вярвам, че ще се реши на едно кафе между двамата министри, за да може този договор да бъде подписан при ответното  посещение на премиера Борисов по случай отбелязването на Илинденско-Преображенското въстание“,  заяви македонският премиер .\r\n„Вярваме, че историята трябва да остане на историците и от нея да използваме само положителни аспекти. Съгласихме се, че огромна част от историята ни е обща и решихме да изразим уважение и поклонение пред паметника на историческите личности, която свързват двете страни. Вчера се поклонихме пред паметника на Цар Самуил, а същото ще го направим пред паметника на историята, което ни свързва в Македония на 2 август“, добави Заев. Той подчерта, че очаква засилване на сътрудничеството с България във всички области.\r\n„Очаквам буквално още от утре да видя как български компании инвестират в Македония, а вероятно и македонски в България. Духът на приятелството очаквам чрез концерти да следва младежта. Очаквам обмен на опит в областта на туризма, енергетиката и опит в увеличаването на производството“, добави Заев.\r\nОтносно енергетиката той посочи, че газопроводът, който идва от България в Македония не е използван напълно и че ще се положат усилия да се увеличи използването на природен газ в Македония и че ще продължи с проекта за изграждане на националния газопровод,  започнат от предишното правителство. Виктор Турмаков", "date": "2017-06-21", "title": "Зоран Заев: Очакваме датата за преговорите с ЕС през 2018 г. – ние имаме подкрепата на България"}
{"url": "http://www.focus-news.net/news/2017/06/21/2407297/odobrena-e-balgarskata-pozitsiya-za-zasedanieto-na-evropeyskiya-savet-na-koeto-stranata-ni-shte-bade-predstavena-ot-premiera-boyko-borisov.html", "text": "Правителството одобри позицията на България за участие в редовното заседание на Европейския съвет, което ще се проведе на 22 и 23 юни в Брюксел. На него страната ни ще бъде представена от министър-председателя Бойко Борисов.Това съобщиха от правителствената информационна служба.\r\nДържавните и правителствените ръководители на страните от ЕС ще приемат заключения, посветени на темите „Сигурност и отбрана“, „Работни места, растеж и конкурентоспособност”, „Миграция”, „Парижкото споразумение относно изменението на климата”, „Дигитална Европа“ и „Външни отношения”.\r\nБългария като външна граница на ЕС последователно отстоява позицията, че държавите членки на първа линия следва да разполагат с цялата налична информация относно дадено лице, което ще позволи успешното му установяване и предприемане на последващи действия. България ще настоява за ефективно прилагане на всеобхватен набор от мерки в областта на миграцията и защитата на външните граници, който включва: продължаване на подкрепата за държавите на предна линия; съблюдаване последователното и пълно прилагане на съвместното изявление на ЕС - Турция от 18 март 2016 г.; осигуряване изпълнението на съществуващите реадмисионни споразумения с трети страни и сключване на нови при необходимост; изпълнение на Партньорската рамка за сътрудничество с приоритетни трети страни и разширяване на географския й обхват извън африканския континент; ефективно прилагане на принципите за отговорност и солидарност. България ще призове за по-нататъшно развиване на необходимите структури с оглед прилагане на по-ефективни мерки за борба с радикализацията, включително по отношение на разпространението на радикализиращо съдържание в интернет. Ще подкрепим задълбочаването на интеграционните процеси в областта на европейската отбрана, основано на Глобалната стратегия на ЕС за външна политика и сигурност, което не трябва да дублира компетенциите на НАТО и водещата му роля в колективната отбрана на Европа. По темата „Работни места, растеж и конкурентоспособност” България ще изрази подкрепа за поетите ангажименти от страна на ЕС за задълбочаване на Единния пазар и установяване на свободна и справедлива търговия, която ще допринесе за повишаване на икономическия растеж, просперитета и конкурентоспособността на Съюза.\r\nЕвропейският съвет ще проведе заседание и във формат ЕС-27 във връзка с оттеглянето на Обединеното кралство от Европейския съюз. Ще бъде извършен преглед на актуалното състояние на преговорите по Брекзит, като ще бъде потвърден мандатът за водене на преговори, чиято основа са политическите насоки, утвърдени от Европейския съвет (чл. 50) на 29 април и преговорните директиви, одобрени от Съвет „Общи въпроси” (чл. 50) на 22 май 2017 г. България ще потвърди позицията си, че преговорният мандат адекватно отразява целта, която си поставя Съюза в предстоящите преговори, а именно – защитата на интересите на ЕС и неговите граждани. България подкрепя издигането на въпросите на придобитите права на гражданите като първостепенен приоритет, както и воденето на прозрачни и открити към широката общественост преговори с британската страна.\r\nНа 23 юни министър-председателите на Естония, България и Австрия ще представят официално в Брюксел 18-месечната програма на Съвета на ЕС (1 юли 2017 – 31 декември 2018 г.).\r\nПравителството одобри също българската позиция за редовното заседание на Съвета на ЕС „Транспорт, телекомуникации и енергетика“, част „Енергетика“, което ще се проведе на 26 юни в Люксембург.\r\nОчаква се ресорните министри да постигнат общ подход по законодателните предложения за енергийната ефективност, част от пакета „Чиста енергия за всички европейци“. Това ще осигури възможност за очертаване на предварителната позиция на Съвета като основа за подготовката за преговори с Европейския парламент. По искане на испанската и португалската делегации, енергийните министри са приканени да обменят мнения по актуалното състояние на междусистемната свързаност и третирането на този въпрос в пакета на ЕК. От страна на Малтийското председателство на Съвета на ЕС ще бъде представена информация за развитието на преговорите по останалите законодателни предложения от пакета, свързани с електроенергийния пазарен модел, енергията от ВЕИ и управлението на Енергийния съюз. Очаква се делегацията на Естония да представи работната програма на предстоящото Председателство на Съвета на ЕС.\r\nОдобрени бяха и резултатите от проведени през май и юни четири заседания на Съвета на ЕС. \r\nНа 18 май в Малта, по време на неформалното заседание на министрите по енергетика, бяха дискутирани теми, свързани с рамката за енергийната ефективност на ЕС до 2030 г. и декарбонизация на островите. В първата сесия бяха обсъдени законодателните предложения за енергийна ефективност, част от пакета на ЕК „Чиста енергия за всички европейци“. Втората сесия беше съсредоточена върху предизвикателствата и възможностите пред островните държави в прехода им към чиста енергия. След сесията държавите-членки, разполагащи с островни територии, и ЕК подписаха политическа декларация за насърчаване на използването на чиста енергия в тези райони. \r\nНеформалното заседание на Съвета на ЕС по земеделие и рибарство се проведе в периода 21-23 май в Малта. Държавите-членки обсъдиха темата „Климатичните изменения и водните ресурси в ЕС: възникващи предизвикателства пред селското стопанство“. Малтийското председателство демонстрира ангажимента си да даде тласък на ЕС по тази тема, която придобива все по-голямо значение за социално-икономическия живот. Според повечето министри, новата Обща селскостопанска политика трябва да отговори на предизвикателствата, свързани с изменението на климата и управлението на водите. \r\nНа заседанието на Съвета „Външни работи/Развитие“, проведено на 19 май в Брюксел, беше одобрен текстът на новия Европейски консенсус за развитие. Приети бяха и Заключения за операционализиране на взаимовръзката между хуманитарната дейност и сътрудничеството за развитие.\r\nВ рамките на Съвета „Правосъдие и вътрешни работи”, проведен на 8 и 9 юни в Люксембург, министрите на вътрешните работи обсъдиха предложението за създаване на Европейска система за оторизиране на пътуванията (ETIAS), законодателните предложения в областта на Шенгенската информационна система, актуалната миграционна обстановка в ЕС, осигуряването на оперативната съвместимост на европейските бази данни. Проведен беше и политически дебат в областта на връщането и по законодателните предложения за реформа на общата европейска система за убежище.", "date": "2017-06-21", "title": "Одобрена е българската позиция за заседанието на Европейския съвет, на което страната ни ще бъде представена от премиера Бойко Борисов"}
{"url": "http://www.focus-news.net/news/2017/06/21/2407296/sofiya-26-chuvala-s-markovi-drehi-bez-dokumenti-sa-izzeti-ot-gazstantsiya-v-dragoman.html", "text": "26 чувала с маркови дрехи без документи са иззети от газстанция в Драгоман. Това съобщиха от ОДМВР - София. Вчера служители на РУ - Сливница предприели оглед в помещения на газстанция в Драгоман във връзка с получен сигнал за складирани там маркови дрехи, запечатани в найлонови пликове. Установени и иззети са общо 26 чувала дрехи, обозначени като продукти на световно известни търговски марки, непридружени от изискуемите по закон документи. По случая е образувано досъдебно производство за извършено престъпление по чл. 172Б, ал.1 от НК.", "date": "2017-06-21", "title": "София: 26 чувала с маркови дрехи без документи са иззети от газстанция в Драгоман"}
{"url": "http://www.focus-news.net/news/2017/06/21/2407298/gabrovo-11-straka-kanabis-sa-otkriti-v-niva-v-mestnostta-kazandzhiyska-laka-kray-selo-gradnitsa.html", "text": "11 стръка канабис са открити вчера в нива в местността Казанджийска лъка край село Градница. Това съобщиха от пресцентъра на МВР. В нивата служителите на реда намерили засадени 11 стръка канабис. В хода на проверката по случая е установено, че „агрономът“ бил 19-годишен местен жител. Листната маса е иззета. Младежът е задържан за срок до 24 часа. Същия ден, криминалисти извършили проверка в жилището на 33-годишна жена от Севлиево. В дома ѝ е намерена суха листна маса, която при полевия наркотест реагирала на марихуана. Наркотичното вещество е иззето. Жената е задържана за срок до 24 часа. Работата по цялостното изясняване на случаите продължава, образувани са досъдебни производства.", "date": "2017-06-21", "title": "Габрово: 11 стръка канабис са открити в нива в местността Казанджийска лъка край село Градница"}
{"url": "http://www.focus-news.net/news/2017/06/21/2407284/korneliya-ninova-bsp-osnovnata-tema-na-predsedatelstvoto-ni-na-saveta-na-evropa-da-e-zapadnite-balkani.html", "text": "\"Изключително съм щастлива, че бяхме домакин на срещата с г-н Зоран Заев и неговия екип. Имаме и с него и партията му дългогодишни, не само партийни, но и приятелски отношения\" Това казва лидерът на БСП Корнелия Нинова в изявление след среща с министър-председателя на Република Македония г-н Зоран Заев, съобщиха от пресцентъра на НС на БСП. В изявлението на Нинова се посочва още: \"Днес обсъдихме няколко теми. Направихме му конкретни предложения и мисля, че може и да кажем конкретни решения. Поздравих г-н Зоран Заев за избора му и изразих увереност, че той и екипът му ще се справят успешно с предизвикателствата, пред които се изправят. Подкрепяме техните усилия за членство в ЕС и НАТО на Република Македония и приветстваме това, което правят за задълбочаване на двустранните отношения със съседните държави. Направихме две конкретни предложения за задълбочаване на нашите взаимоотношения и тяхното развитие. Първо, един път всяка година, между нашата и неговата партия да правим срещи в разширени състави, в които да участват народни представители и кметове от двете страни, да поканим нашите евродепутати, да се включат нашите партийни структури и на тях да обсъждаме не само европейски въпроси, но и теми, които са изгодни и за България, и за Република Македония. Ние имаме трансгранично сътрудничество между общини, в които имаме кметове на БСП и техни кметове- и да задълбочим това сътрудничество, и да си разменяме домакинството- един път да е в София, един път при тях. Мисля, че получихме и разбиране, и съгласие. Второто, което предлагаме, днес ще го кажа за първи път пред вас, имаме една идея – инициатива, през септември да бъдем домакини на една Балканска конференция, на която да поканим лидерите на партиите от нашето семейство, и тези които са премиери, и тези които не са, но да бъде лидерска среща. На нея да обсъдим Западните Балкани като приоритет на председателството на България на Съвета на ЕС. Ще излезем с конкретни предложения и решения, като поех ангажимент да ги представим на българското правителство и да настояваме Западните Балкани да са приоритет на председателството на България с всички отворени теми и нерешени въпроси, на които на една такава конференция ще търсим общи решения. Разговаряхме и за задълбочаване на културното сътрудничество, чрез размяна на екипи от интелектуалци, художници, писатели, задълбочаване на трансграничното сътрудничество и стъпване на едно дългогодишно приятелство между нашите две страни, с много голямо желание да го задълбочаваме и развиваме. Бях щастлива да чуя, че г-н Заев се чувства в тази сграда, като у дома си и сред приятели. Така че, още веднъж - добре дошли и ви желая успех, вярвам, че това, което сте започнали, ще го довършите.\"", "date": "2017-06-21", "title": "Корнелия Нинова, БСП: Основната тема на председателството ни на Съвета на Европа да е Западните Балкани"}
{"url": "http://www.focus-news.net/news/2017/06/21/2407301/sofiya-40-godishen-motorist-e-zaginal-pri-katastrofa-na-krastovishteto-mezhdu-bul-todor-aleksandrov-i-ul-odrin.html", "text": "40-годишен моторист е загинал при катастрофа на кръстовището между бул. \"Тодор Александров\" и ул. \"Одрин\". Това съобщиха от пресцентъра на МВР. Сигналът за катастрофата между лек автомобил \"Опел Корса\", шофиран от жена, и мотоциклет е получен днес към 09.45 часа. На място веднага са пристигнали екипи на полицията и спешна помощ. На път за болницата тежко раненият мотоциклетист е починал. Извършен е оглед на района на инцидента, по случая е образувано досъдебно производство. Работата по изясняването на всички обстоятелства около тежката катастрофа продължава.", "date": "2017-06-21", "title": "София: 40-годишен моторист е загинал при катастрофа на кръстовището между бул. \"Тодор Александров\" и ул. \"Одрин\""}
{"url": "http://www.focus-news.net/news/2017/06/21/2407302/ministar-emil-karanikolov-predstoi-da-bade-izgotvena-karta-za-kvalifikatsiya-po-regionite-s-podrobna-informatsiya-za-tyah.html", "text": "Предстои да бъде изготвена карта за квалификация по регионите с подробна информация за тях. Това каза пред журналисти министърът на икономиката Емил Караниколов при посещението си в „Тракия икономическа зона“, предаде репортер на Радио „Фокус“ - Пловдив. По думите му по този начин чуждестранните инвеститори ще разполагат с цялостна информация за всеки регион в страната ни. „Тази информация е много важна и полезна, тъй като всеки инвеститор ще може да се запознае с работната сила, фирмите, образователните и научни институции, както и каква е средната работна заплата за даден регион“, поясни Караниколов.  Той заяви, че лично е възложил задачата на Агенцията по инвестиции, откъдето ще разработят платформата. Министърът на икономиката каза още, че се надява до края на годината да се положи началото на платформата.  Емил Караниколов  отбеляза, че към страната ни има сериозен интерес  от чуждестранни инвеститори, както от Европа, така и от развиващи се икономики от Азия и Африка. За да бъдат факт повече инвестиционни намерения обаче, трябва да се създаде необходимата среда – инфраструктура, логистика и работна сила. „Всичко това е възможно само при съвместна работа между министерството, общините и държавата“, каза още Караниколов. \r\nКристиян ГАРОВ", "date": "2017-06-21", "title": "Министър Емил Караниколов: Предстои да бъде изготвена карта за квалификация по регионите с подробна информация за тях"}
{"url": "http://www.focus-news.net/news/2017/06/21/2407303/futbol-sebastian-de-mayo-premina-v-boloniya.html", "text": "Защитникът на Андерлехт Себастиан де Майо продължава кариерата си в Болния. \r\nБелгийският клуб съобщава, че 30-годишният французин преминава в италианския отбор, но не разгласи за каква сума.  Виктор Турмаков", "date": "2017-06-21", "title": "Футбол: Себастиан де Майо премина в Болония"}
{"url": "http://www.focus-news.net/news/2017/06/21/2407304/plovdiv-59-godishen-mazh-e-nastanen-v-bolnitsa-sled-kato-e-blasnat-ot-avtomobil-na-krastovishteto-na-bul-ruski-s-ul-yanko-sakazov.html", "text": "59-годишен мъж е настанен в болница, след като е блъснат от автомобил на кръстовището на бул. „Руски“ с ул. „Янко Сакъзов“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента е подаден към 08:00 часа тази сутрин. 59-годишен водач е предприел десен завой, като блъска пресичащия пешеходец. Няма информация за състоянието на мъжа след настъпването на инцидента.\r\nТони МИХАЙЛОВ", "date": "2017-06-21", "title": "Пловдив: 59-годишен мъж е настанен в болница, след като е блъснат от автомобил на кръстовището на бул. „Руски“ с ул. „Янко Сакъзов“"}
{"url": "http://www.focus-news.net/news/2017/06/21/2407289/aleksandar-simov-bsp-ne-sam-izpolzval-dumite-kuha-leyka-po-adres-na-mariya-gabriel.html", "text": "Г-жо председател, взимам думата, за да ви посъветвам, когато някой депутат се изказва в тази зала, най-малко да се следи какво точно съм казал. Това каза народният представител от БСП Александър Симов по повод декларация на ПГ на ГЕРБ за изслушването на Мария Габриел в европейския парламент, изчетена от депутата Тома Биков, предаде репортер на Агенция „Фокус“. „Думите „куха лейка“ не съм ги използвал, г-н Биков може би ще ми разрешите да имам собствено мнение по отношение на Мария Габриел и за нейното представяне“, заяви той. „Надявам се, че демокрация в тази зала има, г-жо Янчева, и имам право да изкажа мнението си, независимо от това какво си въобразява ПГ на ГЕРБ“, коментира Александър Симов. „Контролирайте депутатите от ГЕРБ, повече емоции им идват напоследък“, каза още депутатът от БСП. \r\nНародният представител от ГЕРБ Светлана Дукова посочи: „Вървеше дебат с изключителна същност и съдържание, г-жо председател. Може би, грешката е в това, че трябваше да бъде четена декларация, а помислихме, че е изказване и това предизвика бурни реакции“. „Когато говорим за единение в някои сфери, г-жо председател не допускайте този език на омразата“, се обърна тя към зам.-председателя на НС Цвета Караянчева. „Диктувайки партийната агресия от тази трибуна не си позволявайте нито самоволни рецитации, нито лични подходи и обиди“, заяви Светлана Дукова. „В мен се събуждат дълбоки съмнения аджеба, да употребя тази дума, колко сте интелигентен г-н Симов. Въпросът ми е риторичен“, каза още народният представител от ГЕРБ.\r\nБиляна ИВАНОВА", "date": "2017-06-21", "title": "Александър Симов, БСП: Не съм използвал думите „куха лейка“ по адрес на Мария Габриел"}
{"url": "http://www.focus-news.net/news/2017/06/21/2407268/hristo-smolenov-terorat-uspya-da-razbolee-evropeyskoto-obshtestvo-i-dovede-do-sindrom-na-zalozhnichestvo.html", "text": "Терорът успя да \"разболее\" европейското общество и доведе до синдром на заложничество. Това каза експертът по сигурността Христо Смоленов в интервю за  Агенция „Фокус“  във връзка с опита за атентат в Брюксел във вторник. По думите му този синдром характеризира поведението на много сериозни кръгове, включително и политически. „Това заложничество, пречупено през всеизвестния стокхолмски синдром води до странни реакции на примиреност, спрямо тези, които са похитили европейската свобода. Става дума за самоцензуриране на обществото. Вижте колко банални и недалновидни са психологическите изводи от всеки един атентат. Медиите, които явно са добре инструктирани в духа на стари формули и внушения повтарят, че ние нямало да се подчиним на терористичния шантаж, че нямало сме да променим начина си на живот. Всички интервюирани, а те затова и ги пускат по медиите, защото рецитират една и съща реплика до втръсване, неадекватна, че ние не се плашим“, коментира Смоленов и изтъкна, че уплахата е факт. Според него  всеки,  който си затваря очите трябва да си припомни каква е била реакцията на обществеността  по парижките улици, когато случайно са прозвучали  няколко китайски пиратки. „Хората, които правиха поход в знак на осъждане на тероризма и твърдяха, че не ги е страх, в паника се втурнаха през свещите и цветята. Не съм забравил тази сцена, не защото осъждам нормалната реакция на страх, която проявиха парижани. Искам да кажа, че, ако този потиснат страх не бъде лекуван с организационно-политически и специални средства, ако не бъде взет под внимание в рамките на един нов подход към психологическата война, която се води в момента, той може да доведе до съвсем неочаквани последици“, коментира Смоленов. По думите му в кибернетиката има принцип за неочакваните последици и в този смисъл според него ние все още не знаем до какво може да доведе потискания, нелекуван страх на обществеността от това, което се случва. „Какво да кажат родителите, които изпращат децата си на поредния концерт, знаейки какво се случи в Манчестър. Това, че обществеността не дава израз на страховете си, е по-скоро недоверие към медиите, които джазират темата за терора и пускат едни бодряшки декларации, които не отговарят на динамиката на нагласите в европейското общество. От друга страна се опитват да ни натрапват схемата, че видите ли, доброто побеждава само по себе си. Доброто побеждава не с умилкване и безкритично отношение към заплахата и към злото. Доброто вече трябва да усети отговорността си към бъдещето, а тя минава през мобилизацията на обществата, чрез изграждане на обществена мрежа, която да контрира терористичната опасност, посредством бдителност“, допълни експертът. \r\nДеница КИТАНОВА", "date": "2017-06-21", "title": "Христо Смоленов: Терорът успя да \"разболее\" европейското общество и доведе до синдром на заложничество"}
{"url": "http://www.focus-news.net/news/2017/06/21/2407306/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "Месеците юни, юли, август и септември традиционно са с най-високи температури в нашата страна. Обикновено именно това е и времето за дълги летни отпуски, в които всеки един от нас избира да посети различни близки и далечни дестинации, за да си отдъхне от натовареното делнично ежедневие и да презареди с нови сили своя организъм. Възможностите за туризъм в нашия XXI век са много и най-разнообразни, като разбира се, най-предпочитани за това време от годината са морските плажове, а също така и слънчевите планини. Ако обаче тази година търсите по-различен вид изживявания, то днес, а и в следващите няколко издания на предаването „Симитли – минало, настояще и бъдеще“ по Радио „Фокус“ – Пирин ще се опитаме да Ви представим едни малко по нестандартни предложения за почива, които предлага Община Симитли. Кои са те обаче и защо трябва да изберете Симитли за своя летен отпуск ще разберете само на нашите честоти от 15.00 до 16.00 часа.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81 или на e-mail: pirin@focus-news.net, за да ни споделите вашите преживявания в Община Симитли, да ни разкажете за интересни места, които сте посетили или такива, които смятате да посетите в идните дни, седмици и месеци.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017-06-21", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/06/21/2407307/prieti-sa-kriterii-za-opredelyane-na-zashtitenite-detski-gradini-i-uchilishta.html", "text": "Министерският съвет прие критерии, според които ще се определят защитените детски градини и училища, и регламентира условията и реда за тяхното допълнително финансиране.Това съобщиха от правителствената информационна служба.\r\nДетска градина ще бъде обявявана за защитена, когато нейното закриване би довело до необходимост най-малко осем деца в задължителна предучилищна възраст да пътуват на 14 и повече километра извън населеното място, в което живеят. Другият случай, в който тя става защитена, е ако поне на пет деца се налага да пътуват не по-малко от 20 километра до най-близката друга градина или училище, които организират предучилищно обучение. За защитена може да се определи и част от детска градина, която се намира в друго населено място, ако отговаря на критериите.\r\nЗащитена детски градина ще получава допълнително финансиране от 21 000 лева, ако се намира в планински район и 19 000 лева – в останалите случаи. Когато се защити част от детска градина, тя ще получава допълнително финансиране от 16 000 лева, ако е в планински район и 14 500 лева в останалите случаи. Защитените детски градини ще получават допълнително финансиране и за малък брой деца.\r\nКритериите за обявяване на защитено училище са различни за различните степени на образование. Основно училище (І-VІІ клас) става защитено в случай, че ако бъде закрито или преобразувано, поне 10 деца ще трябва да пътуват на 20 и повече километра до най-близкото училище. От осми до десети клас училището влиза в списъка, ако най-малко 15 ученици ще пътуват на повече от 30 километра. Допълнителната субсидия за тези училища е 32 000 лв. за планински район и 29 000 лв. за останалите, като те също ще получават допълнително финансиране и за малък брой ученици.\r\nСписъкът със защитените детски градини и защитените училища ще се актуализира ежегодно по мотивирано предложение на кмета на общината след решение на общинския съвет. Предложенията се внасят до 10 септември в Министерството на образованието и науката. Предложенията за защитени детски градини и защитени училища трябва да съдържат мотиви за необходимостта от включването им в списъка и данни за броя на децата и учениците. Необходимо е и да бъде посочена информация дали училището или градината съответстват на критериите, описани в постановлението.", "date": "2017-06-21", "title": "Приети са критерии за определяне на защитените детски градини и училища"}
{"url": "http://www.focus-news.net/news/2017/06/21/2407300/reuters-rumanskoto-pravitelstvo-padna-pri-vot-na-nedoverie.html", "text": "Румънският парламент гласува вот на недоверие, сваляйки правителството на министър-председателя Сорин Гриндяну, предаде  Reuters.\r\n„Вотът на недоверие премина“, съобщи източник от управляващата Румънска социалдемократическа партия. Гриндяну е загубил с 241 срещу седем гласа. \r\nВотът на недоверие трябваше да получи 233 гласа за да премине, след министър-председателят отказа да подаде оставка, заради това че партиите от управляващата коалиция оттеглиха подкрепата си към него, сочейки, че той не изпълнява правителствената програма на коалицията.  Виктор Турмаков", "date": "2017-06-21", "title": "Reuters: Румънското правителство падна при вот на недоверие"}
{"url": "http://www.focus-news.net/news/2017/06/21/2407308/varna-ot-420-do-620-kilograma-ot-dekar-e-sredniyat-prognoziran-dobiv-ot-pshenitsa-pri-zhatvata-v-oblastta.html", "text": "От 420 до 620 килограма от декар е средният прогнозиран добив от пшеница при жътвата във Варненско. Това съобщи за Радио „Фокус” – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. Анализът е въз основа на четвъртия етап на 10-процентното обследване на площите, засети с есенни култури във Варненска област, проведен в периода от 12 до 16 юни, както и допитване до земеделските стопани. Даря Велинова допълни, че в много широки граници са и очакваните добиви от ечемик в региона, като средните добиви ще варират от 380 до 580 килограма от декар. По думите й в областта има площи с идеални посеви и вероятно тези граници ще бъдат завишени, стига времето да е благоприятно. По време на обследването представителите на отдел „Растителна защита“ към Областната дирекция по безопасност на храните са установили, че есенниците се развиват благоприятно с много нисък праг на икономическа вредност по отношение на неприятели и болести. Това означава, че земеделските стопани са действали правилно в борбата срещу вредителите и не се наблюдават завишени стойности, уточни експертът.\r\nМарияна ВАЛЕНТИНОВА", "date": "2017-06-21", "title": "Варна: От 420 до 620 килограма от декар е средният прогнозиран добив от пшеница при жътвата в областта"}
{"url": "http://www.focus-news.net/news/2017/06/21/2407309/pravitelstvoto-prie-nov-ustroystven-pravilnik-na-mzhg-zaradi-preobrazuvaneto-na-vedomstvoto.html", "text": "Правителството прие нов Устройствен правилник на Министерството на земеделието, храните и горите. Това е мотивирано с решението на Народното събрание за одобряване на нова структура на Министерския съвет, с което Министерството на земеделието и храните е преобразувано в Министерство на земеделието, храните и горите. Това съобщиха от правителствената информационна служба. С правилника се създават и преобразуват дирекции, прецизират се техните функции. Със заключителните разпоредби се изменя подзаконовата нормативна уредба, относима към функциите на Министерството на земеделието, храните и горите и правомощията на министъра и на заместник-министрите.", "date": "2017-06-21", "title": "Правителството прие нов устройствен правилник на МЗХГ заради преобразуването на ведомството"}
{"url": "http://www.focus-news.net/news/2017/06/21/2407314/haskovo-v-topolovgrad-zapochva-proekt-podobryavane-na-kapatsiteta-na-obshtinite-alpullu-i-topolovgrad-za-preventsiya-i-ogranichavane-na-posleditsite-ot-navodneniya-v-belomorskiya-baseyn.html", "text": "С Работна среща между общините Тополовград и Алпуллу Р Турция, на 19 юни, започнаха дейностите по проект “Подобряване на капацитета на общините Алпуллу и Тополовград за превенция и ограничаване на последиците от наводнения в Беломорския басейн“. Това съобщиха от пресцентъра на Община Тополовград. Проектът се финансира от Интеррег – ИПП за трансгранично сътрудничество между България и Турция и е на стойност 551 770 лева, с продължителност 24 месеца.\r\nНа 20 юни се проведе Пресконференция, на която присъстваха кметовете на общините Тополовград и Алпуллу – Божин Божинов и Саим Кирчи, координаторът от турска страна Назифе Ахмедова, официалният представител на турския град – Сали Чавуш, представители на медии, общински служители и гости. Пресконференцията откри заместник–кметът Маргарита Георгиева. Проектът представи координаторът Красимира Атанасова. Тя поясни, че с осъществяването на проекта се цели да се подобри проводимостта на реките Синаповска край село Синапово и Панкаркьой в турския град. Дейностите, които ще се извършат на няколко етапа, се свеждат до почистване и разширяване на речните корита, изграждане на защитни диги. В турския град ще се изградят и два моста над реката. С ремонтно-възстановителните работи ще се осигури по-голяма сигурност на населението от двете селища, ще се намали рискът от животозастрашаващи бедствия, осведомеността на живеещите край реките хора. Атанасова уведоми още, че се предвижда строителните дейности да приключат за около 2 месеца. По проекта се предвижда и съвместно обучение за изграждане на капацитета на общинските служители и за повишаване на осведомеността на населението.\r\nКметът на Алпуллу благодари за гостоприемството и изказа увереност, че двата екипа ще реализират успешно проекта, който ще е от полза и за двете общини.", "date": "2017-06-21", "title": "Хасково: В Тополовград започва проект “Подобряване на капацитета на общините Алпуллу и Тополовград за превенция и ограничаване на последиците от наводнения в Беломорския басейн“"}
{"url": "http://www.focus-news.net/news/2017/06/21/2407312/d-r-krasimir-kosev-pochti-nyama-balgarsko-semeystvo-koeto-da-nyama-snimka-v-botanicheskata-gradina-v-balchik.html", "text": "Почти няма българско семейство, което да няма снимка в Ботаническата градина в Балчик. Това каза в интервю за Агенция „Фокус“  директорът на университетските ботанически градини на Софийския университет в София, Варна и Балчик доктор Красимир Косев. „Ботаническата градина в София е майката и бащата на ботаническите градини във Варна и Балчик. Обекти, които са национално и световно известни“, посочи д-р Косев. По думите му университетските ботанически градини са отворени за обществото, като в тях се случват най-различни социални събития. „Предстоят най-различни нови инициативи, с които искаме да радваме публиката на трите големи града София, Варна и Балчик, който броим за българското Монте Карло“, съобщи той. Директорът на университетските ботанически градини каза, че през годините ботаническите градини си извоюваха своето място сред другите ботанически градини в Европа и света. „Възрастта на персонала с висше образование, на хората, които се ангажират с наука, е под 40 години. За съжаление, градинарите ни са малко по-стари, повечето са пенсионери“, посочи д-р Косев. Според него само в Ботаническата градина в София има над 3000 вида в оранжериите и в парковата част. „Любопитното за началото на нашите университетски градини е, че те са открити от Фердинанд I. Интересно е, че той засажда един летен дъб, той е на повече от 130 години и е тук в центъра и е символ на устойчивостта на градината“, разказа той. \r\nСтефан ПЕТРОВ", "date": "2017-06-21", "title": "Д-р Красимир Косев: Почти няма българско семейство, което да няма снимка в Ботаническата градина в Балчик"}
{"url": "http://www.focus-news.net/news/2017/06/21/2407313/prof-andrey-zahariev-sa-d-a-tsenov-akademichnata-spetsializatsiya-v-traditsionnite-tsentrove-za-visshe-obrazovanie-e-dobrata-platforma-za-reforma.html", "text": "Академичната специализация в традиционните центрове за висше образование е добрата платформа за реформа. Това каза проф. д-р Андрей Захариев, ръководител на катедра „Финанси и кредит“ при СА „Д. А. Ценов“ и председател на Фондация „Проф. д-р Минко Русенов“  в интервю за Агенция „Фокус“ за състоянието на българското висше образование. По думите му тази реформа ще намери подкрепа и от МОН в лицето на министър Красимир Вълчев, но и сред българската общественост. „Българското висше образование преживя един 25-годишен период на екстензивно развитие, който от позиция на времето и отчитаните резултати, може да се оцени (солидарно и с оценките и на МОН) като по-скоро неуспешен експеримент. Желанието на лобита от областни градове, както и регулаторните улеснения пред създаването на нови институции на висшето образование доведе до гъста мрежа от висши училища, която изчерпа и капацитета от генерациите млади българи за бакалавърско и магистърско образование, но и общественото търпение за пилеене на публичен ресурс за продукт с компромисно качество“, коментира той. Проф. Захариев поясни, че независимо от регионалните лобита висшето образование в България трябва да се върне в руслото на академичните традиции и академичните стандарти за качество и профилиране по специалности и професии. „Стопанска академия „Д. А. Ценов” в Свищов със своите водещи и първи за България, като историческо учредяване, академични катедри по финанси, счетоводство и застраховане е добрият пример за реформа и качество“, подчерта проф. Захариев. По думите му заедно с МОН, само за няколко месеца през 2015 г.,  тотално са променили инерционната посока на развитие с нов порядък на откритост, диалог и пълно зачитане на студентите като равностоен партньор и основен фактор в процеса на обучение и реформи. „Това е процес през който, множество държавни университети, вкл. и столични такива, тепърва предстои да преминат. Сега, в дните на 140-годишнината от освобождението на Свищов, имаме самочувствието на академична институция, академичен град и академични катедри, които могат и дават за младите кандидат-студенти надежда за диплома, съчетаваща качество, традиции и кариерна перспектива! Да учиш в Свищов – първият свободен град, където преди 140 години – на 27 юни 1877 г. – изгрява българската свобода е чест и привилегия“, заяви проф. Захариев.", "date": "2017-06-21", "title": "Проф. Андрей Захариев, СА „Д. А. Ценов“: Академичната специализация в традиционните центрове за висше образование е добрата платформа за реформа"}
{"url": "http://www.focus-news.net/news/2017/06/21/2407316/petar-kurumbashev-i-dzhani-pitela-otnovo-izpratiha-savmestno-pismo-do-manfred-veber.html", "text": "Евродепутатът Петър Курумбашев и Джани Питела, президент на Групата на социалистите и демократите в Европейския парламент, отново изпратиха съвместно писмо до Манфред Вебер, съобщиха от пресцентъра на БСП. \"Фокус\" публикува писмото без редакторска намеса:", "date": "2017-06-21", "title": "Петър Курумбашев и Джани Питела отново изпратиха съвместно писмо до Манфред Вебер"}
{"url": "http://www.focus-news.net/news/2017/06/21/2407310/pencho-markishki-fizik-lyatnoto-zvezdno-nebe-e-osobeno-krasivo-i-za-da-go-nablyudavame-tryabva-da-sme-dosta-dalech-ot-gradskite-svetlini.html", "text": "Лятното звездно небе е особено красиво, но за да го наблюдаваме в цялото му великолепие трябва да сме доста далеч от градските светлини в ясна и безлунна нощ. Това каза Пенчо Маркишки, физик в Института по астрономия с Национална астрономическа обсерватория при Българска академия на науките (БАН), в интервю за Агенция „Фокус“ във връзка с лятното слънцестоене, наблюдаемите съзвездия през лятото и по-интересните небесни явления през този сезон. Според него най-добре е, ако сме високо в планина. „През юни 2017 най-подходящи за наблюдения ще бъдат нощите около датата на новолунието – 24-ти. Следващото новолуние ще бъде на 23 юли“, обясни Маркишки. По думите му в началото на юнските нощи все още са видими пролетните съзвездия, които са бедни на ярки звезди. „Веднага след стъмване над южния хоризонт блести синкавата звезда Спика от съзвездието Дева. Видимо недалеч вдясно от нея се наблюдава още по-ярък обект – планетата Юпитер. На почти същата височина, но над западния хоризонт, е видимо съзвездието Лъв. Високо в небето над нас са фигурите на Голямата мечка и на Воловар, с една от най-бляскавите звезди на северното звездно небе – Арктур. Югоизточната част на небето е заета от обширното слабо съзвездие Змиеносец, в чиято южна част се вижда ярката планета Сатурн“, каза Маркишки. Той уточни, че ниско на изток-североизток се вижда Летният триъгълник, формиран от трите бляскави звезди Вега – α от съзвездието Лира, Денеб – α от Лебед и Алтаир – α от Орел. „С напредването на късата юнска нощ от югоизток се издига красивата фигура на съзвездието Скорпион, а вляво от нея – и тази на Стрелец. Малко след полунощ обширното, но слабо съзвездие Змиеносец е вече над южния хоризонт, а над него, най-високо в небето са съзвездията Херкулес и Северна корона. В края на нощта Летният триъгълник блести високо над нас, Млечният път е ясно видим, а на изток вече са изгрели съзвездията Пегас и Андромеда. Около 03:30 ч. над източния хоризонт се появява ярката планета Венера като Зорница и се издига до разсъмване“, разказа физикът. Той обясни, че с напредването на лятото звездното небе бавно ще се променя, като в началото на юли веднага след стъмване на запад ще залязва синкавата звезда Регул – най-бляскавата от съзвездието Лъв, Голямата мечка ще бъде на северозапад, а съзвездието Дева ще клони към залез на югозапад. „Високо над западния хоризонт ще блести Арктур от съзвездието Воловар. Немного след полунощ небето ще придобива типичният си летен вид – Летния триъгълник ще бъде най-високо над нас, а ниско на юг ще са видими ярките съзвездия Скорпион и Стрелец. В тях се наблюдават най-ярките области на нашата галактика – Млечният път. В края на юлските нощи на изток и североизток вече ще са добре видими съзвездията Пегас, Андромеда, Касиопея, Персей, Триъгълник, Овен, Риби и Кит. Ниско на югоизток-юг ще блести Фомалхаут – най-ярката звезда от съзвездието Южна риба“, добави още Пенчо Маркишки. \r\nДеница КИТАНОВА", "date": "2017-06-21", "title": "Пенчо Маркишки, физик: Лятното звездно небе е особено красиво и за да го наблюдаваме трябва да сме доста далеч от градските светлини"}
{"url": "http://www.focus-news.net/news/2017/06/21/2407317/inzh-sashko-kamenov-rdg-berkovitsa-ot-nachaloto-na-godinata-vav-vidinska-oblast-sa-vazniknali-tri-gorski-pozhara.html", "text": "От началото на годината във Видинска област са възникнали три горски пожара без да са нанесени щети, защото са низови. Това каза за Радио „Фокус” – Видин инж. Сашко Каменов, директор на Регионалната дирекция по горите - Берковица. Той посочи, че горските пожари тръгват предимно от площи със сухи треви и земеделски ниви. „Когато своевременно бъдат уведомени горските стопанства за възникналите пожари, огънят може да бъде потушен преди да е навлязъл в горите. Времето засега е благоприятно, но с повишаването на температурите се създават условия за избухване на пожари”, каза инж. Каменов. Той добави, че Регионалната дирекция по горите – Берковица е приела съвместен план за взаимодействие с Главна дирекция „Пожарна безопасност и защита на населението” за опазване на горските територии от пожари. Извършени са проверки на Държавните горски стопанство и в общините за предотвратяване и гасене на пожари на горските територии. „Противопожарните депа към Държавните горски стопанства са оборудвани с необходимите инструменти за гасене на горски пожар, към общините са създадени доброволчески групи. В горските стопанства е приет график за дежурства на служителите, които могат всеки момент да бъдат извикани при възникване на пожар”, обясни инж. Каменов.\r\nАнна ЛОЗАНОВА", "date": "2017-06-21", "title": "Инж. Сашко Каменов, РДГ - Берковица: От началото на годината във Видинска област са възникнали три горски пожара"}
{"url": "http://www.focus-news.net/news/2017/06/21/2407319/kyustendil-regionalnata-biblioteka-osashtestvyava-initsiativata-lyato-e-ela-v-bibliotekata.html", "text": "Регионалната библиотека в Кюстендил осъществява инициативата „Лято е, ела в библиотеката”. Това каза пред Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. По думите ѝ инициативата продължава до 31 август. Подготвени са различни занимания. В отдел „Изкуство”, всеки вторник и четвъртък, децата могат да гледат прожекции на филми по избор, както и да участват в арт работилница. Децата могат да участват в рисуване, в приложни изкуства, изработване на разделители за книги, апликации, колажи и тихи игри. „Ние имаме съвместни инициативи с всички летни училища в града. Това може да става по предварителни резервации, но може да бъде и при индивидуални посещения”, каза София Пейчева. В „Детски отдел” децата всяка сряда от седмицата може да участват в приказни утра. Инициативата е свързана със забавно и със споделено четене, четене от големи на по-малки, както и на книги-игри. „Никога не пропускаме да предложим на нашите читатели и книгите от списъците за лятното четене, което е една подготовка за следващата учебна година”, каза София Пейчева.\r\nВенцеслав ИЛЧЕВ", "date": "2017-06-21", "title": "Кюстендил: Регионалната библиотека осъществява инициативата „Лято е, ела в библиотеката”"}
{"url": "http://www.focus-news.net/news/2017/06/21/2407294/afp-tereza-mey-predstavi-proektozakonite-za-izlizaneto-na-velikobritaniya-ot-es.html", "text": "Британският министър-председател Тереза Мей представи осем проектозакона, които трябва да извадят Великобритания извън ЕС, Тя ги представи по време на своята реч за планираната законодателна програма, изнесена пред кралица Елизабет Втора, предаде  AFP.\r\nЗаконите включват „Великия законопроект за отменянето“, който трябва да отмени действащото на територията на страната европейско законодателство“,както и отделни проектозакони относно митниците, търговията, миграцията, рибарството и земеделието.  Виктор Турмаков", "date": "2017-06-21", "title": "AFP: Тереза Мей представи проектозаконите за излизането на Великобритания от ЕС"}
{"url": "http://www.focus-news.net/news/2017/06/21/2407322/sofiyskata-rayonna-prokuratura-privleche-kato-obvinyaem-uchenik-napadnal-prepodavatel-ot-stolichnata-profesionalna-gimnaziya-po-turizam.html", "text": "Под ръководството и надзора на Софийска районна прокуратура се провежда разследване във връзка с нападение над преподавател в Софийската професионална гимназия по туризъм, извършено от ученик в същото учебно заведение. Това съобщиха от пресцентъра на Прокуратура на Република България.  \r\nНа 20 юни 2017 г. 17-годишен младеж с инициали М. Ц. влязъл в учителската стая на Софийската професионална гимназия по туризъм, където в този момент се намирали учители от гимназията, една от които - жена с инициали Б. К. Непълнолетният ученик започнал да се държи агресивно, да крещи и да обижда намиращите се в стаята преподаватели, блъскайки мебелите и показвайки неприлични жестове. Малко след това същият се насочил към стоящата в близост жена с инициали Б. К., като я изритал в тялото, след което хвърлил стол по нея. В резултат на действията на обвиняемия М. Ц. пострадалата е получила лека телесна повреда. \r\nВъв връзка с извършеното от М. Ц., на 21 юни 2017 г. същият е привлечен като обвиняем за две престъпления – нанасяне на лека телесна повреда на учител по повод изпълнението на службата му, за което е предвидено наказание „лишаване от свобода“ до три години, и хулиганство, което се наказва с лишаване от свобода до две години или с пробация, както и с обществено порицание.  \r\nС оглед необремененото съдебно минало на обвиняемият Ц. и предвид непълнолетието му, спрямо него е взета мярка за неотклонение „Надзор на инспектор при детска педагогическа стая“ като най-подходяща с оглед отнемането на възможността да извърши друго престъпление. \r\nРазследването по делото продължава.", "date": "2017-06-21", "title": "Софийската районна прокуратура привлече като обвиняем ученик, нападнал преподавател от столичната Професионална гимназия по туризъм"}
{"url": "http://www.focus-news.net/news/2017/06/21/2407323/priet-e-otchet-za-izpalnenieto-na-plana-za-deystvie-s-merkite-za-podobryavane-na-investitsionnata-sreda.html", "text": "Правителството прие отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Мерките са одобрени с решение на Министерския съвет от 19 май 2016 г. Една година по-късно почти половината – 48%, от общо 118 мерки са изпълнени.  Това съобщиха от правителствената информационна служба.\r\nПриети са ключови промени в нормативната уредба, като по-съществените са в Закона за устройство на територията, в Закона за нормативните актове, в Закона за професионалното образование и обучение, в Закона за управление на отпадъците, в Закона за акцизите и данъчните складове и др. Направени са и промени в редица подзаконови нормативни актове. Изпълнени са и мерки от административен характер, които водят до повишаване на дела на информацията, обменяна по служебен път с други държавни структури, осигуряване на достъп до бази данни и информационни системи на други институции, разширяване на дела на електроните услуги, предоставяни от Националната агенция за приходите, както и тяхното популяризиране и разясняване – канали за плащане, възможности за подаване и получаване на документи и т.н. В резултат на изпълнените мерки е постигнато подобряване на инвестиционната среда, но въпреки това е налице значителен потенциал за постигане на още по-добри резултати.\r\nЕдна година след одобрението на Плана за действие изпълнението на 16 от включените в него мерки все още не започнало, което е ясен знак за наличието на проблем. Следва да се отбележи и на практика нулевият напредък в изпълнението на Плана за действие в рамките на последния отчетен период (февруари-май 2017 г.), което само частично би могло да бъде обяснено с фазата на политическия цикъл в страната – функционирането на служебен кабинет. Налице е необходимост от критичен анализ на пречките пред изпълнението на планираните мерки, както и от оценка на възможността за включване на нови мерки в Плана за действие. Затова правителството възложи на министъра на финансите да изготви критичен анализ на причините за неизпълнението на планираните мерки в двумесечен срок. Също така кабинетът реши да възобнови работата на работните групи по основните проблемни области пред инвестициите със задача да предложат допълнителни мерки за подобряване на инвестиционната среда в страната.", "date": "2017-06-21", "title": "Приет е отчет за изпълнението на Плана за действие с мерките за подобряване на инвестиционната среда"}
{"url": "http://www.focus-news.net/news/2017/06/21/2407321/prez-yuli-v-balgariya-shte-se-provede-mnogonatsionalnoto-uchenie-saber-guardian-2017.html", "text": "Правителството разреши преминаването през и пребиваването на територията на България с невоенен характер на съюзнически и чужди въоръжени сили във връзка с провеждането на многонационалното учение с висока видимост „Saber Guardian 2017”.\r\nУчението се провежда на териториите на България, Румъния и Унгария в изпълнение на засилените мерки за гарантиране на сигурността в Черноморския регион. То включва поредица от учения с участието на сили и средства от държави-членки и партньори на НАТО. Като част от него в периода 23 юни – 28 юли 2017 г. в България ще се проведат серия от учения с участието на военнослужещи, щабове и военни формирования на България, САЩ, Грузия, Украйна, Словения, Румъния, Сърбия, Унгария, Литва, Полша, Гърция, Република Македония, Канада, Италия и Португалия – общо до 6000 души, до 1200 единици сухопътна техника и въоръжение и до 80 въздухоплавателни средства.\r\nМногонационалното учение „Saber Guardian 2017” се провежда в изпълнение на междуправителственото българо-американско споразумение за сътрудничество в областта на отбраната и на Плана за подготовка на Щаба на отбраната, Българската армия и структурите на пряко подчинение на министъра на отбраната през 2017 г. Общото планиране се извършва под ръководството на командващия на Сухопътните войски на Силите на САЩ в Европа съвместно със страните домакини на учението. Ръководството и контрола на всички многонационални учения, провеждани като свързани с учението с висока видимост „Saber Guardian 2017”, се осъществяват от многонационална структура, която е разположена в района на съвместните българо-американски съоръжения на учебен полигон „Ново село”.", "date": "2017-06-21", "title": "През юли в България ще се проведе многонационалното учение „Saber Guardian 2017”"}
{"url": "http://www.focus-news.net/news/2017/06/21/2407324/varna-nachaloto-na-zhatvata-na-echemik-v-oblastta-se-ochakva-da-zapochne-sled-25-yuni.html", "text": "Началото на жътвата на ечемик във Варненска област се очаква да започне след 25 юни. Това съобщи за Радио „Фокус” – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. \"Според предварителните прогнози на база четвъртия етап на 10-процентното обследване на площите, засети с есенни култури във Варненска област, проведен в периода от 12 до 16 юни, както и допитване до земеделските стопани, се очаква жътвата на пшеница да започне към 10 юли, а на маслодайната рапица – след 15 юли\", каза Даря Велинова. Тя добави, че по оперативни данни към 15 юни ечемикът е във фенофаза от „крайна млечна зрялост“ до „восъчна зрялост“. В по-равнинните райони на областта се наблюдава и фенофаза „крайна восъчна зрялост“. Пшеницата е във фенофаза „млечна восъчна зрялост“ към „восъчна зрялост“.\r\nМарияна ВАЛЕНТИНОВА", "date": "2017-06-21", "title": "Варна: Началото на жътвата на ечемик в областта се очаква да започне след 25 юни"}
{"url": "http://www.focus-news.net/news/2017/06/21/2407327/shumen-nad-600-zayavki-sa-polucheni-za-uchastie-vav-folklorniya-sabor-petrovska-kitka-koyto-shte-se-provede-vav-veliki-preslav-na-24-yuni.html", "text": "Над 600 заявки са получени за участие във фолклорния събор „Петровска китка“ във Велики Преслав. Това съобщи за Радио „Фокус“ - Шумен Дарина Минева, специалист „Култура“. Тя посочи, че за първи път той ще бъде с конкурсен характер, като наградният фонд ще бъде разпределен за най-добрите участия в направленията народно пеене, танци и пресъздаване на обичаи в две възрастови групи - до 18 години и над 18 години. Специален плакет - награда ще бъде връчена за най-атрактивно и въздействащо участие. Заявки са подали индивидуални изпълнители и самодейни колективи, като всички ще получат грамоти за участие. Председател на журито, което ще оценява изпълненията, е Бинка Добрева, а членове хореографът Евгения Грънчарова и Любчо Василев, худ. ръководител на ансамбъл „Мизия“ - Търговище. 21-тото издание на събора „Петровска китка“ ще се проведе от 10.00 часа на 24 юни на откритата сцена в местността Борова гора в Стария град.\r\nИвелина ИВАНОВА", "date": "2017-06-21", "title": "Шумен: Над 600 заявки са получени за участие във фолклорния събор „Петровска китка“, който ще се проведе във Велики Преслав на 24 юни"}
{"url": "http://www.focus-news.net/news/2017/06/21/2407311/zoran-zaev-tryabva-da-potvardim-che-istoriyata-tryabva-da-obedinyava-a-ne-da-razdelya.html", "text": "Македонският министър-председател Зоран Заев заяви, че засега няма да се публикуват подробности от споразумението за сътрудничество между Македония и България, предаде македонското електронно издание  “24 Вести“.\r\nПо отношение на реакцията на част от македонското общество, която счита, че това  може да бъде в ущърб на Македония, Заев заяви, че е лидерско  да се предприемат стъпки за европейска Македония и добави, че дебатът за това, чийто цар е Самуил ще бъде вечен.\r\n\"Лидерско  е открито да се потвърди, че споделяме общо минало, лидерско е да потвърдим, че историята трябва да обединява, а не да не разделя \", посочи министър-председателят. Виктор Турмаков", "date": "2017-06-21", "title": "Зоран Заев: Трябва да потвърдим, че историята трябва да обединява, а не да разделя"}
{"url": "http://www.focus-news.net/news/2017/06/21/2407305/afp-britanskiyat-ministar-predsedatel-izostavi-chast-ot-svoite-obeshtaniya-po-vreme-na-predstavyaneto-na-planiranite-zakonodatelni-initsiativi.html", "text": "Британският министър-председател Тереза Мей изостави някои свой ключови предизборни обещания в своята правителствена програма, представена днес пред парламента, предаде  AFP.\r\nПо време на т.нар. „Реч на кралицата“, на която министър-председателя представя своята програма, Тереза Мей препусна някои спорни предложения, направени по време на предизборната кампания, включително премахването на безплатния училищен обед и реформи в грижите за пенсионерите.  Виктор Турмаков", "date": "2017-06-21", "title": "AFP: Британският министър председател изостави част от своите обещания по време на представянето на планираните законодателни инициативи"}
{"url": "http://www.focus-news.net/news/2017/06/21/2407315/zoran-zaev-balgariya-ni-dade-signal-za-iskreno-priyatelstvo.html", "text": "Македонският министър-председател Зоран Заев заяви, че България е дала на Македония сигнал за искрено приятелство, предаде македонският телевизионен канал Алсат М.\r\nЗаев е изрази надежда, че отношенията между двете страни в бъдеще ще се развиват и задълбочават. На свой ред председателят на българското Народно събрание Димитър Главчев подчерта, че България има последователна позиция в подкрепа на евроатлантическата и европейската перспективи на Македония. „Ще работим за изграждане на отношения на добросъседство на Балканите, а пример за това е подготовката за сключване на договор за добросъседство, което ще даде ясен регламент за развитието на двустранните отношения“,  подчерта Главчев.\r\nОбща позиция е, че сключването на договора ще постави партньорството на двете страни на нова основа и ще проправи  път към интензивно сътрудничество във всички сфери. Главчев изрази и задоволство от успокояването и стабилизирането на политическата ситуация в Македония. На среща е посочено и че значителен принос в развитието на сътрудничеството могат да дадат и добрите контакти между парламентите на двете страни. Виктор Турмаков", "date": "2017-06-21", "title": "Зоран Заев: България ни даде сигнал за искрено приятелство"}
{"url": "http://www.focus-news.net/news/2017/06/21/2407329/pazardzhik-peshtera-shte-bade-domakin-na-tretiya-mezhdunaroden-etnokulturen-festival-kulturata-na-badeshteto-i-badeshteto-na-kulturata-koyto-shte-se-provede-na-3-i-4-yuli.html", "text": "Пещера ще бъде домакин на Третия международен етнокултурен фестивал „Културата на бъдещето и бъдещето на културата”, който ще се проведе на 3 и 4 юли. Това съобщи за Радио „Фокус” – Пазарджик Стоян Йовчев от Община Пещера. Фестивалът е част от Календара на културните събития на Общината и в него всяка година се включват фолклорни колективи от Европа, а тази година и от цял свят. „Едни от най-добрите фолклорни, музикални и танцови ансамбли пропътуват хиляди километри, за да покажат красотата и уникалността на фолклора на своята държава пред пещерска публика и гостите на града”, уточни Йовчев. Той добави, че и двете вечери от 18.30 часа ще се състоят дефилетата на съставите. Те ще тръгват от Железния град, ще преминават по ул. ”Михаил Такев” и по главната улица ще стигат до сцената на пл. „България”, където ще изнасят кратки концерти. Входът за събитията е свободен. Екипът на Община Пещера, работещ по фестивала, е организирал богата паралелна културна програма, която включва обиколка на забележителностите на Пещера, както и на важни обекти в региона.\r\nАлбена ЖИЛЕКОВА", "date": "2017-06-21", "title": "Пазарджик: Пещера ще бъде домакин на Третия международен етнокултурен фестивал „Културата на бъдещето и бъдещето на културата”, който ще се проведе на 3 и 4 юли"}
{"url": "http://www.focus-news.net/news/2017/06/21/2407330/odobreni-sa-blizo-15-mln-lv-za-izpalnenie-na-angazhimenti-na-oblastnite-upraviteli-na-varna-burgas-i-dobrich.html", "text": "Правителството одобри допълнителни разходи по бюджета на Министерския съвет за 2017 г. в размер 15,193 млн. лева. Това съобщиха от правителствената информационна служба. От тях 14,402 млн. лв. са предназначени за разплащане от областния управител на област Варна в изпълнение на превантивни мерки по реда на Закона за отговорността за предотвратяване и отстраняване на екологични щети и в следствие на проведена открита процедура за избор на изпълнител за извършване на дейностите по утилизация/крайно оползотворяване/обезвреждане на отпадък с код и наименование 07 01 07* халогенирани остатъци от дестилации и остатъци от реакция (тежки фракции) от метален резервоар (вертикален метален цилиндър) FA 502-В и метален резервоар FA 501-В (хоризонтален метален цилиндър), намиращи се в Промишлена зона-юг на гр. Девня. Осигуряването на средствата ще позволи предприемането на незабавни действия по утилизацията/крайно оползотворяване/обезвреждане на опасния отпадък и отстраняване на непосредствената заплаха и съществуващите рискове от взрив при безконтролно рязане на скрап, кражби и предотвратяване на екологични щети.\r\nОстаналите 791 хил. лв. са предназначени за изпълнение на ангажиментите на областните управители на Бургас, Варна и Добрич по Закона за устройството на Черноморското крайбрежие през активния летен сезон. Те ще бъдат използвани за поставяне на предупредителни табели и за санитарно-хигиенно поддържане на неохраняемите плажове, включително и на тези, предназначени за природосъобразен туризъм, както и за обезпечаване с водноспасителна дейност на обявените за неохраняеми морски плажове.", "date": "2017-06-21", "title": "Одобрени са близо 15 млн. лв. за изпълнение на ангажименти на областните управители на Варна, Бургас и Добрич"}
{"url": "http://www.focus-news.net/news/2017/06/21/2407320/angela-merkel-silna-evropa-e-dobra-za-sasht.html", "text": "Германският канцлер Ангела Меркел заяви, че силна европейска икономика   ще е добра за САЩ, сочейки, че търговията води до ситуации, „в които всички са победители“, предаде Reuters.\r\n„Добрата търговия и силната икономика в Европа са добри за американските компании – да не забравяме това“, заяви Меркел. „Протекционизмът, изолационизмът забавят иновациите и в дългосрочен план не дават предимство на който и да е , особено на тези, които разчитат на протекционизма, дори и да използват различна терминология за него“, посочи канцлерът. Виктор Турмаков", "date": "2017-06-21", "title": "Ангела Меркел: Силна Европа е добра за САЩ"}
{"url": "http://www.focus-news.net/news/2017/06/21/2407333/sofiya-stolichna-obshtina-poluchava-teren-za-izgrazhdane-na-park-v-zhk-mladost.html", "text": "Правителството прехвърли безвъзмездно на Столична община имот – частна държавна собственост. Теренът с площ 17 дка се намира в ж. к. „Младост 3” и ще бъде използван за изграждане на парк за отдих, спорт и развлечения. Това съобщиха от правителствената информационна служба.\r\nПрието беше и решение за намаляване на капитала на „Национална спортна база” ЕАД чрез обезсилване на акции на стойност, съответстваща на стойността на правото на собственост върху имот от 16,6 дка в столичния район „Красно село”. Теренът е в района на конната база в местността „Славия” и ще бъде прехвърлен безвъзмездно на Столична община за изграждане на ново метродепо и разширение на гараж „Земляне”. Депото е включено като самостоятелен подобект при строителството на третата метролиния в София. То попада в една и съща територия, използвана досега от автобусния гараж на градския транспорт.\r\nДве държавни институции получиха имоти за изпълнение на функциите си. За нуждите на териториалната дирекция на НАП – Велико Търново, офис Монтана, е предоставен офис в административната сграда на пл. „Жеравица” №3 в града. Държавната агенция за метрология и технически надзор ще ползва част от първия етаж в сградата на ул. „Свобода” №1 в Благоевград.\r\nС решение на правителството статутът на имот, предоставен за безвъзмездно управление на Изпълнителна агенция „Морска администрация“ и на Русенския университет „Ангел Кънчев“, се променя от частна държавна на публична държавна собственост. Имотът се намира в Русе, като предоставените на двете ведомства самостоятелни обекти в него се използват изцяло за изпълнение на техните функции.\r\nПоради отпаднала нужда, от ИА „Главна инспекция по труда” беше отнето правото на управление върху имот – публична държавна собственост. Помещението на бул. „Славянски” №30 в Шумен преминава в управление на областния управител на Шумен.", "date": "2017-06-21", "title": "София: Столична община получава терен за изграждане на парк в ж.к. „Младост”"}
{"url": "http://www.focus-news.net/news/2017/06/21/2407325/nova-tv-makedoniya-makedoniya-i-balgariya-shte-imat-obshti-proekti-v-energetikata.html", "text": "От правителството на Македония посочиха, че страната обмисля заедно с България общи проекти в сферата на енергетиката, съобщава македонското електронно издание “Нова ТВ“.\r\nМинистър-председателят на Македония Зоран Заев се е срещнал с министъра на енергетиката на България Теменужка Петкова. През следващите седмици двете страни ще договорят меморандум за развитие на енергетиката.  Виктор Турмаков", "date": "2017-06-21", "title": "„Нова ТВ“ (Македония): Македония и България ще имат общи проекти в енергетиката"}
{"url": "http://www.focus-news.net/news/2017/06/21/2407326/makedonskiyat-premier-zoran-zaev-v-bsp-se-chuvstvam-kato-u-doma-si.html", "text": "В БСП се чувствам като у дома си. Това каза министър-председателят на Република Македония Зоран Заев след среща с лидера на БСП Корнелия Нинова, съобщиха от пресцентъра на БСП. \"Фокус\" публикува изявлението на македонския премиер без редакторска намеса:", "date": "2017-06-21", "title": "Македонският премиер Зоран Заев: В БСП се чувствам като у дома си"}
{"url": "http://www.focus-news.net/news/2017/06/21/2407334/plovdiv-okrazhnata-prokuratura-vnese-obvinitelen-akt-spryamo-19-godishen-shofyor-za-prichinyavane-na-smart-na-peshehodets.html", "text": "Окръжна прокуратура-Пловдив внесе в съда обвинителен акт спрямо Асен Г., на 19 г., за това, че при управление на моторно превозно средство е нарушил правилата за движение по пътищата, като причинил по непредпазливост смъртта на другиго на пешеходна пътека и избягал от местопроизшествието. Това съобщиха от пресцентъра на Апелативна прокуратура-Пловдив.\r\nНа 13 април 2017 г., в гр. Пловдив, вечерта, обвиняемият Асен Г. шофирал лек автомобил, марка „Тойота РАВ4“, като преминал през кръстовището на бул. „Руски“  и се насочил към бул. „Шести септември“. Към 20,48 часа пешеходката Б.К., на 61 г., предприела пресичане на пешеходна пътека на южното платно за движение на бул. “Шести септември” със скорост 5 км/ч., съответстваща на бърз ход на придвижване. Тя преминала през разделителния остров и предприела със същия ход пресичане на пешеходната пътека по северното платно на булеварда. При навлизането й в тази част на платното, автомобилът, шофиран от обвиняемия Асен Г., се намирал на 22-23 метра. Той се движел със скорост от 67 км/ч, при позволена за населените места скорост от 50 км/ч. Водачът възприел преминаващ по пешеходната пътека човек, задействал спирачната система, но не успял да спре преди траекторията на преминаване на пешеходката, поради движението с несъобразена скорост, и я ударил с предната лява част на автомобила.  Свидетели на катастрофата се обадили на тел. 112. На място пристигнал екип на Центъра за Спешна медицинска помощ. По делото е била назначена съдебно-медицинска експертиза, която установила, че пострадалата жена получила травматични увреждания на жизненоважни органи, довели до остра кръвозагуба и сърдечносъдова недостатъчност. Тя е починала на място. Водачът избягал от местопроизшествието, като демонстрирал пред свои приятели желание да извърши ремонт на автомобила. Той е бил задържан от органите на МВР на 14 април 2017 г.      \r\nСпоред комплексната техническа експертиза обвиняемият Асен Г. е можел да избегне удара, ако се е движел със скорост по-малка от 47 км/ч. По делото са разпитани свидетели, приобщени веществени доказателства, извършени няколко експертизи и др. Обвиняемият Асен Г. е с взета от Окръжен съд-Пловдив мярка за неотклонение „задържане под стража”.", "date": "2017-06-21", "title": "Пловдив: Окръжната прокуратура внесе обвинителен акт спрямо 19-годишен шофьор за причиняване на смърт на пешеходец"}
{"url": "http://www.focus-news.net/news/2017/06/21/2407332/varna-apelativniyat-sad-shte-razgleda-zhalba-sreshtu-prisada-na-bivsha-schetovoditelka-ot-direktsiya-sotsialno-podpomagane-valchi-dol-prisvoila-chrez-izmama-blizo-400-000-leva.html", "text": "Състав на Апелативен съд – Варна ще подложи утре на въззивен контрол присъдата, произнесена спрямо бившата старша счетоводителка от Дирекция „Социално подпомагане“ във Вълчи дол Надежда Стоянова. Това съобщиха от пресцентъра на Апелативен съд - Варна.\r\nПресслужбата на съда припомня, че през октомври миналата година Варненският окръжен съд призна вината на Стоянова затова, че за период от 10 години от 2004 до февруари 2014 година, при условията на продължавано престъпление, чрез използване на документи с невярно съдържание присвоила чрез документна измама 390 102 лева, предназначени за подпомагане на социално слаби хора. Първата съдебна инстанция, при условията на съкратено съдебно следствие присъди на подсъдимата 3 години лишаване от свобода, което отложи с 5 годишен изпитателен срок. Съдът определи и 5 години, в които Стоянова е лишена от право да заема държавна или обществена длъжност, свързана с пазене или управление на парични средства.\r\nПрисъдата на ОС-Варна е протестирана от Окръжна прокуратура като несправедлива както по размера, така и по определения начин на изтърпяване. В протеста се посочва, че подсъдимата системно и регулярно си е служила с хитрост при документната обработка на счетоводни документи и чрез измама е присвоила пари, предназначени за социално слаби хора от Вълчи дол. Обвинението настоява за ефективно наказание заради това, че престъплението е в особено големи размери и представлява особено тежък случай.\r\nОсвен протеста, утре Варненският апелативен съд ще разгледа и жалбата на подсъдимата Надежда Стоянова, която моли въззивния съд да намали размера на присъденото наказание, след като се съобрази с многобройните смегчаващи вината й обстоятелства.\r\nЗаседанието по това въззивно наказателно дела ще започне в 9,00 часа в съдебната зала на Апелативен съд – Варна на пл-д „Независимост“ 2.", "date": "2017-06-21", "title": "Варна: Апелативният съд ще разгледа жалба срещу присъда на бивша счетоводителка от Дирекция „Социално подпомагане“ - Вълчи дол, присвоила чрез измама близо 400 000 лева"}
{"url": "http://www.focus-news.net/news/2017/06/21/2407339/prieta-e-nova-naredba-za-meditsinskata-ekspertiza.html", "text": "Правителството прие нова Наредба за медицинската експертиза. Това съобщиха от правителствената информационна служба. Причините за днешното решение на Министерския съвет са свързани със съдебното оспорване на действащата наредба, при което съдът установи нарушение на административнопроизводствените правила при изработването им. Отменянето на наредбата отчасти или в нейната цялост създава правен вакуум със значителни неблагоприятни последици предвид широкия й обхват на приложение.\r\nС новата наредба се цели създаването на правна регламентация на принципите и критериите на медицинската експертиза за определяне наличието на временна или трайна неработоспособност и на реда за нейното извършване. Това ще осигури уеднаквяване на дейностите, свързани с медицинската експертиза на територията на цялата страна.\r\nНаредбата се прилага и с цел да осигури определени права на пациентите – например, правото им на отсъствие от работа или осигуряване на подходяща работа с цел полагане на оптимални грижи за здравето до неговото пълно или максимално възможно възстановяване. В същото време, чрез Наредбата се осигурява стабилност и предвидимост на резултатите от нея, което е предпоставка за планиране и прогнозиране на всички произтичащи от медицинската експертиза последствия, включително социалните придобивки и финансови обезщетения, които по себе си са обект на прилагане на други нормативни документи.", "date": "2017-06-21", "title": "Приета е нова Наредба за медицинската експертиза"}
{"url": "http://www.focus-news.net/news/2017/06/21/2407318/hristo-smolenov-islyamska-darzhava-se-pregrupira-i-preorientira.html", "text": "„Ислямска държава“ се прегрупира и преориентира. Това каза експертът по сигурността Христо Смоленов в интервю за  Агенция „Фокус“  във връзка с опита за атентат в Брюксел във вторник. Той поясни, че тя е сменила тактиката си, но е сменила и стратегемата. „Тя разбира, че може да не й се удаде да удържи самата териториална структура, наречена „Ислямска държава“ в Ирак. Проблемът е, че тя се ориентира към любимата цел на терористите – така наречените меки цели. Ориентира се към форма на дейност, на тероризъм, която не може да бъде локализирана лесно поради самодейния характер на огромното мнозинство симпатизанти на „Ислямска държава“, поради проблемите, които си създава самата европейска демокрация, следвайки сляпо догмите за това, което ние виждаме, че се случва“, коментира Смоленов. По думите му „Ислямска държава“ е един жив парадокс. „Нейното съществуване показва, че в света има сили, които протежират тероризма, осигуряват чадър над терористичните елити. Гледат на тези елити като на свой бизнес партньори  въртят световна далавера с този бизнес партньор. Естествено е, че в една подобна геополитическа ситуация ще има хора, които искат да извлекат максимума от голямата инвестиция, наречена „Ислямска държава“. Чия инвестиция е това, това стана очевидно. Неслучайно дори сегашният президент на САЩ Доналд Тръмп обвиняваше Хилари Клинтън и екипът й за създаването на „Ислямска държава“. За мен продължава да е необяснимо как след всички тези сериозни изобличения, след като всички разбират какво  се случва в Близкия изток и как той заразява цялата геополитическа тъкан на света, мерките, действията срещу „Ислямска държава“ са бих казал доста лековати“, коментира Смоленов. \r\nДеница КИТАНОВА", "date": "2017-06-21", "title": "Христо Смоленов: „Ислямска държава“ се прегрупира и преориентира"}
{"url": "http://www.focus-news.net/news/2017/06/21/2407337/varna-regionalnata-biblioteka-organizira-za-poredna-godina-programata-vakantsiya-v-bibliotekata.html", "text": "Регионална библиотека „Пенчо Славейков“ във Варна организира за поредна година програмата „Ваканция в библиотеката“. Това съобщиха за Радио „Фокус“ – Варна от институцията. През целия месец юли библиотеката е подготвила различни интересни занимания за най-малките си читатели. Програма „Ваканция в библиотеката“ се организира за девета поредна година. На 6 юли от 10.30 часа в Детски и средношколски комплекс на библиотеката ще се проведе занимание на тема „Географски пътешествия без край“. На 13 юли от 10.30 часа по програма е предвидена инициативата „Невероятната вселена на корейската култура“. На 20 юли от 10.30 часа е организирано арт-ателие  „Хартиени слънца“, а на 27 юли в същия час ще се проведе събитието „Зеленчуци, който не яде…“. През месеца събития са планувани и в Отдел Изкуство на библиотеката. на 4, 11, 18, 25 и 28 юли са предвидени инициативите „В ателието на шапкаря“, „Овощна градина в щампи и картички“, „Декорация на камъчета“, „Да си изработим книгоразделители“ и „Приказен карнавал“. Всички инициативи са с начален час 10.30 часа.\r\nМарияна ВАЛЕНТИНОВА", "date": "2017-06-21", "title": "Варна: Регионалната библиотека организира за поредна година програмата „Ваканция в библиотеката“"}
{"url": "http://www.focus-news.net/news/2017/06/21/2407338/futbol-real-madrid-shte-prodalzhi-dogovora-si-s-karim-benzema.html", "text": "Президентът на Реал Мадрид Флорентино Перес потвърди, че нападателят Карим Бензема остава в отбора.\r\nДоговорът с 29-годишният играч ще бъде продължен до 2021 или 2022 г. Заплащането на нападателя ще бъде увеличено. През изминалия сезон французинът проведе 46 мача, в които отбеляза 17 гола.  Виктор Турмаков", "date": "2017-06-21", "title": "Футбол: Реал Мадрид ще продължи договора си с Карим Бензема"}
{"url": "http://www.focus-news.net/news/2017/06/21/2407340/dha-turtsiya-razpolaga-novi-pet-tanka-po-granitsata-sas-siriya.html", "text": "Турските въоръжени сили изпратиха нови пет танка, които ще бъдат разположени в граничната със Сирия провинция Килис, предаде информационната агенция   Догу хабер ажансъ (ДХА)  . Това е допълнителна мярка срещу контролираната от сирийските кюрди околия Африн, точно срещу Килис.  Военният конвой от натоварени с танковете влекачи и камиони с военно оборудване идва от западните района на Турция и ще бъде разтоварен в района на отговорност на 3-ти граничен батальон. Впоследствие танковете ще заемат позиции непосредствено на граничната бразда, посочва още ДХА. Георги Димов", "date": "2017-06-21", "title": "ДХА: Турция разполага нови пет танка по границата със Сирия"}
{"url": "http://www.focus-news.net/news/2017/06/21/2407336/plovdiv-18-godishno-momiche-e-blasnato-ot-lek-avtomobil-na-peshehodna-pateka-na-bul-vasil-aprilov-v-grada.html", "text": "18-годишно момиче е блъснато от лек автомобил на пешеходна пътека на бул. „Васил Априлов” в Пловдив днес. Това съобщи за Радио „Фокус” - Пловдив говорителят на ОДМВР. Инцидентът е станал след 14.30 часа. Момичето е закарано в болница, изчаква се информация за състоянието му. По първоначална информация то е пресичало на червен сигнал. В момента все още на място се извършва оглед, поради което движението е затруднено.\r\nЦветана ТОНЧЕВА", "date": "2017-06-21", "title": "Пловдив: 18-годишно момиче е блъснато от лек автомобил на пешеходна пътека на бул. „Васил Априлов” в града"}
{"url": "http://www.focus-news.net/news/2017/06/21/2407342/ek-komisiyata-podgotvi-novi-pravila-za-prozrachnost-za-posrednitsite-v-oblastta-na-danachnoto-planirane.html", "text": "Европейската комисия днес предложи нови строги правила за прозрачност, които ще са приложими за посредниците — като например данъчни консултанти, счетоводители, банки и адвокати, — които изготвят и предлагат схеми за данъчно планиране за своите клиенти,  съобщават от пресцентъра на Европейската комисия .\r\nИзтеклата неотдавна в средствата за масово осведомяване информация, в т.ч. по т.нар. „Досиета от Панама“, разкри по какъв начин някои посредници активно подпомагат дружествата и физическите лица в избягването на данъчното облагане — обикновено чрез сложни трансгранични схеми. С днешното предложение се цели да се даде адекватен отговор на подобно агресивно данъчно планиране чрез затягане на мерките за контрол над онези дейности на данъчните консултанти и съветници, които в миналото оставаха извън полезрението на компетентните органи. \r\nЗаместник-председателят на Европейската комисия Валдис Домбровскис, отговарящ за еврото и социалния диалог, финансовата стабилност, финансовите услуги и съюза на капиталовите пазари, заяви: „Европейският съюз се превърна във водещ фактор, що се отнася до осигуряването на по-голяма прозрачност по отношение на практиките на агресивно данъчно планиране. Тази негова дейност вече дава своите плодове. Днес предлагаме посредниците, които създават и продават схеми за избягването на данъци, да поемат своята част от отговорността за това. В крайна сметка това ще доведе до по-големи данъчни приходи за държавите членки.“ \r\nЧленът на Комисията Пиер Московиси, отговарящ за икономическите и финансовите въпроси, данъчното облагане и митническия съюз, заяви: „Продължаваме да работим на ускорени обороти по нашата програма за прозрачност в данъчната област. Днес в центъра на нашето полезрение са специалистите, които насърчават данъчните злоупотреби. Данъчните администрации следва да разполагат с информацията, която им е необходима, за да попречат на схемите за агресивно данъчно планиране. Нашето предложение ще донесе допълнителна сигурност на посредниците, които спазват духа и буквата на нашите закони, и значително ще затрудни онези, които не правят това. Усилията ни за по-справедливо данъчно облагане в цяла Европа дават все по-добри резултати.“", "date": "2017-06-21", "title": "ЕК: Комисията подготви нови правила за прозрачност за посредниците в областта на данъчното планиране"}
{"url": "http://www.focus-news.net/news/2017/06/21/2407343/ministerstvata-na-finansite-na-balgariya-i-holandiya-shte-podpishat-memorandum-za-tehnichesko-satrudnichestvo.html", "text": "Правителството одобри проекта на меморандум за разбирателство за техническо сътрудничество между министерствата на финансите на България и на Кралство Нидерландия.  Това съобщиха от правителствената информационна служба. Министърът на финансите е упълномощен да проведе преговорите и да подпише документа.\r\nС меморандума се поставя рамка на съвместно техническо и финансово сътрудничество между двете министерства за осигуряване на обмен на знания, опит и експертиза между служителите им и за споделяне на информация за изпълнението на политиките, процесите на вземане на решения, законодателството и услугите в областта на публичните финанси.\r\nДейностите в изпълнение на меморандума ще бъдат включени в годишни двустранни програми за сътрудничество.", "date": "2017-06-21", "title": "Министерствата на финансите на България и Холандия ще подпишат Меморандум за техническо сътрудничество"}
{"url": "http://www.focus-news.net/news/2017/06/21/2407345/varna-osaditelna-prisada-poluchi-mazh-prichinil-pri-katastrofa-smartta-na-priyatelkata-si-i-sredna-telesna-povreda-na-patnik.html", "text": "3 години лишаване от свобода с петгодишен изпитателен срок и лишаване от право да управлява моторно превозно средство за срок от 5 години е присъдата на Марко М., която произнесе днес състав на Варненския окръжен съд. Това съобщиха от пресцентъра на съда. 25-годишният мъж от Видин беше предаден на съд по обвинителен акт на Окръжната прокуратура във Варна за причиняване по непредпазливост смъртта на млада жена и средна телесна повреда на пътник при пътнотранспортно произшествие.\r\nНа 6 септември 2016 г. Марко М. управлявал автомобил „Опел корса“ по пътя Варна - с. Долище. На кръстовището за село Кичево нарушил правилата за движение, като не се съобразил с пътните знаци и не пропуснал движещите се по път с предимство. Така причинил по непредпазливост причинил смъртта на 26-годишна жена, която е негова приятелка, средна телесна повреда на друг пътник, както и значителни имуществени вреди на ударения от него челно автомобил.\r\nПрисъдата срещу Марко М., произнесена при условията на съкратено съдебно следствие, подлежи на обжалване пред Апелативния съд във Варна.", "date": "2017-06-21", "title": "Варна: Осъдителна присъда получи мъж, причинил при катастрофа смъртта на приятелката си и средна телесна повреда на пътник"}
{"url": "http://www.focus-news.net/news/2017/06/21/2407341/ministar-emil-karanikolov-balgariya-se-razviva-kato-atraktivna-destinatsiya-na-investitsii-v-proizvodstvoto.html", "text": "България се развива като атрактивна дестинация на инвестиции в производството. Това съобщи министърът на икономиката Емил Караиванов пред дипломатически корпус, който посети днес „Тракия икономическа зона“, предаде репортер на Радио „Фокус“ - Пловдив. По думите на министър Караниколов добре развитата инфраструктура представлява изключително важна предпоставка за привличане на инвестиции в страната ни. „За нас е важно доверието на инвеститорите, затова следим резултатите от допитванията до бизнеса. Разчитаме и на чуждестранните търговски камари и работодателските организации“, каза още министърът на икономиката. Според него подобни икономически зони могат да се изградят в Стара Загора, Кърджали и Смолян. Вече са започнали разговори с Министерството на икономиката. На днешното събитие в икономическа зона „Раковски“ присъстваха също кметът на Пловдив Иван Тотев и областният управител Здравко Димитров.  „Тракия икономическа зона“ е лицето на Пловдив област и България. „Тук много тясно си сътрудничат както публично-частното партньорство от една страна, така и Общините и държавата“, каза Здравко Димитров. Според кмета на Пловдив „Тракия икономическа зона“ отдавна е надминала своя регионален мащаб.\r\nВизитата на ръководителите на дипломатическите мисии и представителствата на международните организации, акредитирани в България, се организира от Министерството на външните работи, съвместно с Министерството на икономиката, Министерството на туризма и „Клъстер Тракия икономическа зона“.\r\nКристиян ГАРОВ", "date": "2017-06-21", "title": "Министър Емил Караниколов: България се развива като атрактивна дестинация на инвестиции в производството"}
{"url": "http://www.focus-news.net/news/2017/06/21/2407346/dha-petima-zaginali-v-turtsiya-pri-nova-tezhka-katastrofa-s-broniran-politseyski-avtomobil.html", "text": ". Регистрирана е нова тежка катастрофа на специализиран брониран полицейски автомобил с цивилна кола в околия Лидже на провинция Диарбекир в Югоизточен Анадол, предаде информационната агенция Догу хабер ажансъ (ДХА). По първоначални данни са загинели пет граждански лица и са ранени петима полицаи.   Георги Димов", "date": "2017-06-21", "title": "ДХА: Петима загинали в Турция при нова тежка катастрофа с брониран полицейски автомобил"}
{"url": "http://www.focus-news.net/news/2017/06/21/2407328/hristo-smolenov-reaktsiyata-na-evropeyskite-byurokrati-sreshtu-terorizma-zasega-e-shtrausova.html", "text": "Нещата стават все по-опасни, а реакцията на европейските бюрократи, засега е „щраусова“. Това каза експертът по сигурността Христо Смоленов в интервю за  Агенция „Фокус“  във връзка с опита за атентат в Брюксел във вторник. „Виждам пряка връзка между случилото се на „Шанз Елизе“, където един доказан, отбелязан и проследяван като човек с радикални намерения, се оказа, че има законно притежаване оръжие и цял арсенал от такива вкъщи, че атакува за пореден път не какво да е, а органите на властта. Спомнете си, че и предишният атентат на „Шанз Елизе“ беше насочен срещу полицай. Това вече се превръща в тенденция. Тогава казах, че той е нещо повече от случайност, той е сигнал, даден към общността, която симпатизира на този атентатор. Нищо невинните  патрулиращи полицаи въплъщават държавността и точно те са мишените и при предишният и сегашният удар на „Шанс Елизе“. Виждате ли вече тенденцията, повтаряемостта на тези трагични инциденти“, коментира Смоленов. Той поясни, че се учудва защо „щраусовата“ позиция на европейската политическа класа продължава да бъде търпяна от европейските гласоподаватели. \r\nТой поясни, че това, че нападателят в Брюксел е обезвреден бързо показа първо, че белгийските командоси са едни от добрите. „Второ, че реактивността им и времето за реагиране са вече достатъчно добре съгласувани,  така че те действат като на война. Като в критична ситуация от наистина интензивен тип. В  този смисъл това, че белгийските полицаи или командоси са действали ефективно, изобщо не означава ,че службите като цяло са реформирани или адаптирани към новата заплаха. Въпреки всичко върху тях продължава да тежи политически натиск, политическа намеса, която минимизира техните успехи и прави методите им за противодействие на терора, доста релативни и относителни по отношение на успеха“, коментира Смоленов. По думите му е време европейската общественост и специално хората, вземащи решения, да разберат простата истина, за която се говори вече от 15 и повече години. „Тероризмът не може да бъде борен със силно йерархизирани системи от армейски или полицейски тип“, заяви Смоленов. \r\nДеница КИТАНОВА", "date": "2017-06-21", "title": "Христо Смоленов: Реакцията на европейските бюрократи срещу тероризма засега е „щраусова“"}
{"url": "http://www.focus-news.net/news/2017/06/21/2407347/burgas-politsiyata-preduprezhdava-za-nova-shema-za-telefonni-izmami.html", "text": "Полицията предупреждава за нова схема за телефонни измами, съобщиха от пресцентъра на ОДМВР – Бургас. От там съобщиха, че на територията на Община Несебър и в частност курортен комплекс Слънчев бряг, Равда и Свети влас, от няколко дни се наблюдават множество телефонни обаждания до преводачи, туроператорски фирми или туристически гидове, с които се настоява за извършване на преводачески услуги на задържани за едно денонощие в Районно управление – Несебър чуждестранни граждани. Използват се оригинални имена от ръководството на Районно управление за по-голяма достоверност на информацията, като се настоява с цел по-добра комуникация на чуждестранния гражданин и близките му, да бъдат закупени карти с предплатени мобилни услуги, които впоследствие да бъдат осребрени. Възможно е да са налице и искания за превеждане на парични суми по определени сметки, които впоследствие при освобождаването на чуждестранния гражданин, да бъдат възстановени. \r\nОДМВР – Бургас уточнява, че подобни обаждания не се осъществяват от нейни служители, тъй като за нуждите на полицейската дейност се използват специално наети към Районно управление – Несебър преводачи. Всякакви подобни обаждани да се считат за опити за телефонни измами и получилите ги да не предприемат настояваните действия.", "date": "2017-06-21", "title": "Бургас: Полицията предупреждава за нова схема за телефонни измами"}
{"url": "http://www.focus-news.net/news/2017/06/21/2407331/zoran-zaev-poluchihme-iskrene-obeshtaniya-za-podkrepa-za-zapochvane-na-pregovori-s-evropeyskiya-sayuz.html", "text": "По време на пресконференция в София македонският министър-председател Зоран Заев заяви, че е получил искрени обещания от България за подкрепа за стартирането на преговорите с Европейския съюз, предаде македонската медия МРТ.\r\n\"Добрата дума на България в институциите на Европейския съюз означава много за нас, не само защото идва от държава-членка на Европейския съюз, но и от съсед на Македония. Аз съм уверен, че това ще означава ново насърчаване на останалите държави-членки заради многото положителни причини, дадени от Македония чрез успешните реформи. Желанието ни е да получим дата за преговори през 2018 г. \", заяви премиерът Заев.\r\nЗаев проведе среща и в министерството на енергетиката на България с министър Теменужка Петрова, на която се обсъждаха общите инвестиции в този сектор, както инвестициите  в инфраструктурните обекти по протежение на Коридор № 8. Виктор Турмаков", "date": "2017-06-21", "title": "Зоран Заев: Получихме искрене обещания за подкрепа за започване на преговори с Европейския съюз"}
{"url": "http://www.focus-news.net/news/2017/06/21/2407348/pravilnikat-za-prilagane-na-zakona-za-chuzhdentsite-v-republika-balgariya-e-saglasuvan-s-poslednite-zakonovi-promeni.html", "text": "Правителството одобри промени в Правилника за прилагане на Закона за чужденците в Република България, с които документът се съгласува с последните законови промени. Това съобщиха от правителствената информационна служба.\r\nС допълненията в него е разписана детайлна процедура за предоставяне на статут „лице без гражданство“, въведен измененията в Закона от 2016 година. Документът предвижда и изменение на реда, по който се налага обезпечителната мярка „ежеседмично явяване в структура на МВР по местопребиваване“, и пояснява характера на въведеното „краткосрочно настаняване“.", "date": "2017-06-21", "title": "Правилникът за прилагане на Закона за чужденците в Република България е съгласуван с последните законови промени"}
{"url": "http://www.focus-news.net/news/2017/06/21/2407351/balgariya-urezhda-s-kuba-i-vietnam-imotni-vaprosi-na-diplomaticheskite-predstavitelstva.html", "text": "Министерският съвет предлага на Народното събрание да ратифицира споразумението между правителствата на България и Куба, с което двете страни взаимно и безвъзмездно си предоставят за ползване имоти за нуждите на дипломатическите си представителства. Това съобщиха от правителствената информационна служба. Документът е подписан на 19 януари т. г. в София. След влизането му в сила, двете държави на реципрочна основа си предоставят имоти съответно в Хавана и в София.\r\nЗа ратификация е предложена и подписаната на 22 септември м. г. междуправителствена спогодба на България и Виетнам за недвижимите имоти на дипломатическите представителства на двете страни. След влизането в сила на Спогодбата страните ще си върнат взаимно имоти с отпаднала необходимост, съответно в София и в Ханой.", "date": "2017-06-21", "title": "България урежда с Куба и Виетнам имотни въпроси на дипломатическите представителства"}
{"url": "http://www.focus-news.net/news/2017/06/21/2407349/za-ratifikatsiya-e-predlozheno-sporazumenieto-za-dopalnenie-kam-parizhkiya-protokol.html", "text": "Министерският съвет предлага на Народното събрание да ратифицира подписаното на 26 април т. г. споразумение между България и Върховното главно командване на Обединените въоръжени сили в Европа и Щаба на Върховния съюзен главнокомандващ по трансформацията за допълнение към Парижкия протокол. Това съобщиха от правителствената информационна служба.\r\nПарижкият протокол, ратифициран от България през 2004 г., урежда статута на международните военни щабове, създадени в съответствие със Северноатлантическия договор. Нашата страна е домакин на такава структура – т. нар. Модул на КИС със способности за развръщане - (DCM) F, 2nd NATO Signal Battalion (2NSB). На територията на България е разположен и Щабен елемент за интегриране на силите на НАТО (NFIU).\r\nДопълнителното споразумение детайлизира приложимата юрисдикция, както и привилегиите и имунитетите на щабовете и техните членове.", "date": "2017-06-21", "title": "За ратификация е предложено споразумението за допълнение към Парижкия протокол"}
{"url": "http://www.focus-news.net/news/2017/06/21/2407353/yambol-okrazhnata-prokuratura-predade-na-sad-turski-grazhdanin-prichinil-smartta-na-dete-pri-katastrofa.html", "text": "Окръжна прокуратура – Ямбол предаде на съд турския гражданин Неджати Ф. ( на 31г.), съобщиха от пресцентъра на Окръжната прокуратура. Той е подсъдим за това, че на 3 декември 2016г., около 11.15 часа, при управление на товарен автомобил с влекач се е движил с превишена скорост - 80 км. в час, вследствие от което блъснал навлезлия в кръстовището лек автомобил „Опел“  и причинил по непредпазливост смъртта на момче и средна телесна повреда на жена.\r\nОкръжен съд – Ямбол е насрочил заседанието си за 22 юни 2017г.", "date": "2017-06-21", "title": "Ямбол: Окръжната прокуратура предаде на съд турски гражданин, причинил смъртта на дете при катастрофа"}
{"url": "http://www.focus-news.net/news/2017/06/21/2407350/nikolay-zaychev-kmet-na-peshtera-na-tozi-etap-ne-se-nalaga-chastichno-bedstveno-polozhenie-v-peshtera-sled-aktiviziraneto-na-svlachishte-v-grada.html", "text": "На живеещите в три от най-засегнатите сгради на ул. „Ангел Калоянов” в Пещера, където се активизира свлачище,  бе предложено да се преместят в общински жилища, съобщи за Радио „Фокус” – Пазарджик кметът на община Пещера Николай Зайчев. По думите му за две от сградите собствениците са подписали декларации, че не желаят да се преместят, а третият собственик е отказал пред свидетели да подписва, какъвто и да е документ. По повод идеята за обявяване на частично бедствено положение в община Пещера Николай Зайчев поясни, че легалното определение за бедствие е дадено в чл.2 от Закона за защита при бедствия. „Бедствие е значително нарушаване на нормалното функциониране на обществото, предизвикано от природни явления или от човешка дейност и водещо до негативни последици за живота или здравето на населението, имуществото, икономиката и за околната среда, предотвратяването, овладяването и преодоляването на което надхвърля капацитета на системата за обслужване на обичайните дейности по защита на обществото. Съгласно чл.48, ал.1 от Закона за защита при бедствия бедствено положение е режим, който се въвежда в зоната на бедствието от определените в закона органи, свързани с прилагането на мерки за определен период от време с цел овладяване на бедствието и провеждане на спасителни и неотложни аварийно-възстановителни работи. Съгласно чл.48, ал.3 от същия закон бедствено положение се обявява, при условие че се случва, случило се е или има опасност да се случи бедствие, свързано със: загуба на човешки живот, увреждане на здравето на хората, значителни вреди на имуществото или икономиката или значителни последици за околната среда, свързани със замърсяване на почвата, водата или въздуха с химически, биологически или радиоактивни вещества и материали или с унищожаване на биологически видове. Бедственото положение може да има действие за срок не повече от 7 дни, като при необходимост, съгласувано с областния управител може да се удължи до 30 дни”, уточни Зайчев. Той допълни, че  с оглед на горното процесите на ул. „Ангел Калоянов“ на този етап нямат характеристиките на бедствие по смисъла на закона, не е възникнала необходимост от спасителни и неотложни аварийно възстановителни работи и липсват условията за обявяване на бедствено положение. Поради това не е издадена заповед за обявяване на бедствено положение.\r\nАлбена ЖИЛЕКОВА", "date": "2017-06-21", "title": "Николай Зайчев, кмет на Пещера: На този етап не се налага частично бедствено положение в Пещера след активизирането на свлачище в града"}
{"url": "http://www.focus-news.net/news/2017/06/21/2407335/britanskata-kralitsa-elizabet-vtora-za-pravitelstvoto-na-velikobritaniya-e-prioritet-postiganeto-na-nay-dobroto-vazmozhno-sporazumenie-za-brekzit.html", "text": "Британската кралица Елизабет Втора заяви, че основна цел за правителството на министър-председателя Тереза Мей ще е постигането на най-доброто възможно споразумение за Брекзит и че то трябва да следва като цел спечелването на най-широкия консенсус в обществото по отношение на условията за напускането на ЕС, предаде  Reuters.\r\nПо време на реч пред парламента кралицата заяви, че правителство трябва да приеме „Великия законопроект за отменянето“, който да превърне действащите закони, наложени от ЕС в британски и да се изградят нови политики относно миграцията, международните санкции, ядреното оръжие, земеделието и рибарството. \r\n„Приоритет за моето правителство е да постигне най-доброто възможно споразумение, докато страната напуска Европейския съюз“, заяви кралицата пред депутатите. „Министрите ми трябва да работят с парламента, със съответната администрация, с бизнеса и с другите, за да изградят най-широкия възможен консенсус за бъдещето на страната извън Съюза“, добави кралицата.  Виктор Турмаков", "date": "2017-06-21", "title": "Британската кралица Елизабет Втора: За правителството на Великобритания е приоритет постигането на най-доброто възможно споразумение за Брекзит"}
{"url": "http://www.focus-news.net/news/2017/06/21/2407344/radio-svobodna-evropa-sarbiya-zoran-zaev-ochakva-data-za-nachalo-na-pregovori-s-es.html", "text": "Македонският премиер Зоран Заев заяви, че през есента ще получи условно препоръка и през следващата 2018 г. Македония ще получи дата за начало на преговори с ЕС, предава сръбската версия на Радио „Свободна Европа“. Радиото цитира Заев, който заявява, че Македония е приела това решение още през 2005 г., когато е подала молба за членство. \r\nПревод и редакция: Мариела Русева", "date": "2017-06-21", "title": "Радио „Свободна Европа“ (Сърбия): Зоран Заев очаква дата за начало на преговори с ЕС"}
{"url": "http://www.focus-news.net/news/2017/06/21/2407356/veliko-tarnovo-restavrirat-blizo-20-starinni-kashti-v-starata-chast-na-grada.html", "text": "Близо 20 старинни къщи, намиращи се в старата част на Велико Търново, ще бъдат реставрирани, съобщиха от пресцентъра на Община Велико Търново. По фасадите на осем от тях вече започнаха строителните дейности. Собствениците на още десетина къщи са изразили готовност за бързо изпълнение на издадените от кмета на Велико Търново Даниел Панов предписания.\r\nДобрата тенденция продължава вече повече от година. Още 20 са сградите в историческата част на Велико Търново, чиито ремонти, започнали през миналото лято, вече са приключили. Те са разположени по улиците „Независимост”, „Стефан Стамболов”, „Велчо Джамджията”, „Михаил Кефалов” и др. Подобна по своите мащаби реставрационна дейност в Стария град не се е случвала през последните 30 години. \r\nНа собствениците на още 36 къщи със статут на паметници на културата за втори път са издадени предписания за предприемане на необходимите ремонтни дейности по фасадите, конструкцията и покривите. Тези жилищни имоти са разположени по главните улици в старата част на Велико Търново. Още 56 сгради, намиращи се по второстепенните улици, също са проверени от разширена комисия, включваща експерти и специалисти както по културно-историческо наследство, така също и по строителство и устройство на територията.\r\nОбщина Велико Търново и кметът Даниел Панов апелират към собствениците да спазват силуетните планове и определените според тях цветове на фасадите на сградите. Така например, наскоро бе установено, че собственикът на недвижим имот на площад „Цар Асен I” боядисал в жълт цвят дограмата на прозорците. След намесата на Община В. Търново, само за ден елементите бяха пребоядисани в изискуемия по силуетния план цвят. Необходимите изисквания са налични в дирекция „Строителство и устройство на територията”.", "date": "2017-06-21", "title": "Велико Търново: Реставрират близо 20 старинни къщи в старата част на града"}
{"url": "http://www.focus-news.net/news/2017/06/21/2407354/reuters-britanskiyat-ministar-predsedatel-e-uveren-che-shte-poluchi-podkrepa-za-shirokata-si-programa.html", "text": "Прессекретар на британския министър-председател Тереза Мей заяви, че  правителството е представило днес пред парламента „широка програма“ и че е  уверено, че парламентът ще я подкрепи, предаде  Reuters.\r\n„Това е широка програма за правителството. Смятаме, че тя е добра програма за правителството, зад която ще застанат всички“, заяви говорителят. „Министър-председателят също така каза, че изборите не са доставили очакваните резултати и ще обмисли причините за тях. Тя ще управлява в национален интерес и това е демонстрирано от представеното днес“, посочи той.\r\nПрессекретарят добави, че някои от политиките, предложени в предизборната кампания на консерваторите, не са били споменати в днешната реч пред парламента, включително и разширяването на летище „Хийтроу“, но и че правителството си ги е оставило като цел.  Виктор Турмаков", "date": "2017-06-21", "title": "Reuters: Британският министър-председател е уверен, че ще получи подкрепа за „широката си програма“"}
{"url": "http://www.focus-news.net/news/2017/06/21/2407357/yambol-stotitsi-posreshtnaha-slantseto-s-mistikata-na-trakite-na-antichniya-kabile.html", "text": "В мистичния свят на древните траки се потопиха стотиците посетители днес на скалното светилище в Археологическия резерват „Кабиле“ край Ямбол, съобщиха от пресцентъра на Община Ямбол. В ранната утрин на най-дългия ден в годината за първи път бе пресъздаден ритуал по посрещането на Слънцебога от преди няколко хилядолетия. Мистични танци, факелно шествие до светилището на Великата богиня – майка Кибела и жречески ритуал бяха сред основните елементи, пренасящи в миналите епохи. Представената обредната реконструкция по посрещането на Слънцето бе основана на извори от древността и в максимална степен се доближава до начина, по който са били извършвани тези ритуали, сподели авторът на сценария тракологът проф. дин Валерия Фол. Култът към Слънцето и почитането на Слънцебога като върховно божество в тракийската митология бе основна тема и на представената от нея лекция. \r\nПосетителите имаха възможност да наблюдават изгрева в Деня на лятното слънцестоене и през телескопи, със съдействието на ямболската Астрономическа обсерватория с Планетариум, да вкусят специална „слънчева храна“,  приготвена от възпитаници на Професионалната гимназия по хранителни технологии и туризъм. Съпреживяването на древния ритуал на скалното светилище зареди емоционално присъстващите, дошли от различни части на страната в единственият у нас изцяло запазен тракийски град. \r\nСвоеобразното пътуване през времето бе осъществено по инициатива на община Ямбол и Регионалния исторически музей. Тракийският и античен град Кабиле е в списъка на 100-те национални туристически обекта и е носител на най-престижното отличие „Изборът на българите“ в първите годишни награди на Министерството на туризма от 2016 г.", "date": "2017-06-21", "title": "Ямбол: Стотици посрещнаха Слънцето с мистиката на траките на античния Кабиле"}
{"url": "http://www.focus-news.net/news/2017/06/21/2407358/burgas-lek-avtomobil-e-izgoryal-na-am-trakiya.html", "text": "Лек автомобил е изгорял на АМ „Тракия“, съобщи за Радио „Фокус“ говорителят на ОДМВР-Бургас Цветелина Рандева. Пожарът е възникнал около 14.00 часа на 333-ти километър на автомагистралата, преди отбивката за Карнобат. Превозното средство се е възпламенило по време на движение. Водачът е успял да спре и да излезе от колата, която изгоряла напълно. От инцидента няма пострадали хора. Причините за възникването на пламъците са в процес на изясняване.\r\nМария РУСЕВА", "date": "2017-06-21", "title": "Бургас: Лек автомобил е изгорял на АМ „Тракия“"}
{"url": "http://www.focus-news.net/news/2017/06/21/2407360/stara-zagora-knyaz-trubetskoy-i-ruski-istoritsi-pristigat-na-poseshtenie-v-grada.html", "text": "В Стара Загора на посещение пристигат Дмитрий Володихин, Петр Мультатули и княз Александр Трубецкой. На 24 и 25 юни 2017 г. те ще посетят паметни места свързани със събитията от 1877 – 1878 г.\r\nНа 24 юни в 11.00 часа ще се проведе официална среща с кмета на Община Стара Загора Живко Тодоров и областния управител Гергана Микова в залата на Областна администрация - Стара Загора. Това съобщиха от пресцентъра на Общината.\r\nПо-късно гостите ще разгледат Регионалния исторически музей и копието на Самарското знаме, което се съхранява там като свещен дар от жителите на побратимения руски град Самара.\r\nТе ще посетят Паметника на свободата на Националния парк-музей „Шипка“, както  и местността „Орлово гнездо“, където са се провели най-драматичните боеве през август 1877 г. В 16.30 часа е посещението в храм-паметника „Рождество Христово“ – с. Шипка. В криптата на храма Негово Високопреосвещенство старозагорският митрополит Киприан ще отслужи Света литургия в памет на жертвите от Руско-турската освободителна война 1877-1878 г. Гостите ще поднесат венци и цветя пред възстановения кръст-паметник в двора на храма на загиналите руски казаци. \r\nНа следващия ден в 11.00 часа те ще посетят Музея на религиите и ще разгледат изложбата „Знаци на свободата и героизма“. Там ще се проведе дискусия, посветена на Руско-турската освободителна война 1877-1878 г., с участието на Дмитрий Володихин, Петр Мультатули, княз Александр Трубецкой и акад. Константин Косев.", "date": "2017-06-21", "title": "Стара Загора: Княз Трубецкой и руски историци пристигат на посещение в града"}
{"url": "http://www.focus-news.net/news/2017/06/21/2407364/tehran-times-pravitelstvoto-na-iran-zayavi-che-nyama-da-postavya-ogranicheniya-varhu-raketnite-si-vazmozhnosti.html", "text": "Иранското правителство съобщи, че няма да се поколебае да разшири ракетните си възможности и посочи, че ще развива и в бъдеще тази програма, пише  Tehran Times.\r\n„Както бе изрично посочено от президента Хасан Роухани, правителството подкрепа всяка ракетна дейност на Ислямският революционен гвардейски корпус  и на иранските въоръжени сили“, заяви прессекретарят на иранското правителство Мохамад Багер Нобакт. „Правителството няма да сложи горен лимит при засилването на отбранителната си и ракетна възможност и подкрепи ракетните изпитания и проучвания“, добави той.\r\nПреди дни Ислямският революционен гвардейски корпус на Иран изстреля ракети по цели на „Ислямска държава“ в Източна Сирия, ликвидирайки на-малко 50 терористи.  Виктор Турмаков", "date": "2017-06-21", "title": "Tehran Times: Правителството на Иран заяви, че няма да поставя ограничения върху ракетните си възможности"}
{"url": "http://www.focus-news.net/news/2017/06/21/2407362/varna-398-hektara-s-maslodayna-rapitsa-i-35-hektara-grah-sa-unishtozheni-ot-izmrazvane-v-oblastta.html", "text": "6 констативни протокола за 100% пропаднали площи след настъпило неблагоприятно климатично условие са издадени до момента от Областна дирекция „Земеделие” във Варна за есенно-зимния период на настоящата стопанска година. Това съобщи за Радио „Фокус” – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. След подаване на жалби  в дирекцията комисиите по обследване на площите са установили щети от измръзване при маслодайната рапица в началото на годината. Унищожени са 398 хектара с маслодайна рапица и 35 хектара грах. Даря Велинова допълни, че от преовлажняване през есенно-зимния период са унищожени 44 хектара с пшеница в района около Ново Оряхово. „Сеитба на лайка в община Суворово, извършена есента, поради засушаване и липса на валежи не е поникнала и са издадени протоколи за 22 хектара. Това са петна, унищожени на 100%. Частично засегнати площи се наблюдават и на други места“, каза още Даря Велинова.\r\nМарияна ВАЛЕНТИНОВА", "date": "2017-06-21", "title": "Варна: 398 хектара с маслодайна рапица и 35 хектара грах са унищожени от измръзване в областта"}
{"url": "http://www.focus-news.net/news/2017/06/21/2407363/savina-spasova-kmet-na-belogradchishkoto-selo-prauzhda-otvaryaneto-na-kariera-v-blizost-do-seloto-shte-preseche-razvitieto-na-turizma-v-belogradchishkiya-kray.html", "text": "Отварянето на кариера в близост до село Праужда ще пресече развитието на туризма, каза за Радио „Фокус” – Видин Савина Спасова, кмет на белоградчишкото село. Тя посочи, че от седмица в няколко Белоградчишки села – Праужда, Чифлиците, Стакевци, Извос, Пролазница хората са организирали подписка срещу проучванията, които трябва да започната в една стара кариера. „Това е кариера, която сигурно повече от 50 години не е работила. Няма пътища до нея, трябва да се изграждат, а тези, които са направени между селата, ще бъдат съсипани от тежките камиони, превозващи добитите камъни”, заяви Савина Спасова. Тя допълни, че в някои от селата хората започват да правят къщи за гости по линия на селския туризъм, но на този бизнес бързо ще му се сложи край, ако бъде отворена кариерата.\r\nАнна ЛОЗАНОВА", "date": "2017-06-21", "title": "Савина Спасова, кмет на белоградчишкото село Праужда: Отварянето на кариера в близост до селото ще пресече развитието на туризма в Белоградчишкия край"}
{"url": "http://www.focus-news.net/news/2017/06/21/2407365/plovdiv-18-godishen-mladezh-e-zadarzhan-za-huliganska-proyava-v-tsentara-za-speshna-pomosht-v-kaloyanovo.html", "text": "18-годишен младеж е задържан в полицията за 24 часа за хулиганска проява, след употреба на алкохол, във филиала на Центъра за спешна помощ в Калояново. Това съобщи за Радио „Фокус” - Пловдив говорителят на ОДМВР в Пловдив. Инцидентът е станал снощи около 22.00 часа. Група роми, след употреба на алкохол, посетили Центъра за Спешна помощ, тъй като един от тях е наранил сам главата си с бутилка бира. Групата тръгнала към Спешна помощ и докато чакали афектирани да им се отвори, счупили стъклото на вратата, ритали кошчета и скачали върху капака на автомобила на една от медицинските сестри. След това отправили заплахи към един от лекарите и шофьора на линейката.\r\nБлагодарение на бързата намеса на служителите на РУ на полицията в Хисаря, няма разрастване на конфликта и пострадали хора. Най-активният от младежите е задържан.\r\nСлучаят е предаден на прокуратурата.\r\nЦветана ТОНЧЕВА", "date": "2017-06-21", "title": "Пловдив: 18-годишен младеж е задържан за хулиганска проява в Центъра за спешна помощ в Калояново"}
{"url": "http://www.focus-news.net/news/2017/06/21/2407361/nikolay-zaychev-kmet-na-peshtera-izvarshva-se-sistemna-i-svoevremenna-profilaktika-na-vodosnabditelnite-saorazheniya-v-obshtinata.html", "text": "Преглед и контрол на водоснабдителните съоръжения в община Пещера, които са трудно достъпни дори и с високопроходима техника, се извършва два пъти месечно, а при констатирано наличие на недостатъчни водни количества от тях в Напорните резервоари, проверката е моментална. Това съобщи за Радио „Фокус” – Пазарджик Николай Зайчев, кмет на община Пещера. По думите му за останалите съоръжения има ежедневни наблюдения предвид това, че в много от тях се извършва обработка на питейната вода с дезинфектант. „Имотът над жилищните сгради на ул. „Ангел Калоянов“, където се активизира свлачище, което засегна 20 къщи,  е собственост на Министерството на земеделието и храните и на Горското стопанство в Пещера и за незаконната сеч в него отговаря подвижната горска стража към Държавното горско стопанство в родопския град”, уточни Зайчев. Той каза също, че до момента Общината в Пещера не е получила писменото становище за геодинамичното състояние на района и препоръки за последващи действия от „Геозащита“ ЕООД-Перник. В телефонен разговор с управляващия на „Геозащита“ ЕООД е получено уверение от тях,  че до 23 юни ще изпратят готово становище.\r\nАлбена ЖИЛЕКОВА", "date": "2017-06-21", "title": "Николай Зайчев, кмет на Пещера: Извършва се системна и своевременна профилактика на водоснабдителните съоръжения в общината"}
{"url": "http://www.focus-news.net/news/2017/06/21/2407366/lovech-gorski-inspektori-ot-rdg-berkovitsa-sa-ustanovili-700-kubm-darvesina-pri-proverka-v-nereglamentiran-sklad-v-s-dermantsi.html", "text": "Служители от Изпълнителна агенция по горите (ИАГ) и Регионална дирекция по горите - Берковица са установили 700 куб.м. дървесина при проверка в нерегламентиран склад в с. Дерманци, общ. Луковит, обл. Ловеч. Това съобщиха от пресцентъра на ИАГ. Проверяващите констатират складирана дървесина в дворно място в регулацията на селото. В хода на проверката се установява, че обектът не е регистриран, не притежава необходимите документи и не е оборудван с устройство за видеонаблюдение, каквото е изискването за обектите за съхранение, преработка и експедиция на дървесина.  \r\nДървесината е законно добита от държавна горска територия, с превозни билети и е маркирана с контролна горска марка при транспортирането й от сечището до склада. \r\nЗа нарушението е съставен констативен протокол и акт за установено административно нарушение на собственика на дърводобивната фирма. Предстоят допълнителни проверки.", "date": "2017-06-21", "title": "Ловеч: Горски инспектори от РДГ - Берковица са установили 700 куб.м. дървесина при проверка в нерегламентиран склад в с. Дерманци"}
{"url": "http://www.focus-news.net/news/2017/06/21/2407368/veliko-tarnovo-initsiativata-bibliotekar-za-edin-den-organizirat-v-svishtovskata-gradska-biblioteka-na-26-yuni.html", "text": "Инициативата „Библиотекар за един ден“ организират в Свищовската градска библиотека на 26 юни. Тя ще се проведе в Детския отдел на културната институция и в нея ще имат възможност да се включат малчугани от детските градини и училища в града. Това каза за Радио „Фокус“ – Велико Търново Руско Русков, библиотекар. Преди това, на 23 юни, от 10.00 часа, отново в Детския отдел ще се проведе изразително четене по роли, пак за най-малките читатели. Представена ще бъде приказката „Дядовата ръкавичка“. В програмата до края на месеца е предвидено и запознаване с преданието за моста на река Янтра край град Бяла, което е част от лятната кампания \"Предания и легенди, достигнали до вас\". От библиотеката припомнят, че всяка сряда се организират Свободни занимания, които включват спортни игри, занимателни игри, рисуване, прожекции на анимационни филми, четене на книги и списания.\r\nЛуиза ТРАНЧЕВА", "date": "2017-06-21", "title": "Велико Търново: Инициативата „Библиотекар за един ден“ организират в Свищовската градска библиотека на 26 юни"}
{"url": "http://www.focus-news.net/news/2017/06/21/2407352/blic-sarbiya-dalgo-sa-chakali-i-zatova-makedonskiyat-premier-se-nadyava-ot-2018-g-da-zapochne-pregovori.html", "text": "Македонският премиер Зоран Заев заяви, че очаква през есента да получи дата за начало на преговори за еврочленство, предава белградското електронно издание Blic. Изданието отбелязва, че в София македонската делегация е получила подкрепа за интеграцията на страната в НАТО и ЕС. \r\nBlic цитира Зоран Заев, който е заявил пред македонски журналисти: „Наистина се надявам за отваряне на новите перспективи пред региона и заедно с това да получим подкрепа на нашия южен съсед (Гърция) чрез парламента, правителството, управляващите и опозиционните партии“.\r\nПревод и редакция: Мариела Русева", "date": "2017-06-21", "title": "Blic (Сърбия): Дълго са чакали и затова македонският премиер се надява от 2018 г. да започне преговори"}
{"url": "http://www.focus-news.net/news/2017/06/21/2407371/kyustendil-rayonniyat-sad-postanovi-uslovna-prisada-i-globa-ot-10-hilyadi-leva-za-kontrabanda-na-tsigari-ot-makedoniya.html", "text": "Районният съд в Кюстендил постанови условна присъда и глоба от 10 хиляди лева за контрабанда на цигари от Македония, предаде репортер на Радио „Фокус” – Кюстендил. Присъдата стана факт, след откриването на акцизните стоки на ГКПП – „Гюешево” при митническа проверка. Контрабандната стока, която е над 5 хиляди кутии цигари и на стойност от 35 хиляди лева, е открита при проверка на лек автомобил, управляван от жител на Крива Паланка. Съдът в Кюстендил одобри споразумението, чрез което подсъдимият се признава за виновен. Наложеното наказание е лишаване от свобода за срок от една година и изпитателен срок от три години, както и глоба в размер на 10 хиляди лева.\r\nВенцеслав ИЛЧЕВ", "date": "2017-06-21", "title": "Кюстендил: Районният съд постанови условна присъда и глоба от 10 хиляди лева за контрабанда на цигари от Македония"}
{"url": "http://www.focus-news.net/news/2017/06/21/2407370/angel-vukodinov-naz-nablyudava-se-trayna-tendentsiya-kam-narastvane-na-razhodite-i-namalyavane-na-pechalbite-na-zarnoproizvoditelite-v-balgariya.html", "text": "През последните 6-7 години се наблюдава трайна тенденция към нарастване на разходите и намаляване на печалбите на зърнопроизводителите в България. Това каза за Радио „Фокус“ – Пловдив Ангел Вукодинов, председател на Контролния съвет на Националната асоциация на зърнопроизводителите в България (НАЗ). По думите му дори и при постоянен приход на зърнопроизводителите, печалбите им намаляват, заради постоянно нарастващи разходи за производство. „Това е най-лошото, но нямаме избор. Радостното е, че земеделската технология се усъвършенства, което повдигна нивото и подобри производителността като цяло за страната. По-добрата технология компенсира загубите, но много зърнопроизводители се ориентират към други производства и други култури – бобови култури, зеленчуци, овошки, памук и т.н. Трябва да сме по-гъвкави, за да оцелеем“, коментира Ангел Вукодинов.\r\nПо отношение на изкупните цени председателят на Контролния съвет на Националната асоциация на зърнопроизводителите в България каза, че се следят активно от бранша. „Ние трудно можем да определяме изкупните цени, но засега имаме умерени очаквания. Настроени сме към малко по-добри цени от миналогодишните, които бяха драстично ниски. Най-често при нормални резултати и нормални цени, резултатът за зърнопроизводителите е негативен. Затова трябва да имаме съчетание между добри цени с нормални добивни резултати или нормални цени и много добри добивни резултати. Най-желано от нас е съотношението много добри резултати – много добри цени, но това се случва изключително рядко, веднъж на десет години“, каза Ангел Вукодинов.\r\nТони МИХАЙЛОВ", "date": "2017-06-21", "title": "Ангел Вукодинов, НАЗ: Наблюдава се трайна тенденция към нарастване на разходите и намаляване на печалбите на зърнопроизводителите в България"}
{"url": "http://www.focus-news.net/news/2017/06/21/2407373/partiya-grom-zoran-zaev-vmesto-da-otide-v-rosoman-otide-v-sofiya-da-prodade-makedonskite-natsionalni-interesi.html", "text": "Партията ГРОМ (\"Гражданска опция за Македония\"), която е коалиционен партньор на ВМРО-ДПМНЕ заяви, че вместо да отиде в Росоман при земеделците македонският министър-председател Зоран Заев е отишъл в София, за да продаде националните интереси на страната, предава македонското електронно издание „Курир“. \r\nСпоред партията задачата на едно подобно правителство е да „свърши работа на съседите“ и да унищожи македонските национални интереси. Затова от ГРОМ смятат, че вместо да отиде при производителите на праскови в Росоман, които хвърлят своята реколта на изкупна цена от само три денара, Заев замина за София да продаде македонските национални интереси. От ГРОМ подчертаха, че „българските хвалби за Заев са очаквани, тъй като подобен министър-председател, те търсят от 1944 г. насам“. В изявление партията припомня за разстреляните 12 младежи във Ваташа и за изпратените македонски евреи в лагера в Треблинка и приканват българския премиер Бойко Борисов да се поклони пред паметника на македонските партизани в Ваташа вместо пред този на цар Самуил .  Мария Динкова", "date": "2017-06-21", "title": "Партия ГРОМ: Зоран Заев вместо да отиде в Росоман отиде в София да продаде македонските национални интереси"}
{"url": "http://www.focus-news.net/news/2017/06/21/2407374/evgeni-konsulov-zam-kmet-na-haskovo-efektivnoto-upravlenie-na-razhodite-na-obshtinata-napravi-vazmozhno-vklyuchvaneto-na-novi-obekti-v-kapitalovata-programa.html", "text": "Ефективното управление на разходите на Община Хасково прави възможно включването на нови обекти в капиталовата програма на общината, каза днес на пресконференция зам-кметът Евгени Консулов, съобщиха от пресцентъра на Общината. Промените предстои да бъдат обсъдени и гласувани от Общинския съвет.\r\nДопълнителните средства са от спестени разходи за електричество - общината е една от първите, която излезе на свободния пазар. Предоговорени са по-ниски лихви на взет преди години заем, което също освобождава финансов ресурс. Освен това са постъпили 300 хиляди лева от удържана гаранция на сметопочистваща фирма „Титан“ за неизпълнение на задълженията, така също Община Димитровград вече е превела нейната част от 400 хиляди лева от корекция на проект за изграждане на сметището. Предишното управление на Общината бе санкционирано за пропуски в проект за изграждане на сметище. Сумата бе внесена изцяло от Община Хасково, но сега Общините, участващи в проекта вече превеждат своята част от сумата по санкциите.\r\n\"За първите пет месеца на годината са постъпили 58 % от планираните приходи за годината, което означава, че събираемостта е с много добри темпове\", коментира зам.-кметът Велин Балкански.\r\nРъководството на Общината предлага на съветниците да включат в капиталовата програма ремонт на улици в селата от общината за 500 хиляди лева. Подобен не е правен от години и е изключително належащ. Ако Общинският съвет одобри този разход, има готовност за стартиране на тръжни процедури. В ход е обществена поръчка за ремонт на градската улична мрежа за 950 хил.лв. Предстои отварянето на офертите за ремонт на междуселски пътища за 1 милион и 200 хиляди лева.\r\n8 нови детски площадки планира да изгради Общината. За това са осигурени 681 хиляди лева. Те ще бъдат в райони, където няма други площадки и квартали, където не са предвидени други благоустройства.  Нова площадка ще има в  кв. \"Болярово\", там ще има ремонт и на централната част. Предвидена е детска площадка в междублоково пространство между улиците “Поройна”,“Сливница”, “Ген. Радецки” и “Мадара”. Кът ще се направи и в междублоково пространство в кв.“Червена стена” бл. 11 и 13,. Проектирана е и детска площадка в сквер \"Триъгълника\" между улиците \"Добруджа\", \"Веслец\" и \"Епископ Софроний\" а така също и в озеленената  площ на ул. \"Ангел войвода\" и \"Люлин\", южно от гаражите на ул. \"Родопи\" . До момента няма детска площадка в кв.“Хисаря“ затова е планирано да бъде направена такава в междублоково пространство ул. “Пещера”. Средства са отделени и за възстановяване на озеленена площ и монтаж на съоръжения за игра на ул. „Витоша“ и за възстановяване на озеленена площ и монтаж на съоръжения за спорт на ул. „Охрид“.\r\nПредвидено е проектиране на облагородяването на междублокови пространства по бул.“ В .Левски“.\r\nРъководството на Общината ще предложи на съветниците да бъде изградено видеонаблюдение в града за 305 хиляди лева. Техническата документация за обявяване на обществената поръчка вече е готова. Идеята е това наблюдение да бъде активно, т.е. да има център в Общината, където да има дежурни денонощно. Предвидено е да се закупи необходимия софтуер, камерите, а така също да бъде монтирана цялата система. Системата ще бъде свързана с полицията. Софтуера ще позволява да се виждат номерата на автомобилите и лицата на хората. 160 камери ,12 от които ще регистрират номерата на преминаващите автомобили ще има на 8 входно изходни артерии на града, на 32 възлови  кръстовища и 4 пътни артерии а и се предвижда системата да може да се разширява. \r\nВ предоставеният от Министерството на отбраната терен от 50 декара до ДНА се планира изграждането на парк, съобщи главният архитект Деляна Панайотова. В резултат на проведени обществени поръчки и достигната по-ниска от заложената допустима цена е отчетен над 3 милиона и 200 хиляди лева остатък само от търга по ОП \"Региони в растеж\" за ремонт на 2 училища и 8 сгради на четири детски градини. Предвидено е средствата спестени от търговете по ОП „Региони в растеж“ да бъдат използвани именно за изграждането на този зелен център на града. В терена има сграда в изключително лошо състояние, но се планира тя да стане един многофукционален културен център. Изчаква се да бъдат отворени ценовите оферти по течащият в момента търг за благоустрояване на 4 зони в града (в кв.“ Орфей“, „ Бадема“, ул. „Одрин“ и ул „Атон“), средствата за този проект над 3 милиона и 700 хиляди лева също са по ОП „Региони в растеж“. Ако бъде достигната по-ниска от предложената в търга цена икономисаните средства също ще бъдат насочени към изграждането на парка до ДНА. Към момента се прави регулацията  на терена и има готовност за обявяване на обществена поръчка за проектирането на парка.\r\nВ ход е изработването на Общ устройствен план на Хасково, изработват се и  плановете за регулация на кварталите „Кенана“ и „Хисаря“. Те са изключително важни, защото след одобрението им всеки, който реши да строи там ще си спести изваждането на много документи по груби изчисления минимум по около 1000 лева на строеж, коментира главният архитект Деляна Панайотова. \r\nОбщина Хасково е единствената българска община, която е одобрена за финансиране от ЕК по проект „Европа за гражданите“, каза зам.-кметът Милена Трендафилова. 25 хиляди евро ще получи Общината за реализацията на проект през септември, когато са празниците на града. „Независимост и толерантност в Европа“ ще бъде реализиран заедно с Гърция, Хърватия и Португалия.\r\nС цел по-добра комуникация с гражданите община Хасково вече се включи в платформата „Аз кметът“. Връзка към приложението ще има и на сайта на Общината. Мобилно приложение позволява денонощно да се подават сигнали до общината, каза още Евгени Консулов. Той поясни, че вее са определени специалистите, които ще отговорят на сигналите на хората подадени в пет категории.", "date": "2017-06-21", "title": "Евгени Консулов, зам-кмет на Хасково: Ефективното управление на разходите на Общината направи възможно включването на нови обекти в капиталовата програма"}
{"url": "http://www.focus-news.net/news/2017/06/21/2407355/kurir-sarbiya-zaev-i-borisov-zaedno-shte-otbelezhim-ilinden.html", "text": "Под заглавие Заев и Борисов: Заедно ще отбелязваме Илинден, сръбският „Курир“ коментира посещението на Зоран Заев в София и разговорите с българския държавен връх. Изданието цитира българския премиера Бойко Борисов, че България ще отстоява единственото на Македония и членството й в НАТО и ЕС, защото страната има исторически шанс да тръгне по пътя към ЕС. Според „Курир“ Борисов е оценил, че първото посещение на Зев след Брюксел е в България, която предстои да приеме председателството на ЕС от 1 януари. \r\nКурир съобщава, че по думите на Зоран Заев: „заедно с България ще празнуваме Илинден“. В изданието е поместена снимка на двамата премиери пред паметника на цар Самуил в българската столица. \r\nПревод и редакция: Мариела Русева", "date": "2017-06-21", "title": "„Курир“ (Сърбия): Заев и Борисов: Заедно ще отбележим Илинден"}
{"url": "http://www.focus-news.net/news/2017/06/21/2407377/boris-nikolov-kmet-na-belogradchik-ne-iskame-kamenna-kariera-da-sasipva-turizma-v-obshtinata.html", "text": "Не искаме каменна кариера да съсипва туризма в общината, каза за Радио „Фокус” – Видин Борис Николов, кмет на Община Белоградчик по повод разрешението за проучване за добив на строителни материали в местността Диаклас, която се намира в землището на село Праужда. „На територията на общината имаме вече две кариери – край селата Гранитов и Ошане. Тази в Ошане от дълго време не работи, тази в Гранитово работи усилено и се виждат резултатите – съсипани пътища до Видин, никакъв помен от туризъм край това село и околните населени места, силна запрашаемост”, каза Борис Николов. Той допълни, че от няколко години Общината активно работи за развитието на екологичен туризъм. „Идеята е по поречието на река Стакевци от село Извос до село Стакевци да се развива екозона, там вече имаме изградени къщи за селски туризъм и затова сме против”, допълни кметът на Белоградчик. Той посочи, че Общинският съвет и Община Белоградчик могат да обжалват в срок от 14 дни даденото разрешение за проучване за добив на строителни материали. „Ще обжалваме това решение в срок, подготвили сме съответните документи, имаме своите аргументи, има и подписка на жителите на селата срещу евентуално откриване на такава кариера”, каза Борис Николов.\r\nАнна ЛОЗАНОВА", "date": "2017-06-21", "title": "Борис Николов, кмет на Белоградчик: Не искаме каменна кариера да съсипва туризма в общината"}
{"url": "http://www.focus-news.net/news/2017/06/21/2407359/plyus-info-makedoniya-novata-zlatna-glava-v-otnosheniyata-s-balgariya-shte-zapochne-sas-svarzvaneto-na-gazovite-sistemi.html", "text": "Министър-председателят на Македония Зоран Заев, придружен от правителствена делегация, се срещна в София с министъра на енергетиката на България Теменужка Петкова, предаде македонската медия “Плюс инфо“.\r\nЕнергетиката е една от най-важните области за сътрудничество, за която има интерес от правителствата на двете страни. На срещата бе изразена готовност за съвместни проекти, които ще бъдат представени пред ЕС. През следващите седмици Македония и България ще договарят меморандум за развитие на енергетиката. От особено значение е посочено изграждането на нов конектор между газопроводните системи на двете страни.\r\nПо-рано пред  журналисти Заев подчерта, че Македония и България отварят \"нова златна глава\" в сътрудничеството помежду си. „Споделянето на общи културни ценности е само от полза, и сътрудничеството между Македония и България ще отвари евроатлантически перспективи и за Република Македония, и за региона“  заяви той.\r\nЗоран Заев приключи посещението си в България със среща с председателя на българската опозиционна партия БСП Корнелия Нинова, която също подкрепи процеса на реформи и евроатлантическите стремежи на Македония. Виктор Турмаков", "date": "2017-06-21", "title": "„Плюс инфо“ (Македония): Новата златна глава в отношенията с България ще започне със свързването на газовите системи"}
{"url": "http://www.focus-news.net/news/2017/06/21/2407378/sport-viktoriya-azarenka-naddelya-nad-risa-ozaki-s-63-46-76.html", "text": "Виктория Азаренка от Беларус надделя над Риса Озаки от Япония в три гейма на тенис турнира в Майорка. Мачът беше започнат във вторник, но беше прекъснат в третия сет заради тъмнина при резултат 5:4 за японката. Днес мачът се доигра и Азарена записа победа с 6:3, 4:6, 7:6.", "date": "2017-06-21", "title": "Спорт: Виктория Азаренка  надделя над Риса Озаки с 6:3, 4:6, 7:6"}
{"url": "http://www.focus-news.net/news/2017/06/21/2407379/plovdiv-s-13-po-nisak-e-broyat-na-bezrabotnite-na-teritoriyata-na-asenovgrad-i-laki-v-sravnenie-s-minalata-godina.html", "text": "С 13 % по-нисък е броят на безработните на територията на Асеновград и Лъки в сравнение с миналата 2016 година. Това съобщиха за Радио „Фокус“ – Пловдив от дирекция „Бюро по труда“ – Асеновград. Безработните в края на месец май в двете общини са общо 1794 души, докато през същия период на миналата година са били 2065 души. Равнището на безработица е 6.39 % и е с близо процент по-ниско в сравнение със същия период на миналата година, когато е било 7.36 %. Продължително безработните, които са регистрирани повече от 1 година на трудовата борса, са 8.5% от общия брой на регистрираните. Регистрирани повече от 24 месеца са 23.5 %. Средният престой на едно лице на борсата е близо 12 месеца.\r\nОбщият брой на безработните лица на територията на Асеновград е 1726 души, а в Лъки – 68. Безработните мъже и в двете общини са 760, а жените – 1034.\r\nТони МИХАЙЛОВ", "date": "2017-06-21", "title": "Пловдив: С 13 % по-нисък е броят на безработните на територията на Асеновград и Лъки в сравнение с миналата година"}
{"url": "http://www.focus-news.net/news/2017/06/21/2407380/zam-ministar-denitsa-nikolova-shte-otkrie-forum-za-razvitieto-na-tnar-inteligenti-gradove.html", "text": "Заместник-министърът на регионалното развитие и благоустройството Деница Николова ще участва във форум, посветен на развитието на интелигентните градове, съобщиха от пресцентъра на МРРБ. Той се организира от посолството на Холандия в България и ще се проведе на 22 юни от 10.00 часа в бизнес сградата на  НДК (Проното), ет. 9.  \r\nПо време на форума ще бъдат представени най-добрите практики на т.нар „умни градове“ в Холандия и възможността те да се приложат в София.", "date": "2017-06-21", "title": "Зам.-министър Деница Николова ще открие форум за развитието на т.нар. „интелигенти градове“"}
{"url": "http://www.focus-news.net/news/2017/06/21/2407381/aktsenti-v-sutreshniya-blok-dobro-utro-balgariya-na-22-yuni.html", "text": "Защо не стихва агресията сред децата и как може да бъде решен проблемът? Поредните случаи на насилие между ученици ще коментираме с психолога Иван Игов. Безсилна ли е Европа пред терора, защо атентатите станаха ежедневие на стария континент и докога европейските граждани ще са заложници на екстремистите? Очаквайте с коментар експерта по сигурността Христо Смоленов. Кои са най-интересните и редки видове растения, които могат да бъдат видени в ботаническите градини на Софийския университет? Това ще попитаме Красимир Косев, директор на Университетските ботанически градини в София, Варна и Балчик, които честват 125 години от създаването си. Ще ви разкажем в аванс и за осмото издание на Празника на минералната вода, здравето и дълголетието в пазарджишкото село Баня. Подробностите в репортажа на Ваня Николова. За предстоящата творческа вечер, посветена на  родопския писател  Петко Дечевски и на най-новата му книга „Мераци“ ще научим повече от Даниела Бойкова от Радио Фокус” - Смолян.\r\nТези и още теми в „Добро утро, България“ от 6.00 до 10.00 часа с водещ Евелин Цанева", "date": "2017-06-21", "title": "Акценти в сутрешния блок „Добро утро, България“ на 22 юни"}
{"url": "http://www.focus-news.net/news/2017/06/21/2407384/ministar-nikolay-nankov-nay-kasno-prez-april-2019-g-tryabva-da-ima-izdadeno-razreshenie-za-stroezh-i-izbran-izpalnitel-za-lot-32-na-am-struma.html", "text": "До април месец 2019 г. трябва да има издадено разрешение за строеж и избран изпълнител за Лот 3.2 на АМ „Струма“. Това предвижда песимистичният вариант за реализация на проекта, каза министърът на регионалното развитие и благоустройството Николай Нанков в Брюксел днес, съобщиха от пресцентъра на МРРБ. \r\nЗаедно с министрите на околната среда и водите Нено Димов и на туризма Николина Ангелкова представиха напредъка в реализацията на проекта за доизграждане на магистралата на работни срещи с комисарите по регионална политика Корина Крецу и по околна среда и води Кармену Вела. \r\nМинистър Нанков подчерта, че просрочването на този срок ще затрудни вместването на проекта в периода на допустимост на разходите по Оперативна програма „Транспорт и транспорта инфраструктура“, който е до месец декември 2023 година. \r\nОптимистичният график за реализацията на проекта предвижда разрешението за строеж и изпълнителят на строително-монтажните работи да са избрани до декември 2018 година, информира още министърът. \r\nТой подчерта, че освен икономически, социален и екологичен ефект, инфраструктурният проект има значение и за сигурността и безопасността на пътуващите. \r\nТрасето от сега съществуващия път през Кресненското дефиле е най-тежкото от републиканската пътна мрежа, коментира Нанков. По участъка с дължина над 20 км средно годишно 6 души губят живота си, като през миналата година те са били седем. Средно годишно ранените са повече от 30, а над 50 са пътно-транспортните произшествия, съобщи той. Факторът време от гледна точка за максимално бързо изграждане на участъка пред дефилето е важен и за спасяването на човешки животи, заяви регионалният министър. \r\nНиколай Нанков напомни, че като приоритетен от жури от представители на браншови организации, научните среди и неправителствени организации, от икономическа и технологична гледна точка бе оценен полуизточният вариант за реализация на Лот 3.2 на АМ „Струма“. Той предвижда запазване на едната част на трасето през Кресненското дефиле със съответните екологични мерки по съоръжения, които да предпазват биоразнообразието в обхвата на пътя, и изнасянето на движението в обратна посока източно от дефилето с две ленти в посока София – Солун, като при изкачването е планирана и трета лента. \r\nИмаме пълно съдействие от страна на ресорните еврокомисари. Има вариант за пренасочване на средствата към други обекти с техническа готовност в северна България, но АМ „Струма“ за нас е геостратегически проект и България ще я изгради с национални или европейски средства, коментира регионалният министър. \r\nПо Лот 3.1. нямаме проблеми, освен този с изчезналите документи от АПИ в мандата на служебното правителство за обществената поръчка на тунел  „Железница“, коментира министърът. Там до края на месеца ще рестартираме процедурата със съкратени срокове, за да наваксаме закъснението от почти една година в изоставането, допълни той. Работи се по Лот 3.3 от Струмяни до Сандански, като има и предсрочно изпълнени дейности от изпълнителя, съобщи още регионалният министър. \r\nТрябва да решим проблема с лот 3.2, но България е длъжна да завърши магистралата с национално или европейско финансиране. Основната ни цел бе запознаване на еврокомисарите и дирекциите с напредъка и подхода, който ще следваме за реализиране на този важен за България и ЕС приоритет. Проектът е с наднационален приоритет, тъй като е част от Коридор № 4 – единственият от десетте транснационални транспортни коридори, който преминава през територия само на страни членки на ЕС, заяви Николай Нанков \r\nОстава Оценката за съответствие към Оценката за въздействие върху околната среда и водите да докаже кой от петте предложени в нея варианта е приоритетен. Те бяха внесени в Министерството на околната среда и водите в началото на месеца и  очакваме да имаме одобрение по нея до октомври т.г., обяви министърът. Важно е да се избере вариант за строителство. Той ще даде и икономическите параметри на отсечката. Тогава ще знаем какъв ще е нужният ресурс, посочи още Нанков. 670 млн. евро ще е най-скъпият участък от магистралата заради сложния релеф, сеизмичната активност и всички други фактори, свързани с опазване на видовете и околната среда, като ще се реализира с европейски средства и национално съфинансиране. Проектът за дългия тунел е на последно място, заради сложността на проекта и опасностите, които крие, заяви министърът на регионалното развитие и благоустройството.", "date": "2017-06-21", "title": "Министър Николай Нанков: Най-късно през април 2019 г. трябва да има издадено разрешение за строеж и избран изпълнител за Лот 3.2 на АМ „Струма“"}
{"url": "http://www.focus-news.net/news/2017/06/21/2407386/afp-broyat-na-migrantite-ot-iztochna-evropa-vav-velikobritaniya-e-namalyal-s-edna-treta.html", "text": "Броят на гражданите от Източна Европа, които имигрират във Великобритания, е намалял с около една трета от референдума за Брекзит, показва публикувано в сряда проучване на Оксфордския университет, предава AFP. \r\nИзследването е фокусирано върху осемте държави, които се присъединиха към Европейския съюз пред 2004 г.: Чехия, Естония, Унгария, Латвия, Литва, Полша, Словакия и Словения. \r\nБроят на хората, регистрирани в службата за национално осигуряване от тези осем държави е бил 26 хил. през първите три месеца на тази година, което е с около една трета по-малко спрямо същия период през 2016г. Регистрацията в тази институция е задължителна за всички, които си търсят работа или искат да получават социални плащания във Обединеното кралство.  Мария Динкова", "date": "2017-06-21", "title": "AFP: Броят на мигрантите от Източна Европа във Великобритания е намалял с една трета"}
{"url": "http://www.focus-news.net/news/2017/06/21/2407385/predsedatelyat-na-vanshnata-komisiya-v-ns-dzhema-grozdanova-se-sreshtna-s-shefa-na-vanshnata-komisiya-v-ep-deyvid-makalistar.html", "text": "Председателят на Комисията по външна политика в Народното събрание Джема Грозданова се срещна с председателя на Комисията по външни работи на Европейския парламент Дейвид Макалистър, съобщиха от пресцентъра на ПП ГЕРБ. В Брюксел двамата обсъдиха общите действия на българския парламент и ЕП във връзка с предстоящото председателство на Съвета на ЕС. „Важно е да се намери подходяща форма на засилено сътрудничество между националните парламенти и ЕП. Затова България ще предложи промяна в установените процедурни правила за провеждане на традиционните интерпарламентарни конференции по време на всяко ротационно председателство с цел по-резултатен дебат и отразяване мнението на гражданското общество“, заяви по време на срещата Джема Грозданова. Обсъдени бяха и основните теми, които ще попаднат в дневния ред на Интерпарламентарната конференция по обща външна политика и политика за сигурност в София през 2018 година като европейската перспектива на Западните Балкани, Брекзит, подготовката на българската позиция по сценариите за бъдещето на ЕС, националната ни позиция по кохезионната политика и възможността България да активира работата по Дунавската стратегия и Черноморската синергия. В хода на разговора стана ясно още, че по време на българското председателство на ЕС ще се придвижват досиетата, свързани с енергийния пазар, дигиталния пазар и Брекзит. Очаква се също през пролетта на 2018 година да се приеме и новата Многогодишна финансова рамка.", "date": "2017-06-21", "title": "Председателят на външната комисия в НС Джема Грозданова се срещна с шефа на външната комисия в ЕП Дейвид Макалистър"}
{"url": "http://www.focus-news.net/news/2017/06/21/2407369/buyar-osmani-sporazumenieto-za-dobrosasedski-otnosheniya-mezhdu-balgariya-i-makedoniya-e-ustanoveno.html", "text": "Македонският вицепремиер за евроинтеграцията Буяр Османи е част от правителствената делегация на Македония, която вчера пристигна на двудневно посещение в София, което е първата визита в чужда държава на новото македонско правителство, предава European Western Balkans.  \r\n„Нашата цел е да приключим всички отворени въпроси, темата за Рамковото споразумение с Македония, темата за Споразумението за добросъседски отношения с България и единствено спорът за името с Гърция ще остане накрая. Това е труден и емоционален въпрос, в който всички политически партии и страни трябва да бъдат включени“, обясни Османи.  Мария Динкова", "date": "2017-06-21", "title": "Буяр Османи: Споразумението за добросъседски отношения между България и Македония е установено"}
{"url": "http://www.focus-news.net/news/2017/06/21/2407388/smolyan-za-poredna-godina-oditorski-ekip-ustanovi-che-obshtinata-striktno-prilaga-mezhdunarodnite-standarti.html", "text": "В Община Смолян се проведе надзорен одит на Интегрираната система за управление, съответстваща на международните стандарти ISO 9001:2008, ISO 14001:2004 и ISO 27001:2013 от Сертифициращата организация РИНА БЪЛГАРИЯ. \r\nУсилията на администрацията, насочени към по-качествено, по-сигурно и по-бързо обслужване, отново бяха високо оценени от одиторския екип. При проведения одит не са установени несъответствия. Това означава, че Общината стриктно е прилагала международните стандарти. Това съобщиха от пресцентъра на Община Смолян.\r\nОбщина Смолян е сертифицирана вече 11  години, като първата сертификация е била 2006 г. по международните стандарти ISO 9001:2000, ISO 14001:2004, а през 2009 г. и по международния стандарт ISO 27001:2005. В продължение на всичките тези години общината е показвала постоянство и висок професионализъм при обслужване на гражданите, като през последните  6  години администрацията  е постигнала устойчивост и значителен растеж при прилагането на стандартите за управление.\r\nЗа поредна година одиторски екип от РИНА БЪЛГАРИЯ отново направи детайлна проверка относно спазването на утвърдените правила и съответствието им с изискванията на трите международни стандарта. След изследване на структурата и организацията на работа, както и на работните процеси, одиторският екип единодушно заключи, че  административното, правното и информационното обслужване на физически и юридически лица в Община Смолян е в съответствие със законовите и подзаконовите нормативни актове и с международните стандарти. Информацията се защитава от широк кръг заплахи и се гарантира непрекъсваемостта на работните процеси в администрацията, минимизирана е загубата на данни при аварии, инциденти и природни бедствия, като се максимизира възвращаемостта на инвестициите, съобразно изискванията на международните стандарти. \r\nРъководството на община Смолян поддържа непрекъснат  процес на утвърждаване на  високото ниво на административно обслужване и стриктно спазване на защитените стандарти, като по този начин се стреми да постигне висока степен на обществено доверие в администрацията. \r\nГлавна цел на общинското ръководство и целия персонал е да създава доверие, като предоставя на своите клиенти, партньори и заинтересовани лица продукт, който да съответства на техните изисквания за сигурност,  като едновременно с това гарантира конфиденциалност, цялостност и достъпност до информационните активи, осигуряващи процесите.", "date": "2017-06-21", "title": "Смолян: За поредна година одиторски екип установи, че Общината стриктно прилага международните стандарти"}
{"url": "http://www.focus-news.net/news/2017/06/21/2407389/sport-anhel-di-mariya-e-osaden-na-edna-godina-zatvor-za-danachna-izmama.html", "text": "Бившият футболист на Манчестър Юнайтед Анхел ди Мария е бил осъден на една година затвор, след като призна, че е укривал данъци, пише Daily Mirror. \r\nТой ще трябва да плати глоба от 1,76 млн. паунда, за да избегне дело във Върховния съд на Испания. \r\nПрез 2010 г. ди Мария напусна Реал Мадрид, за да се присъедини към отбора на Манчестър Юнайтед, в който остана до  2015 г.", "date": "2017-06-21", "title": "Спорт: Анхел ди Мария е осъден на една година затвор за данъчна измама"}
{"url": "http://www.focus-news.net/news/2017/06/21/2407390/burgas-obshtinskiyat-savetnik-veselin-prenerov-shte-ima-priemen-den-za-grazhdani.html", "text": "Председателят на Комисията по култура и читалищна дейност към Общински съвет – Бургас Веселин Пренеров ще има приемен ден за граждани в централата на ГЕРБ – Бургас (улица „Конт Андрованти” 5) на 22 юни, четвъртък. Пренеров е член и на Комисията по образование и вероизповедание. Това съобщиха от пресцентъра на ПП ГЕРБ. Срещите ще се провеждат между 16,30 и 18.00 часа. Записвания се правят на място в офиса на партията или на телефон 056 81 90 40.", "date": "2017-06-21", "title": "Бургас: Общинският съветник Веселин Пренеров ще има приемен ден за граждани"}
{"url": "http://www.focus-news.net/news/2017/06/21/2407391/veliko-tarnovo-zapochna-izpalnenieto-na-proekta-za-izgrazhdane-na-nova-turisticheska-aleya-svarzvashta-velikotarnovskiya-kvartal-asenov-sas-selata-arbanasi-i-sheremetya.html", "text": "Започна изпълнението на проекта за изграждане на нова туристическа алея, свързваща великотърновския квартал „Асенов“ със селата Арбанаси и  Шереметя. Това съобщи за Радио „Фокус“  – Велико Търново Георги Димитров, секретар на Туристическо дружество „Трапезица 1902“. Той посочи, че дейностите по проекта са стартирали със започването на Седмата младежка скулптурна колония, която се провежда в парк Ксилифор край Велико Търново.\r\nСтудентите от Великотърновския университет работят по изработването на скулптури на приказни герои. Идеята за създаване на пешеходна алея от кв. „Асенов“ през Дълбок дол и парк \"Ксилифор\" до с. Арбанаси и с.Шереметя е на Туристическото дружество. Тя предвижда да бъдат изградени „Приказно горско царство“ с детски кътове, детски спортен кът, седем образователни табла с туристическа карта за обектите, кът на изкуствата с възможности за творчество, кът за активен отдих със спортни паркови уреди, въжена градина, въздушна разходка, осем туристически заслона с барбекю, един паркинг и две бариери в началото и в края на алеята. Проектът ще бъде реализиран на три етапа за 3 години. Работата по проектирането и техническото осигуряване ще бъде непрекъсната, а монтирането на елементите ще става през пролетно – летния сезон. В края на това лято или през есента се предвижда да бъде построен и заслон на детския кът в приказните герои. Финансирането е осигурено от дарения, постъпили по време на благотворителния Коледен бал на Туристическото дружество, в размер на 2800 лева. С дървен материал помага и ДГС „Болярка“.\r\nНадежда КРЪСТЕВА", "date": "2017-06-21", "title": "Велико Търново: Започна изпълнението на проекта за изграждане на нова туристическа алея, свързваща великотърновския квартал „Асенов“ със селата Арбанаси и  Шереметя"}
{"url": "http://www.focus-news.net/news/2017/06/21/2407387/ministrite-nikolina-angelkova-nikolay-nankov-i-neno-dimov-provedoha-rabotni-sreshti-s-evrokomisari-v-bryuksel.html", "text": "Министърът на туризма Николина Ангелкова, министърът на регионалното развитие и благоустройството Николай Нанков и министърът на околната среда и водите Нено Димов проведоха срещи с еврокомисарите по околна среда, морско дело и рибарство и по регионална политика Кармену Вела и Корина Крецу, съобщиха от пресцентъра на Министерството на туризма.\r\n„Заедно с министър Нанков и министър Димов проведохме срещи с комисарите по околна среда, морско дело и рибарство Кармену Вела и по регионално политика Корина Крецу. Основната тема на разговорите беше изграждането на АМ „Струма“, каза министърът на туризма Николина Ангелкова по време на нарочна пресконференция в Брюксел днес.  „Този проект е от съществено значение за страната както от гледна точка на туризма, така и от гледна точка на регионалното развитие, особено в областта на околната среда, като се има в предвид, че трасето минава през Кресненското дефиле“ продължи министър Ангелкова.\r\nПо време на разговорите българските министри запознаха еврокомисарите Вела и Крецу с напредъка по проекта, като е посочено, че подходът на прозрачност ще бъде запазен. В рамките на разговорите са представени всички участници в проекта и всяка една заинтересована страна както НПО-та в областта на околната среда, така и туристическия сектор. Стана ясно още, че преди фактическото изпълнение на проекта, а ще бъдат взети под внимание всички релевантни коментари и бележки както от местната власт, така и от всеки гражданин. При изграждането на АМ „Струма“ ще бъдат спазени стриктно изискванията на европейското и национално законодателство.\r\nЕврокомисарите Вела и Крецу приветстваха усилията на българското правителство за изграждане на автомагистрала „Струма“ и заявиха своята подкрепа за развитието на този високо значим проект не само за българската пътна мрежа, но и за европейската. Те поздравиха тримата министри, че работят заедно и в синхрон, като отбелязаха, че това е първата визита в подобен състав от встъпването в длъжност на новото правителство на България.", "date": "2017-06-21", "title": "Министрите Николина Ангелкова, Николай Нанков и Нено Димов проведоха работни срещи с еврокомисари в Брюксел"}
{"url": "http://www.focus-news.net/news/2017/06/21/2407372/vmro-dpmne-makedonskiyat-narod-iska-pregled-na-sadarzhanieto-na-dogovora-koyto-zaev-se-e-saglasil-da-podpishe.html", "text": "Най-голямата македонска опозиционна партия  ВМРО-ДПМНЕ на бившия премиер Никола Груевски поиска официално „от името на македонския народ да се прегледа съдържанието на договора, който премиера Заев се е съгласил да попише с България“. Информацията за искането е поместена на официалната страница на ВМРО-ДПМНЕ и е обявена от доскорошния председател на македонския парламент Трайко Веляноски.\r\nВ текста на изявлението на Веляноски се казва, че „ВМРО-ДПМНЕ винаги е настоявало за развитието на доборосъседски отношения, които подразбират взаимно уважение и подкрепа, като тази позиция сме я имали и ще я имаме и към България, и към Гърция, и към останалите съседи. Това, което ни тревожи и плаши е вчерашното изявление на Зоран Заев, в което той обяви, че Македония затваря една глава от своята история, глава на национализъм и омраза“. ВМРО -ДПМНЕ задава въпроса „коя е тази история на омраза и национализъм, която е провеждал македонският народ“ и смята, че „крайно срамно и подло е да обвиниш собствения си народ за разпространяване на национализъм и омраза, тъй като македонецът никога не е бил нито националист, нито привърженик на омразата“. В текста, разпространен от опозиционната партия, се изразява голямата загриженост за „непрозрачността и лекотата, с която Заев е пристъпил към един изключително сериозен въпрос, какъвто е сключването на договора с България, защото този въпрос опира да идентичността и историята на македонския народ и крайно безотговорно е той да са дискутира на обикновена пресконференция, без сериозен анализ и без широки консултации и да се обяви подписване на договор, който е работен от експерти дълго време и който съдържа много открити въпроси, по които двете страни не можеха да намерят общ език“. \r\nВ края на съобщението на ВМРО-ДПМНЕ се казва, че партията иска преглед на това, което премиера Заев е договорил при посещението в София и от името на македонския народ иска оповестяване на съдържанието на договора, който се е съгласил да подпише. Партията смята, че въпросите на „македонската идентичност не могат да бъдат ексклузивен интерес нито на Заев, нито на СДСМ, защото са над партийни“. В декларацията се засяга и България като ВМРО-ДПМНЕ казва, че „поведението на България е разбираемо, защото тя има свои интереси и затова ги защитава и застъпва, но това, което не може да се приеме е, че Зоран Заев сам се нагърбва да решава теми, които са от общ интерес на Македония“. Партията на Никола Груевски смята, че „ Република Македония има своя собствена история“ и това е факт, който никой не трябва да дръзва да променя“. „Етногенезисът на македонския народ е самостоятелен и затова е изключително опасно да се говори за обща история“ и задава въпроса дали изявленията на Зев в София, по повод общата история означават, че „в миналото македонския народ не е имал собствена история и дали премиерът Заев осъзнава колко опасни са тези теми“. Според ВМРО-ДПМНЕ въпросът за общата история винаги е била една от най-големите пречки за подписване на договор със съседна България.\r\nКато втори въпрос партията поставя искането на България този ангажимент за общата история да важи само за Република Македония.\r\nТрети спорен въпрос е този за езиците, на които трябва да бъде пописан договорът. „ВМРО-ДПМНЕ  винаги е настоявало и ще настоява, че македонският език трябва да бъде равноправно използван, защото той съществува и е международно признат“. Партията смята, че \"всеки опит за изграждане на добросъседски отношения трябва да преминава през взаимно уважение и признаване на различията, а не да се крие под мъглявия термин „конституционния език““.\r\nВМРО-ДПМНЕ твърди, че в Договора за добросъседство с България съществуват още много спорни въпроси като се започне от промяната с учебниците и се стигне до отбелязването на определени празници. В края на декларацията, прочетена от Веляноски, от името на партията се казва, че единственото, което в Скопие се знае е „общото македоно-българско празнуване на македонския национален празник Илинден на Мечкин камен край Крушево“. \r\nВеляноски заявява, че за партията му не е проблем на този празник българите да присъстват като гости, но трябва да се знае, че „Илинденското въстание е самостоятелно и македонско. Илинденското въстание е вдигнато без каквато и да е външна помощ и изцяло принадлежи на Македония, защото на Илинден са поставени основите на македонската държава, а всеки друг опити за по-различно представяне на нещата представлява демакедонизация на Македония“\r\nПревод и редакция: Мариела Русева", "date": "2017-06-21", "title": "ВМРО-ДПМНЕ: Македонският народ иска преглед на съдържанието на договора, който Заев се е съгласил да подпише"}
{"url": "http://www.focus-news.net/news/2017/06/21/2407383/mvr-16-godishen-mladezh-e-zadarzhan-vav-vrazka-s-napadenieto-na-15-godishen-uchenik-pred-stolichno-uchilishte-na-16-yuni.html", "text": "Столични криминалисти разкриха и задържаха 16-годишен младеж, нападнал ученик, съобщиха от пресцентъра на МВР. Оперативно-издирвателните действия бяха предприети след сигнал, постъпил в полицията на 16 юни, за инцидент в района на бул. „Ситняково“. Тогава, в близост до училищна сграда, 15-годишно момче, възпитаник на училището, бе нападнато от непознат. На пострадалия, който бе получил разкъсно-контузна рана, бе оказана медицинска помощ в столична болница и освободен.\r\nВ резултат на проведеното разследване столичните криминалисти влезли в дирите на  извършителя – 16-годишен младеж с криминалистически регистрации, наложена му е била 24-часова полицейска мярка за задържане. \r\nСлед доклад на материалите в Софийската районна прокуратура му е повдигнато обвинение за извършено престъпление по чл. 198 от НК – грабеж. Наложена му е мярка за неотклонение „надзор на инспектор от „Детска педагогическа стая“.", "date": "2017-06-21", "title": "МВР: 16-годишен младеж е задържан във връзка с нападението на 15-годишен ученик пред столично училище на 16 юни"}
{"url": "http://www.focus-news.net/news/2017/06/21/2407392/d-r-katya-yaneva-rzi-varna-ot-zlatni-pyasatsi-do-byala-morskata-voda-e-blagopriyatna-za-kapane.html", "text": "От Златни пясъци до Бяла морската вода е благоприятна за къпане. Това каза в интервю за Радио „Фокус“ – Варна д-р Катя Янева, директор на Дирекция „Обществено здраве“ към Регионалната здравна инспекция във Варна. Това показват резултатите от първия мониторинг за сезона, извършен в 23-те плажа по крайбрежието. „Тази година стартираме успешно, водата за къпане е навсякъде благоприятна, дори и на Офицерския плаж във Варна, където миналата година имаше неблагополучие. Към този момент къпането в зоната на плажа е разрешено“, добави д-р Янева. Тя припомни, че здравната инспекция е отменила заповедта за забрана за къпане в зоната на плажа още през септември миналата година във връзка с подобряване на ситуацията. „Гражданите и гостите на Варна могат да бъдат спокойни. Зоните за къпане са благоприятни от Златни пясъци до град Бяла“, подчерта д-р Катя Янева.\r\nД-р Катя Янева уточни, че мониторингът на зоните за къпане се извършва по график. При установяване на неблагоприятни резултати и стойности по микробиологични показатели се пристъпва към учестено пробонабиране, което се случва в рамките на от 3 до 7 дни след излизане на подобен резултат. Ако не настъпи подобрение, инспекцията предприема съответните административни мерки.\r\nМарияна ВАЛЕНТИНОВА", "date": "2017-06-21", "title": "Д-р Катя Янева, РЗИ – Варна: От Златни пясъци до Бяла морската вода е благоприятна за къпане"}
{"url": "http://www.focus-news.net/news/2017/06/21/2407382/tera-vmro-dpmne-iska-razyasnenie-za-sporazumenieto-mezhdu-makedoniya-i-balgariya.html", "text": "Във вторник македонската партия ВМРО-ДМПНЕ изрази притеснение във връзка със споразумението между Македония и България, договорено при посещението на министър-председателя на страната в София, предава „ТЕРА“. \r\n„ВМРО-ДПМНЕ“ е крайно загрижена от непрозрачността и лекостта, с която Заев подходи към един изключително сериозен въпрос, какъвто е този за сключването на договор с България. Този въпрос засяга идентичността и историята на македонския народ и е много безотговорно той да бъде обсъждан на ниво ежедневна пресконференция, без сериозен анализ и без по-широки консултации да се обяви подписването на споразумение, по което експертите работят от дълго време и имаше много отворени въпроси, по които и двете страни не успяха да намерят общ език“, коментираха от ВМРО-ДПМНЕ.  Мария Динкова", "date": "2017-06-21", "title": "„ТЕРА“: ВМРО-ДПМНЕ иска разяснение за споразумението между Македония и България"}
{"url": "http://www.focus-news.net/news/2017/06/21/2407396/pazardzhik-hotelierite-vav-velingrad-predlagat-obshtinskite-parkove-v-grada-da-badat-otdadeni-na-kontsesiya.html", "text": "На провело се заседание на Консултативния съвет по туризъм Сдружението на хотелиерите и ресторантьорите Велинград и Западни Родопи отправиха две предложения до кмета на Община Велинград д-р Костадин Коев и до председателя на Общинския съвет, съобщи за Радио „Фокус” – Пазарджик Бояна Кирилова от Община Велинград. Предложения са парковете в града да бъдат отдадени на концесия, както и да се направи необходимото за визията и бъдещото стопанисване на района около „Клептуза“. В предложението са посочени три зелени терена: парковете „Вельова баня“, „Финансовото“ и „Лятно кино“. Според хотелиерите в момента сградите и съоръженията в района на „Клептуза“ са сериозен проблем за имиджа на туристическата дестинация Велинград и създават реална опасност за всички посетители. Затова се предлага ръководството на Общината да вземе последователни мерки за решаване на проблема. В предложението е фиксиран срок до едни месец, в който да се изготви количествено-стойностна сметка по идейния проект за „Клептуза“, спечелил през 2014 година проведения от Общината конкурс. В зависимост от калкулациите спешно ще се потърси подходящо финансиране по европейска програма или кредит от ФЛАГ, за да може в най-кратък срок да започне реализацията на проекта и през 2018 г. „Клептуза“ да посрещне с нов облик празниците по случай 70-годишнината от обявяването на Велинград за град“, допълни Кирилова. Тя каза също, че предстои обсъждане и разглеждане на предложенията от Общински съвет и обществен дебат. В зависимост от мнението на гражданите и решенията на местния парламент Община Велинград ще пристъпи към конкретни действия за тяхното реализиране.\r\nТеодора ДИМИТРОВА", "date": "2017-06-21", "title": "Пазарджик: Хотелиерите във Велинград предлагат общинските паркове в града да бъдат отдадени на концесия"}
{"url": "http://www.focus-news.net/news/2017/06/21/2407376/prof-bozhidar-dimitrov-boyko-borisov-se-opita-da-razchupi-leda-s-makedoniya-i-postigna-edin-ot-nay-golemite-si-vanshnopoliticheski-uspehi.html", "text": "Това беше едно крайно необходимо посещение, тъй като е срамота две съседни държави с население и обща история поне до 1944 г. и говорещо поне на един и същ език да нямат добри отношения. Това каза в интервю за Агенция „Фокус“ директорът на Националния исторически музей проф. Божидар Димитров във връзка с посещението на македонския премиер Зоран Заев в България. „Отношенията не бяха добри и ще ви посоча само едно свидетелство. Нашият президент Росен Плевнелиев, за 5 години на управление, не намери и един ден да прескочи съседната страна. Бойко Борисов се опита да разчупи леда и смятам, че постигна един от най-големите си външнополитически успехи през последното десетилетие. Както разбрахме, отдавна си говорят с SMS-и, любимият начин за разговор на Бойко Борисов със Зоран Заев“, коментира проф. Димитров. По думите му неслучайно той също е дал знак, че е готов да подобри отношенията и че много държи на това. „Това са знакови неща в дипломацията. Първото му посещение след Брюксел беше в България, а не някъде другаде. В България той показа, че е готов да се раздели с някои постулати на македонизма и положи венец пред паметник, на който с дебели ясни букви пише: „Цар Самуил – цар на България“. Оттам нататък, както се казва, да не си на мястото на Зоран Заев, както личи по днешните скопски медии. Това беше крайно необходимо, защото е неестествено да броим отношения с хора, с които сме си пукали пушки и топове – със Сърбия, Румъния, Турция, а да нямаме отношения със страна, която една пушка не е пукнала към едната или другата страна“, каза още историкът.\r\nЛюба АЛЕКСИЕВА", "date": "2017-06-21", "title": "Проф. Божидар Димитров: Бойко Борисов се опита да разчупи леда с Македония и постигна един от най-големите си външнополитически успехи"}
{"url": "http://www.focus-news.net/news/2017/06/21/2407397/premierat-boyko-borisov-shte-uchastva-v-zasedanieto-na-evropeyskiya-savet-v-bryuksel-i-shte-se-sreshtne-s-fondatsiyata-na-semeynite-predpriyatiya-v-berlin.html", "text": "Министър-председателят Бойко Борисов ще посети Брюксел и Берлин на 22 и 23 юни 2017 г., съобщиха от правителствената информационна служба.\r\nВ четвъртък, в белгийската столица премиерът Борисов ще участва в редовното заседание на Европейския съвет. Държавните и правителствените ръководители на страните от ЕС ще приемат заключения, посветени на темите „Сигурност и отбрана“, „Работни места, растеж и конкурентоспособност”, „Миграция”, „Парижкото споразумение относно изменението на климата”, „Дигитална Европа“ и „Външни отношения”. Европейският съвет ще проведе заседание и във формат ЕС-27 във връзка с оттеглянето на Обединеното кралство от Европейския съюз.\r\nНа 23 юни, петък, министър-председателите на Естония, България и Австрия ще представят официално в Брюксел 18-месечната програма на Съвета на ЕС (1 юли 2017 г. – 31 декември 2018 г.).\r\nВечерта в петък премиерът Бойко Борисов ще бъде в Берлин, където ще се срещне с представители на Фондацията на семейните предприятия. Акцент на дискусията ще бъдат предимствата на България като инвестиционна дестинация. В рамките на посещението си в германската столица министър-председателят Борисов ще разговаря и с федералния министър на финансите Волфганг Шойбле.", "date": "2017-06-21", "title": "Премиерът Бойко Борисов ще участва в заседанието на Европейския съвет в Брюксел и ще се срещне с Фондацията на семейните предприятия в Берлин"}
{"url": "http://www.focus-news.net/news/2017/06/21/2407394/d-r-emil-iliev-prodalzhava-podgotovkata-za-20-to-yubileyno-izdanie-na-mezhdunarodniya-dzhaz-festival-v-bansko.html", "text": "Продължава подготовката за 20-то юбилейно издание на Международния джаз фестивал в Банско. Това каза за Радио „Фокус“ – Пирин д-р Емил Илиев, организатор на фестивала. Той отбеляза, че фестивалът започва на 4 август, с един платен концерт, който по думите му ще бъде предназначен само за особени любители на джаза, на Йълдъз Ибрахимова  с Биг Бенд, като концертът ще се състои в залата на хотел в Банско от 20:30 часа. Д-р Илиев допълни, че след това на 5 август на площада в Банско започва откритата сцена, където ще се провежда фестивалът. „Общо в него участват 29 състава, групи и изпълнители. Това е един рекорд за нашия фестивал през тази година, за да отбележим това специално юбилейно издание“, каза още той. „Аз имам намерение да въведа много новости, но за съжаление, съм ограничен от възможностите на Общината да ми предостави такива неща. Поставил съм предложения на Общинския съвет да гласува  и да вземе твърди мерки да направим в Банско един голям покрит летен театър с поне 2500-3000 места, където да правим тези по-скъпи концерти, които не бива да бъдат излагани на риска от лошо време, дъжд и други неща. Освен това да започнем постепенно да се комерсиализираме, защото досега цялата тази програма е безплатна“, добави д-р Емил Илиев.\r\nНатали СТЕФАНОВА", "date": "2017-06-21", "title": "Д-р Емил Илиев: Продължава подготовката за 20-то юбилейно издание на Международния джаз фестивал в Банско"}
{"url": "http://www.focus-news.net/news/2017/06/21/2407399/inzh-daniel-panov-kmet-na-veliko-tarnovo-nad-16-mln-lv-sa-investirani-do-momenta-v-kulturen-turizam-za-grada-i-oblastta.html", "text": "Над 16 млн. лв. са инвестирани до момента в културен туризъм за Велико Търново и областта. Това каза за Радио „Фокус“ в предаването „Царевград Търнов – славата и величието на България“ кметът на Велико Търново инж. Даниел Панов. По думите му през последните 15 години Велико Търново е показал какво е културен туризъм. „Всички туристически маршрути, които се предлагаха преди, бяха актуализирани. За това помогна и стартът на Международното изложение „Културен туризъм“, както и редица други инициативи, които Общината предприе. Разкрити бяха и множество нови специалности за туризъм в университетите. Търново постави началото да не се говори само за морски и планински туризъм, но и за друг, алтернативен такъв, който все повече набира популярност“, обясни градоначалникът. Инж. Даниел Панов добави, че продължават инвестициите в областта на туризма и инфраструктурата към него, работи се съвместно с бизнеса и държавата за разработването на качествен туристически продукт. „Нужно е обаче, отделяйки средства за разкопки и разкриването на нови обекти, да се отпускат пари и за тяхната консервация“, коментира още кметът.", "date": "2017-06-21", "title": "Инж. Даниел Панов, кмет на Велико Търново: Над 16 млн. лв. са инвестирани до момента в културен туризъм за града и областта"}
{"url": "http://www.focus-news.net/news/2017/06/21/2407401/vidin-klubove-po-interesi-tvorcheski-rabotilnitsi-i-ezikovi-zanimaniya-se-organizirat-za-detsata-v-regionalnata-biblioteka-prez-lyatoto.html", "text": "Клубове по интереси, творчески работилници и езикови занимания се организират за децата в Регионалната библиотека през лятото, каза за Радио „Фокус” – Видин Десислава Иванова, директор на Регионална библиотека „Михалаки Георгиев” във Видин. Тя посочи, че приоритет в работата на библиотеката е работата с деца, като библиотечните специалисти се стремят да разнообразят лятната им ваканция. „Целта е децата да се занимават със смислени и полезни неща и в същото време те да бъдат развлекателни. Организирали сме различни клубове по интереси, творчески работилници и езикови клубове. През лятото ще имаме библиотека на открито. Всички заглавия от ученическите препоръчителни списъци са осигурени в достатъчно екземпляри, допълнително сме набавили и развлекателна детска литература”, каза Десислава Иванова. Тя допълни, че от понеделник тече седмица за отмора и развлечение във Видин. „Гостуват ни лектори, преподаватели по английски език от САЩ и Великобритания по програма „Фулбрайт”. Те са за една седмица във Видин и водят най-различни занимания, като целта е децата по разнообразен начин да придобият знания за езика”, обясни Десислава Иванова.\r\nАнна ЛОЗАНОВА", "date": "2017-06-21", "title": "Видин: Клубове по интереси, творчески работилници и езикови занимания се организират за децата в Регионалната библиотека през лятото"}
{"url": "http://www.focus-news.net/news/2017/06/21/2407402/pregled-na-mezhdunarodnite-novini-do-18-chasa-agentsiya-fokus.html", "text": "Македонският премиер Зоран Заев заяви, че през есента ще получи условно препоръка и през следващата 2018 г. Македония ще получи дата за начало на преговори с ЕС, предава сръбската версия на Радио „Свободна Европа“ Радиото цитира Заев, който заявява, че Македония е приела това решение още през 2005 г., когато е подала молба за членство.\r\n***Турските въоръжени сили изпратиха нови пет танка, които ще бъдат разположени в граничната със Сирия провинция Килис, предаде информационната агенция. Това е допълнителна мярка срещу контролираната от сирийските кюрди околия Африн, точно срещу Килис.  Военният конвой от натоварени с танковете влекачи и камиони с военно оборудване идва от западните района на Турция и ще бъде разтоварен в района на отговорност на 3-ти граничен батальон. Впоследствие танковете ще заемат позиции непосредствено на граничната бразда.\r\n*** Британският министър-председател Тереза Мей изостави някои свой ключови предизборни обещания в своята правителствена програма, представена днес пред парламента.\r\nПо време на т.нар. „Реч на кралицата“, на която министър-председателя представя своята програма, Тереза Мей препусна някои спорни предложения, направени по време на предизборната кампания, включително премахването на безплатния училищен обед и реформи в грижите за пенсионерите.\r\n*** По молба на българския министър-председател  Бойко Борисов  за  посещението на македонския му колега Зоран Заев е бил осигурен тържествен ескорт.\r\nДо момента правителството на Борисов е използвало подобен ескорт само за визитата на германския канцлер Ангела Меркел. \r\nСпоред международната практика подобен жест показва голямо уважение към премиера Заев и водената от него делегация, която е на двудневно официално посещение в България.\r\n*** Броят на гражданите от Източна Европа, които имигрират във Великобритания, е намалял с около една трета от референдума за Брекзит, показва публикувано в сряда проучване на Оксфордския университет.\r\nИзследването е фокусирано върху осемте държави, които се присъединиха към Европейския съюз пред 2004 г.: Чехия, Естония, Унгария, Латвия, Литва, Полша, Словакия и Словения. \r\nБроят на хората, регистрирани в службата за национално осигуряване от тези осем държави е бил 26 хил. през първите три месеца на тази година, което е с около една трета по-малко спрямо същия период през 2016г. Регистрацията в тази институция е задължителна за всички, които си търсят работа или искат да получават социални плащания във Обединеното кралство.\r\n***  Министър-председателят на Македония Зоран Заев, придружен от правителствена делегация, се срещна в София с министъра на енергетиката на България Теменужка Петкова.\r\nЕнергетиката е една от най-важните области за сътрудничество, за която има интерес от правителствата на двете страни. На срещата бе изразена готовност за съвместни проекти, които ще бъдат представени пред ЕС. През следващите седмици Македония и България ще договарят меморандум за развитие на енергетиката. От особено значение е посочено изграждането на нов конектор между газопроводните системи на двете страни.\r\nПо-рано пред  журналисти Заев подчерта, че Македония и България отварят \"нова златна глава\" в сътрудничеството помежду си. „Споделянето на общи културни ценности е само от полза, и сътрудничеството между Македония и България ще отвари евроатлантически перспективи и за Република Македония, и за региона“  заяви той.\r\nЗоран Заев приключи посещението си в България със среща с председателя на българската опозиционна партия БСП Корнелия Нинова, която също подкрепи процеса на реформи и евроатлантическите стремежи на Македония.\r\n*** Партията ГРОМ (\"Гражданска опция за Македония\"), която е коалиционен партньор на ВМРО-ДПМНЕ заяви, че вместо да отиде в Росоман при земеделците македонският министър-председател Зоран Заев е отишъл в София, за да продаде националните интереси на страната.\r\nСпоред партията задачата на едно подобно правителство е да „свърши работа на съседите“ и да унищожи македонските национални интереси. Затова от ГРОМ смятат, че вместо да отиде при производителите на праскови в Росоман, които хвърлят своята реколта на изкупна цена от само три денара, Заев замина за София да продаде македонските национални интереси. От ГРОМ подчертаха, че „българските хвалби за Заев са очаквани, тъй като подобен министър-председател, те търсят от 1944 г. насам“. В изявление партията припомня за разстреляните 12 младежи във Ваташа и за изпратените македонски евреи в лагера в Треблинка и приканват българския премиер Бойко Борисов да се поклони пред паметника на македонските партизани в Ваташа вместо пред този на цар Самуил.\r\n*** Британският министър-председател Тереза Мей представи осем проектозакона, които трябва да извадят Великобритания извън ЕС, Тя ги представи по време на своята реч за планираната законодателна програма, изнесена пред кралица Елизабет Втора.\r\nЗаконите включват „Великия законопроект за отменянето“, който трябва да отмени действащото на територията на страната европейско законодателство“,както и отделни проектозакони относно митниците, търговията, миграцията, рибарството и земеделието.", "date": "2017-06-21", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/06/21/2407393/a1-on-boyko-borisov-pokaza-golyamo-uvazhenie-kam-zoran-zaev-osiguryavayki-mu-spetsialen-eskort.html", "text": "По молба на българския министър-председател  Бойко Борисов  за  посещението на македонския му колега Зоран Заев е бил осигурен тържествен ескорт, , предава A1 On. \r\nДо момента правителството на Борисов е използвало подобен ескорт само за визитата на германския канцлер Ангела Меркел. \r\nСпоред международната практика подобен жест показва голямо уважение към премиера Заев и водената от него делегация, която е на двудневно официално посещение в България.  Мария Динкова", "date": "2017-06-21", "title": "А1 On: Бойко Борисов показа голямо уважение към Зоран Заев, осигурявайки му специален ескорт"}
{"url": "http://www.focus-news.net/news/2017/06/21/2407400/prof-bozhidar-dimitrov-boris-traykovski-absolyutno-zasluzhava-edna-ot-nay-hubavite-ulitsi-v-sofiya-da-bade-krastena-na-negovo-ime.html", "text": "Борис Трайковски абсолютно заслужава една от най-хубавите улици в София да бъде кръстена на негово име. Това каза в интервю за Агенция „Фокус“ директорът на Националния исторически музей проф. Божидар Димитров във връзка с посещението на македонския премиер Зоран Заев в България. „Това е добро решение. Борис Трайковски беше един много отворен за сътрудничество в България човек. Той е от Струмица като Зоран Заев. За Желю Желев, както се казва, трябва да има реципрочност. Бойко Борисов предложи Тодор Александров. Да, това е хубава улица. Ние ще кръстим улица на някой, който те смятат за македонец, но боя се, че такива улици вече има – Даме Груев, Гоце Делчев и т.н. Ето колко е обща историята ни“, коментира проф. Димитров. \r\nВъв връзка с това, че вчера Зоран Заев поднесе цветя на паметника на цар Самуил и да ли смята, че наистина България и Македония ще могат да празнуват общи празници, проф. Димитров отговори положително. „Защото ги имат. Как да разделим Илинденското въстание? То е избухнало в 7 окръга – от Черно море до Битоля. На територията на съвременна Македония са се намирали само два от окръзите – Първи Скопски и Втори Битолски. Останалите окръзи са или в Егейска Македония, или в Родопите, или в Странджа. Така че няма проблем. Не знам къде ще закарат Бойко Борисов, може би на Мечкин камен в Крушево“, допълни историкът. Той подчерта, че там е най-монументалният паметник. „Добре е и да поканим Зоран Заев на 19 август на паметника на Петрова нива, където е бил 7-и революционен окръг. Много хора, които са българи в Македония не знаят и когато отидат пред този величав паметник на Петрова нива и прочетат Седми революционен окръг на ВМРО, се питат Македония чак до там ли е стигала. Не, не е, просто ВМРО не е било македонска организация, а организация на българите в Македония, Тракия, Родопите“, каза още проф. Божидар Димитров.\r\nЛюба АЛЕКСИЕВА", "date": "2017-06-21", "title": "Проф. Божидар Димитров: Борис Трайковски абсолютно заслужава една от най-хубавите улици в София да бъде кръстена на негово име"}
{"url": "http://www.focus-news.net/news/2017/06/21/2407403/darzhavniyat-glava-rumen-radev-se-sreshtna-s-ministara-na-pravosadieto-tsetska-tsacheva.html", "text": "Държавният глава Румен Радев разговаря на „Дондуков“ 2 с министъра на правосъдието Цецка Цачева, съобщиха от прессекретариата на държавния глава. Работната среща е част от поредицата консултации на президента с представителите на правосъдната система и изпълнителната власт. Министър Цачева запозна президента Радев с хода на съдебната реформа и с приоритетите в работата на Министерството на правосъдието. \r\nДържавният глава постави акцент върху необходимостта от независим орган за борба с корупцията по високите етажи на властта. Този орган трябва да има ясно изразени правомощия и компетенции, които да обхващат всички действия, свързани със събирането на информацията и разкриването на корупционни престъпления. Според президента Румен Радев само така може да се стигне до ефективни резултати. \r\nДвамата бяха категорични, че реформата в съдебната система трябва да води до бързо, ефективно и справедливо правосъдие.", "date": "2017-06-21", "title": "Държавният глава Румен Радев се срещна с министъра на правосъдието Цецка Цачева"}
{"url": "http://www.focus-news.net/news/2017/06/21/2407405/premierat-boyko-borisov-do-ponedelnik-da-e-yasno-ministerstvata-i-agentsiite-ot-koi-nenuzhno-iziskvani-dokumenti-shte-se-otkazhat.html", "text": "Министър-председателят Бойко Борисов възложи на министрите до понеделник да са готови с информация за предоставяните от техните ведомства услуги и изискваните за това документи. Справката трябва да съдържа информация кои събирани от гражданите документи са ненужни и съответната администрация да спре събирането им. Той подчерта, че тази мярка е изключително важна за всеки човек и за бизнеса. Това става ясно от стенограмата на правителственото заседание. \r\n„Самите ние си даваме сметка, че това е реална реформа и тя затова не се е случвала, защото трябва да се преодолява огромна съпротива на чиновници, администрация, включително и корупционни схеми по маса звена – нещо, с което ние сме свикнали като народ, но ние трябва това да го поправим. Роптаем, ядосваме се, нервираме се и то не се случва. Този път ще се случи“, категоричен беше премиерът.", "date": "2017-06-21", "title": "Премиерът Бойко Борисов: До понеделник да е ясно министерствата и агенциите от кои ненужно изисквани документи ще се откажат"}
{"url": "http://www.focus-news.net/news/2017/06/21/2407404/predstoyashti-sabitiya-za-22-yuni-agentsiya-fokus.html", "text": "***\r\nОт 09.00 до 14.45 часа в МОСВ, министърът на околната среда и водите Нено Димов и посланикът на Държавата Израел у нас Н. Пр. г-жа Ирит Лилиан ще открият семинар за международното водно изложение WATEC 2017 (12-14 септември 2017 г., Тел Авив).\r\n***\r\nОт 09.00 часа ще се проведе заседание на Народното събрание.\r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа в Специализирани наказателен съд ще се гледа делото срещу Радослав Б., Мариян К. и др. за образуване и ръководене на организирана престъпна група. \r\n***\r\nОт 10.00 часа е се проведе заседание на Столичния общински съвет.\r\n***\r\nОт 10.00 до 13.00 часа в кабинет 227 във ВМА, медицински специалисти от Клиниката по дерматология и венерология към здравното заведение ще извършват безплатни профилактични прегледи за пигментни петна и рак на кожата. Предварително записване на телефони: 02/ 92 25 809; 02/ 92 25 023 и 02/ 92 25 002.\r\n***\r\nОт 10.00 часа в централната зала на хотел „Форум“ ще се състои национална конференция „Кураж, почтеност и професионализъм в турбулентни времена“.\r\n***\r\nОт 10.00 часа в Специализирани наказателен съд ще се гледа делото срещу Росен Ч. и Полина И. за образуване и ръководене на организирана престъпна група.\r\n***\r\nОт 10.00 часа в Специализирани наказателен съд ще се гледа делото срещу Роза П., Валери М., Ивайло Г., Кирил С. и др. за образуване и ръководене на организирана престъпна група. \r\n***\r\nОт 10.00 часа 1 състав на СГС ще гледа делото срещу Христо Монов, бивш изпълнителен директор на БДЖ (чл. 219 от НК).\r\n***\r\nОт 10.00 часа във Военномедицинска академия ще се проведе съвместно занятие с органите на пожарна безопасност и защита на населението на МВР.\r\n***\r\nОт 10.00 часа в бизнес сградата на НДК Заместник-министърът на регионалното развитие и благоустройството Деница Николова ще участва във форум, посветен на развитието на интелигентните градове.\r\n***\r\nОт 11.00 часа в сградата на Народното събрание, ПГ „Обединени патриоти“ и Сдружение АСОРИ (Асоциация за социална отговорност и развитие чрез иновации) организират експертна кръгла маса по повод изготвянето на проект на Закон за българския език.\r\n***\r\nОт 11.00 часа в националния пресклуб на БТА, Националното сдружение на частните болници /НСЧБ/ и Центъра за защита на правата в здравеопазването ще дадат пресконференция на тема „Остри и хронични проблеми на здравеопазването в момента. Възможни решения.“.\r\n***\r\nОт 13.00 часа в Националния пресклуб на БТА, „Съюз на пенсионерите - 2004\" и коалиционни партньори ще дадат пресконференция на тема „За преизчисляване на пенсиите на българските пенсионери – изход в безизходицата“.\r\n***\r\nОт 14.00 часа в Специализирани наказателен съд ще се гледа делото срещу Кирил Г. за образуване и ръководене на организирана престъпна група. \r\n***\r\nОт 14.00 часа в Специализирани наказателен съд ще се гледа делото срещу Ваньо В., Живко Б., Илия И. за образуване и ръководене на организирана престъпна група. \r\n***\r\nОт 14.00 часа в Специализирани наказателен съд ще се гледа делото срещу Владимир Н., Томи Х. и Стоян С.  за образуване и ръководене на организирана престъпна група.\r\n***\r\nАпелативният специализиран наказателен съд ще гледа като втора инстанция дело по мерките за неотклонение на задържаните митнически служители от Митнически пункт „Кулата“.\r\n***\r\nОт 19.30 часа в зала 1 на НДК Фондация Орлин Анастасов представя оперите „Селска Чест“ и „Палячи“.\r\n***\r\nОт 14.00 часа в Градска библиотека „Паисий Хилендарски“в Асеновград ще започне Национално обучение по модерен библиотечен мениджмънт и съвременни библиотечни услуги за общинските библиотеки по проект„Повишаване на обучителния капацитет на мениджъри и служители в общинските библиотеки\", финансиран по програма „Еразъм +“. Обучението продължава и на 23 юни.\r\n***\r\nОт 17.30 часа ще се състои официална церемония за отбелязване на 35-годишния юбилей на Градска библиотека „Паисий Хилендарски”. Ще участва Камерен хор на библиотекарите от РБ „Захари Княжески” – Стара Загора, ще бъдат връчени и грамоти за успешни партньорства. \r\n***\r\nВ Университетския център „Бачиново\" към ЮЗУ „Неофит Рилски“, от 14.00 часа ще бъде открита XXVI Международна конференция за млади учени.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Веселин Ангелов ще има приемен ден. \r\n***\r\nОт 10.30 часа в пресклуба на БТА ще се състои пресконференция на Бюрото по труда. \r\n***\r\nОт 10.30 часа в  Хотел „Премиер“ ще се проведе Информационен ден на тема: “Подкрепа на деинституционализация на грижите за деца“. \r\n***\r\nОт 11.00 часа в Кабинета на кмета ще се проведе Посещение на Негово Превъзходителство Душан Щраух- посланик на Чешката Република. \r\n***\r\nОт 11.30 часа в пресклуба на БТА ще се състои пресконференция на кмета на Община Павликени инж. Емануил Манолов във връзка с предстоящата празнична програма. \r\n***\r\nОт 12.00 часа в Кабинета на кмета ще се проведе Брифинг по повод посещението на Душан Щраух. \r\n***\r\nОт 12.30 часа в пресклуба на БТА ще се състои пресконференция на президента на КНСБ Пламен Димитров. \r\n***\r\nОт 18.00 часа в  РНБ „П. Р. Славейков” ще се проведе премиера на книга за Соломон Паси – представя Максим Минчев, генерален директор на БТА. \r\n***\r\nОт 19.00 часа в голяма зала на МДТ „К.Кисимов“ ще бъде представена постановката Хъшове“. \r\n***\r\nОт 20.00 часа в Летния театър ще се състои Концерт на Кичка Бодурова със специалното участие на Стоянка Мутафова. \r\n***\r\nОт 20.30 часа на Паметник “Асеневци“ ще бъде организирано Латино порти с UN BESO- „Арт лято“. \r\n***\r\nОт 12.00 часа в заседателна зала на Областна администрация, ще се проведе работен семинар на Българска стопанска камара. \r\n***\r\nОт 17.30 часа в Регионална библиотека „Дора Габе“ ще бъде представен романът „Любовта и смъртта на Първия след Бога“.\r\n***\r\nОт 20.00 часа в скейтпарка в града ще се състои концерт на група ATTAXIC. \r\n***\r\nОт 13.00 в зала „Васил Караиванов“ на Община Карлово ще се открие националната научна конференция „Васил Левски и Вътрешната революционна организация в борбата за национално освобождение”. Конференцията ще продължи и на 23 юни. \r\n***\r\nОт 11.00 часа в Градско гробище, ул. „Пенко Енев“, в Деня на памет и скръб, напомнящ за започване на Великата Отечествена война, посланикът на Русия в България Анатолий Макаров ще участва в тържествено откриване на реновирания паметник на братската могила на 31 съветски войник. \r\n***\r\nВ 10.30 часа кметът на Пловдив инж. Иван Тотев ще открие обновената къща „Клианти“ - новата перла на Старинен Пловдив на ул. „Тодор Самодумов“ № 3А.\r\n***\r\nВ 11.30 часа в заседателната зала на община Пловдив ще се състои пресконференция за представяне на  концерта, с който ще бъде открит „Есенен салон на изкуствата Пловдив – 2017“. \r\n***\r\nОт 19.30 часа в Club Fargo в \"Лъки\" - Дом на киното ще се състои прожекцията на 3 филма на режисьорката Розалия Димитрова. Проектът се осъществява с финансовата подкрепа на община Пловдив и е част от Календара на културните събития за 2017 година. Входът е свободен.\r\n***\r\nОт 10.00 часа в Зала 1 на Областна администрация Русе ще се проведе редовно заседание на Постоянната секторна комисия в областта на туризма и околната среда.\r\n***\r\nВ 10.30 часа в Регионалния исторически музей, кметът на Община Стара Загора Живко Тодоров и областният управител Гергана Микова ще посрещнат представители на дипломатическия корпус.\r\n***\r\nОт 19.00 часа в малката зала на хотел „Мериан Палас” - Стара Загора ще се проведе среща с актрисата Татяна Лолова, носител на Голямата награда за ново българско кино „Златна липа” 2016 година.\r\n***\r\nОт 17.30 часа на сцената на л. „Свобода“, Духовият и Народният оркестър организират летен концерт за жителите и гостите на града. \r\n***\r\nОт  10.00 часа в зала 2 на Областна администрация ще се проведе заседание на Областната комисия по безопасност на движението по пътищата.\r\n***\r\nОт 14.00 часа в СУ „Й. Е. Български“ ще се проведе заседание на Постоянната комисия „Просвета, образование и наука” към Общински съвет- Шумен. \r\n*** \r\nОт 16.00 часа в зала 203 на общината ще се проведе заседание на Постоянната комисия „Здравеопазване и социална политика” към Общински съвет- Шумен.", "date": "2017-06-21", "title": "Предстоящи събития за 22 юни (Агенция „Фокус)"}
{"url": "http://www.focus-news.net/news/2017/06/21/2407406/inzh-daniel-panov-kmet-na-veliko-tarnovo-47-ot-bvp-na-grada-e-svarzan-s-kulturniya-turizam.html", "text": "47 % от Брутния вътрешен продукт на Велико Търново е свързан с културния туризъм в града. Това заяви при срещата си с руски журналисти във Велико Търново кметът на Велико Търново инж. Даниел Панов, предаде репортер на Радио „Фокус“ – Велико Търново. Групата посещава различни български градове, а членовете й увериха, че в Русия ще бъдат излъчени и написани различни материали за старата българска столица. Журналистите бяха приветствани от градоначалника, който ги запозна с историята на Търново, както и с развитието на града. „Нашият град, освен с историята си, се слави и с културния си туризъм, който се развива благодарение на базата на съхраненото културно-историческо наследство, което имаме, с история повече от 7 хиляди години. 47 % от БВП на града е свързан с културния туризъм и всичко, което се включва в него. Имаме над 30 предприятия от хранително-вкусовата промишленост, част от които изнасят продукция и в Русия. Имаме предприятия в месопреработването, два бирени завода, IT предприятия, в момента се строи и цех за дървообработване, имаме и голям мебелен завод и шивашки цехове. При нас туристическият сезон е цели 9 месеца, а не както по морето – само 3-4“, обясни кметът. Освен това посочи, че само за 2016 година градът е посетен от близо 1 млн. туристи, като за 2017, до момента, има отчетен ръст с 15 %. Той разказа и за множеството фестивали и културни прояви, които се организират във Велико Търново. Подчерта, че градът е пълен с млади хора, заради двата университета, които се намират в него, както и стопанския и медицински факултети. Освен това отбеляза, че това е единственото населено място в Северна България, с изключение на Варна, което за последните три години отчита увеличение на гражданите си.\r\nЛуиза ТРАНЧЕВА", "date": "2017-06-21", "title": "Инж. Даниел Панов, кмет на Велико Търново: 47 % от БВП на града е свързан с културния туризъм"}
{"url": "http://www.focus-news.net/news/2017/06/21/2407407/predsedatelyat-na-pg-na-gerb-tsvetan-tsvetanov-razgovarya-s-predsedatelite-na-ek-i-ep-yunker-i-tayani-sreshtna-se-i-s-komisarya-po-sigurnostta-dzhuliyan-king.html", "text": "Председателят на ПГ на ГЕРБ и заместник-председател на партията Цветан Цветанов призова да се намери начин за европейско дофинансиране на сектор “Сигурност” в страните от Европейския съюз. Това стана по време на среща в Брюксел с европейския комисар за сигурността Джулиян Кинг, съобщиха от пресцентъра на ПП ГЕРБ. Цветанов каза, че трябва да се направи повече за споделяне на информацията от системите за сигурност между страните-членки, както и за начина за анализиране на информацията. Като посочи като добър пример за обмяна на идеи Парламентарния форум за разузнаване и сигурност в Рига, в който участва преди няколко дни, Цветанов призова Европейската комисия да организира още подобни събития, на които да се обсъждат възможни начини за сътрудничество.\r\n“В много от държавите-членки системите за сигурност са недофинансирани. За да може да се постигне единен стандарт, е добре Европейската комисия да подпомага целево определени проекти за надграждане на капацитета на службите”, каза Цветанов и добави, че сега има вакуум във финансирането за нови технологии, системи и за интегритета между системите за сигурност. С този интегритет страните-членки могат да бъдат много по-ефективни при работата и с държави извън ЕС, като стратегическото партньорство е със САЩ.\r\nЕврокомисарят Джулиян Кинг каза, че Европейската комисия обмисля подобни идеи. По отношение на киберсигурността - особено важна тема в Европа сега, Кинг заяви, че ще работи заедно с номинираната за еврокомисар Мария Габриел. Що се касае до споделяне на информацията между службите в отделните страни, той добави, че положението се подобрява, но има още какво да се желае.\r\nПредседателят на Комисията по вътрешна сигурност и обществен ред в Народното събрание Цветан Цветанов е в Брюксел за участие в конференция на високо равнище за справяне с мигрантската криза. В рамките на събитието той се срещна с председателя на Европейската комисия Жан-Клод Юнкер, който даде висока оценка за работата на българското правителство и премиера Бойко Борисов. Юнкер приветства и международната обиколка на българския премиер в последните две седмици.\r\nВ рамките на конференцията в Брюксел Цветан Цветанов се срещна и разговаря и с председателя на Европейския парламент Антонио Таяни. Заедно с председателя на външната комисия в Народното събрание Джема Грозданова, Цветанов предаде на Таяни специална покана за посещение в България от председателя на Народното събрание Димитър Главчев. Таяни благодари за поканата и подчерта, че ще се радва да подкрепя България и и нейните институции по време на българското председателство на ЕС.", "date": "2017-06-21", "title": "Председателят на ПГ на ГЕРБ Цветан Цветанов разговаря с председателите на ЕК и ЕП Юнкер и Таяни, срещна се и с комисаря по сигурността Джулиян Кинг"}
{"url": "http://www.focus-news.net/news/2017/06/21/2407375/pavel-gudzherov-kmet-na-rakovski-vse-oshte-nyama-rezultati-ot-kompleksnata-proverka-ot-institutsiite-za-pozhara-v-shishmantsi.html", "text": "Все още няма резултати от комплексната проверка от институциите за пожара в Шишманци. Това съобщи пред журналисти кметът на Раковски Павел Гуджеров, предаде репортер на Радио „Фокус“ - Пловдив. По думите му е направена проверката от щаба за бедствия и аварии след потушаването на пожара. \"Констатациите са изпратени до РИОСВ, парламентарната комисия по околна среда, Министерството на околната среда и водите и до ГД ПБЗН\", каза Гуджеров. Кметът на община Раковски отбеляза още, че ако не се предприемат адекватни мерки от държавните институции, жителите на засегнатите от пожара населени места обмислят гражданско неподчинение.\r\nКристиян ГАРОВ", "date": "2017-06-21", "title": "Павел Гуджеров, кмет на Раковски: Все още няма резултати от комплексната проверка от институциите за пожара в Шишманци"}
{"url": "http://www.focus-news.net/news/2017/06/21/2407411/plovdiv-rayonniyat-sad-potvardi-nakazatelno-postanovlenie-na-riosv-s-koeto-e-nalozhena-sanktsiya-na-firma-za-zamarsyavane-s-mangan-vodite-na-reka-chepelarska.html", "text": "Районният съд в Пловдив потвърди наказателно постановление на РИОСВ, с което е наложена имуществена санкция на фирма за неизпълнение на комплексно разрешително и е допуснато замърсяване на водите на река Чепеларска с манган. Това съобщиха за Радио „Фокус” - Пловдив от екоинспекцията. Санкцията е в размер на 30 000 лв. Съдът е преценил също, че размерът на санкцията е съобразен с всички обстоятелства от значение за административната отговорност и целесъобразността на самото наказание. При извънредна проверка след сигнал през юли 2016 г. експерти на РИОСВ – Пловдив, Басейнова дирекция „Източнобеломорски район“ и Регионалната лаборатория  към Изпълнителната агенция по околна среда са констатирали голямо количество мъртва риба в река Чепеларска в района на с. Катуница.  На място са измерени показателите: рН – 7,12; разтворен кислород – 6,5 мг/л, ел. проводимост – 1735 µS/сm. Взета е и водна проба за изследване за наличие на метали. За нарушение на екологичното законодателство РИОСВ е наложила на фирмата „Агрия“АД санкция в размер на 30 000 лв., която дружеството обжалва.\r\nРешението на Районния съд подлежи на обжалване пред  Административния съд в Пловдив.\r\nЦветана ТОНЧЕВА", "date": "2017-06-21", "title": "Пловдив: Районният съд  потвърди наказателно постановление на РИОСВ, с което е наложена санкция на фирма за замърсяване с манган водите на река Чепеларска"}
{"url": "http://www.focus-news.net/news/2017/06/21/2407395/republika-makedoniya-zoran-zaev-shte-promeni-uchebnitsite-v-duha-na-dobrosasedstvoto-s-balgariya.html", "text": "Македонското общество е потресено от лекотата, с която министър-председателят Зоран Заев е продал Македония на България, предава „Република“. \r\nСлед вчерашното подхранване на българската хегемония чрез подаряването на празника Илинден, приеман за най-големия македонски празник, днес Заев  направи опасно изявление. Той отбеляза, че в македонските учебници ще бъде променено всичко, което не е в новия дух на сътрудничество между двете държави.  Мария Динкова", "date": "2017-06-21", "title": "„Република“ (Македония): Зоран Заев ще промени учебниците „в духа на добросъседството с България“"}
{"url": "http://www.focus-news.net/news/2017/06/21/2407408/the-times-of-israel-iranskiyat-prezident-zayavi-che-izrael-podkrepya-terorizma.html", "text": "Иранският президент Хазан Рохани призова за единство в мюсюлманския свят, подчертавайки, че глобалното ескалиране на тероризма е от ползва единствено на Израел, пише вестник The Times of Israel. \r\n„Ясно е, че израелците подкрепят тероризма в региона“, отбеляза Рохани. „Колкото повече се увеличава терористическата активност в региона, толкова по-голяма е ползата за ционистите“, уточни държавният глава. \r\n„Ако искаме да ограничим ционизма в региона, ние трябва да изковем единство в ислямския свят и да разрешим разногласията“, допълни Рохани. \r\nОсвен това министърът на външните работи на Иран генерал Хюсеин Дехкан обясни, че Израел е в основата на цялото насилие и екстремизъм в света.  Мария Динкова", "date": "2017-06-21", "title": "The Times of Israel: Иранският президент заяви, че Израел подкрепя тероризма"}
{"url": "http://www.focus-news.net/news/2017/06/21/2407398/reuters-siriyskata-armiya-e-naprednala-v-predgradiyata-na-damask.html", "text": "В сряда сирийските правителствени сили са поели контрола на част от източните предградия на Дамаск, предава Reuters. \r\nАрмията е завладяла няколко блока от квартала Джобар и част от района Айн Терма, съобщават от „Хизбула“. Все още достоверността на тази информация не може да бъде потвърдена. \r\nПрез последните дни сирийската армия и нейните съюзници започнаха да провеждат по-интензивни нападения в този район на сирийската столица.   Мария Динкова", "date": "2017-06-21", "title": "Reuters: Сирийската армия е напреднала в предградията на Дамаск"}
{"url": "http://www.focus-news.net/news/2017/06/21/2407412/bonka-ichkova-sbu-blagoevgrad-uchitelite-v-grada-sa-mnogo-pritesneni-ot-promeni-v-naredba-10-kasaeshti-plan-priema-sled-4-ti-klas.html", "text": "Учителите в Благоевград са много притеснени от промени в Наредба № 10, касаещи план-приема след 4-ти клас. Това каза за Радио „Фокус“ – Пирин Бонка Ичкова, председател на Синдиката на българските учители в Благоевград. По думите ѝ наредбата е един много сериозен документ за план-приемите и за определяне на нормативите, броя на децата и как се формират паралелките в основните училища, а и не само. „Преди броени дни бяхме много изненадани от Министерството на образованието с това, че има промени в документа, които обаче не бяха коментирани с техните партньори, тоест синдикати и работодатели, както се изисква по реда нещата. По принцип има специален съвет, на който тези неща се обсъждат. Изведнъж обаче в Благоевград се оказваме изненадани, а предполагам, че така ще бъде и навсякъде в страната, защото в миналата седмица излиза едно изменение на наредбата, което първо удължи срока за прием до 15 юни, а не както бе до 30 април. В следствие на това се получи и още един проблем, който всъщност разтревожи учителите и директорите на училищата в Благоевград, свързан с това, че от Природо-математическата гимназия в града, най-вероятно предварително са знаели, че ще има такава промяна и изключително некоректно, без знанието на останалите училища, поддават заявление за разкриването на още една паралелка след 4 клас“, каза още Ичкова. Тя добави, че по-рано през годината, когато директорите и учителите в Благоевград са разбрали, че Природо-математическата гимназия е взела решение за разкриване на допълнителна паралелка, работодателите от града са се свързали с директора на гимназията, за да му обяснят, че това ще доведе до сътресения в още 10 училища. „Затова бе взето решение да не се разкрива нова паралелка до момента, в който станаха ясни промените в Наредба № 10 и директорът на Природо-математическата гимназия реши да открие паралелката, позовавайки се на документа. В наредбата обаче се казва, че разкриването на нова паралелка може да стане само при наличието на подходяща за това материално-техническа база, с каквато гимназията не разполага. Наистина се надявам, че те няма да разкрият допълнителна паралелка, защото колегите от други 10 основни училища са силно притеснени, тъй като вече е ясен съставът на паралелките“, коментира Ичкова.\r\nЛивия НИНОВА", "date": "2017-06-21", "title": "Бонка Ичкова, СБУ – Благоевград: Учителите в града са много притеснени от промени в Наредба № 10, касаещи план-приема след 4-ти клас"}
{"url": "http://www.focus-news.net/news/2017/06/21/2407414/veliko-tarnovo-arzhentinskata-tango-senzatsiya-el-cachivache-quinteto-shte-ima-kontsert-v-grada-na-13-yuli.html", "text": "Аржентинската танго сензация El Cachivache Quinteto ще гостува във Велико Търново на 13 юли (четвъртък), съобщават от Общинската агенция по туризъм „Царевград Търнов“. Концертът на най-популярната в момента аржентинска танго група ще е от 20.00 часа в Летния театър в парк „Марно поле“.\r\nКвинтетът от Буенос Айрес е създаден през 2008 г. и привлича внимание с креативни композиции и оригинални аранжименти. Ел Качиваче са Вито Вентурино – китара, Пабло Монтанели – пиано, Нико Франко – цигулка, Пача Мендес – контрабас и Адриано де Вита – бандонеон.\r\nШироко признати на световната музикална сцена от меломани, танцьори и любителите на танго, те заслужено присъстват в програмите и плей-листи на всички големи танго фестивали и милонги по света.\r\nКонцертът им във Велико Търново е част от европейското им турне.\r\nБилети се предлагат на касата на Туристически информационен център на ул. „Христо Ботев“ 5 във Велико Търново, както и касите на Изипей на цена от 20 лева – предварителна продажба и 25 лева в деня на концерта.", "date": "2017-06-21", "title": "Велико Търново: Аржентинската танго сензация El Cachivache Quinteto ще има концерт в града на 13 юли"}
{"url": "http://www.focus-news.net/news/2017/06/21/2407409/priklyuchvaneto-na-protsedurata-po-predostavyane-na-kompleks-buzludzha-na-bsp-shte-badat-obsadeni-na-sreshta-v-mrrb.html", "text": "Министърът на регионалното развитие и благоустройството Николай Нанков ще обсъди с представители на БСП начините за приключване на процедурата по предоставяне на Дом – паметник комплекс връх „Бузлуджа“ на партията. Това съобщиха от пресцентъра на МРРБ.\r\nСрещата, организирана по покана на министър Нанков, ще се проведе утре, 22 юни, от 10 часа, в сградата на министерството.", "date": "2017-06-21", "title": "Приключването на процедурата по предоставяне на Комплекс „Бузлуджа“ на БСП ще бъдат обсъдени на среща в МРРБ"}
{"url": "http://www.focus-news.net/news/2017/06/21/2407415/shumen-za-chetvarta-godina-organizirat-festival-enyovska-magiya.html", "text": "За четвърта година организират фестивал „Еньовска магия“ в Шумен. Събитието ще се състои  на 23 юни от 9.30 часа в Градската градина, съобщи за Радио „Фокус“- Шумен Илка Алексиева от НЧ „Боян Пенев- 1949“. Специален гост на фестивала ще бъде проф. Димитър Памуков, който ще разкаже за силата на билките в Шуменския край. В концертната програма ще се представят читалищата в село Езерово, обл.Варна, село Кесарево, общ. Стражица, село Нова Шипка, Долен и Горен Чифлик и др. Интересно ще бъде участието на вокална група „Рябинушка” при клуб „Славяни“- Шумен и хор „Планинско ехо“ към ТД „Мадарски конник“.  Възпитаниците на ДГ „Конче вихрогонче”, ДГ „Братя Грим”, ДГ „Пчелица”, ДГ „Буратино”- кв. „Макак“ ще представят обредни танци, свързани с традициите на Еньовден, а стихотворения за празника ще представят клубовете „Сладкодумци“ и „Журналист“ при ОДК.  В импровизирано ателие учениците на художничката Марияна Петкова ще рисуват върху природни материали, ще има и боди арт. С интересна програма, билкови и кулинарни рецепти във фестивала  ще се включи и Домът за стари хора „Д-р Стефан Смядовски“. Специално жури ще отличи най- добрите в обявените конкурси за Еньовски венец, Еньовски талисман, Еньовски амулет и кулинарни рецепти. Фестивалът ще бъде съпътстван и от изложение - базар с участието на пчелари, производители и търговци, които ще предлагат мед и пчелни продукти, биопродукти, билки, чай и различни тинктури, книги за целебната сила на билките и билколечението.  Фестивалът „Еньовска магия“ се организира от НЧ „Боян Пенев-1949“, с финансовата подкрепа на Община Шумен и съдействието на ДГ „Братя Грим“. „Еньовден е един от най- мистичните празници в българската традиция, символ на хармонията с природата и тържество на билките и здравето, думата „природа“ е уникална и само на български означава „при- рода“,т.е. при корена си, при своя изконен източник, а за да осъществи дълбоката връзка с корена, човек трябва да е отворен към природата  и да се стреми към пълно сливане с нея“, каза Илка Алексиева.\r\nИвелина ИВАНОВА", "date": "2017-06-21", "title": "Шумен: За четвърта година организират фестивал „Еньовска магия“"}
{"url": "http://www.focus-news.net/news/2017/06/21/2407416/ibna-yohanes-han-shte-poseti-skopie-v-ponedelnik.html", "text": "В понеделник еврокомисарят по политиката за съседство и преговорите за разширяване Йоханес Хан ще посети Скопие, предава Independent Balkan News Agency. Информацията беше потвърдена от правителството, като се очаква Хан да се срещне с министър-председателя Зоран Зев, с министъра на външните работи Никола Димитров, а също така и с политическите партии. \r\nТова ще бъде първата визита на Хан след съставянето на новото правителство. Във вторник в Скопие ще пристигне също така Райнхард Прибе, ръководител на експертен екип на ЕС, който миналата година състави списък с приоритетни реформи: в съдебната система, както и в други области, които са свързани с процеса на европейска интеграция. \r\nПравителството на Македония обеща, че ще увеличи усилията си за прилагането на реформите през следващите шест месеца, за да бъде получена тази година безусловна препоръка за започването на преговори с блока.  Мария Динкова", "date": "2017-06-21", "title": "IBNA: Йоханес Хан ще посети Скопие в понеделник"}
{"url": "http://www.focus-news.net/news/2017/06/21/2407417/varna-inovativen-mobilen-ekip-shte-podpomaga-hora-v-risk-v-byala-i-dolni-chiflik.html", "text": "Нова иновативна социална услуга ще се предлага в общините Бяла и Долни Чифлик – мобилен екип за социална и здравна работа на терен. Това съобщи за Радио „Фокус“ – Варна Борислав Френчев, председател на сдружение „Форум Гражданско Общество“ и ръководител проекта „Активни в труда на територията на общините Бяла и Долни чифлик“. Специалистите и консултантите от мобилното звено ще могат да достигат до най-отдалечените и изолирани места, и случаи, за да оказват съдействие на хора с увреждания и техните семейства. В екипа ще бъдат включени психолози, социални работници, логопеди, терапевти, трудови консултанти, здравни работници, юристи, икономисти.\r\nТова е част от проект с водеща организация – сдружение „Форум Гражданско Общество“ и партньори – общините от Варненска област – Бяла и Долни Чифлик. Проектът стартира на 1 май и е с продължителност 19 месеца. По проекта ще се работи и за професионално обучение на хора с увреждания и възрастни лица. След това те ще бъдат назначени на работа за срок от 6 месеца. Това са 35 души – 25 от Долни Чифлик и 10 от Бяла. От услугите на иновативния мобилен екип ще се възползват 50 души – 40 от тях възрастни лица, а 10 хора с увреждания. Целта е да се създаде функциониращ модел за професионално ориентиране, реализация, интеграция, на социално уязвими групи от двете общини във Варненска област.\r\nМарияна ВАЛЕНТИНОВА", "date": "2017-06-21", "title": "Варна: Иновативен мобилен екип ще подпомага хора в риск в Бяла и Долни Чифлик"}
{"url": "http://www.focus-news.net/news/2017/06/21/2407413/afp-zalozhnicheskata-kriza-vav-filipinskoto-uchilishte-e-priklyuchila.html", "text": "Ислямистките терористи, които използваха граждани като човешки щит, докато окупираха филипинско училище, в сряда вечерта са напуснали сградата на учебното заведение, предава AFP. Властите уточниха, че всички 31 заложници са в безопасност \r\n„Ситуацията е разрешена“, няма пострадали заложници, допълниха от силите за сигурност на страната.  Мария Динкова", "date": "2017-06-21", "title": "AFP: Заложническата криза във филипинското училище е приключила"}
{"url": "http://www.focus-news.net/news/2017/06/21/2407419/zam-predsedatelyat-na-gerb-tsvetan-tsvetanov-se-sreshtna-s-gen-sekretar-na-enp-antonio-lopez-i-evrokomisarya-po-migratsiyata-avramopulis.html", "text": "Генералният секретар на Европейската народна партия (ЕНП) Антонио Лопез оцени високо работата на българското правителство и възможността да се постига мнозинство в Народното събрание, за да се провеждат политики. Това стана по време на среща в Брюксел със заместник-председателя на ГЕРБ и председател на ПГ на ГЕРБ Цветан Цветанов. Лопез и Цветанов обсъдиха и посещенията на премиера Бойко Борисов във Франция, Германия и Турция и визитата на македонския премиер Зоран Заев в София. Двамата се обединиха около мнението, че това показва, че България започва да играе все по-сериозна роля в целия регион. Това съобщиха от ПП ГЕРБ.\r\nПо рамките на конференцията на високо ниво за справяне с мигрантската криза, в която Цветанов участва, той разговаря и с европейския комисар за миграцията, вътрешните работи и гражданството Димитрис Аврамопулос. Цветан Цветанов благодари на комисаря за предоставената на България възможност за по-дълъг период на усвояване на 160-те милиона евро за охрана на външните граници на България. Аврамопулос е подчертал добрата работа на правителството в София в сферата на опазването на границите и миграцията. Очаква се следващата седмица Аврамопулос да пристигне на посещение в България и да обсъди темата по-подробно с премиера Бойко Борисов и с Цветан Цветанов.", "date": "2017-06-21", "title": "Зам.-председателят на ГЕРБ Цветан Цветанов се срещна с ген. секретар на ЕНП Антонио Лопез и еврокомисаря по миграцията Аврамопулис"}
{"url": "http://www.focus-news.net/news/2017/06/21/2407422/nimh-utre-maksimalnite-temperaturi-shte-sa-predimno-mezhdu-29-i-34-sled-obyad-shte-se-razviva-kupesta-i-kupesto-dazhdovna-oblachnost.html", "text": "Атмосферното налягане слабо ще се повиши и ще е по-високо от средното за месеца. През нощта ще бъде ясно и почти тихо. Утре преди обяд ще е предимно слънчево. След обяд ще се развива купеста и купесто-дъждовна облачност и на места, главно в източните и планинските райони ще превали. В Дунавската равнина ще духа до умерен западен вятър. Затоплянето ще продължи и в следобедните часове в равнините и низините ще бъде горещо. Максималните температури ще са предимно между 29° и 34°. Това съобщи за Агенция „Фокус“ дежурният синоптик от НИМХ Мартин Славчев.\r\nНад Черноморието ще бъде предимно слънчево, в следобедните часове с развитие на купеста облачност. Вероятността за валеж е малка. След обяд ще се появи до умерен североизточен вятър. Максималните температури ще са 24-29°. Температурата на морската вода е 19-23°. Вълнението на морето ще е 1-2 бала.\r\nНад планините ще бъде предимно слънчево. След обяд ще се развива купеста и купесто-дъждовна облачност и на много места ще превали и прегърми. Ще духа умерен северозападен, по високите и открити части – до силен северен вятър. Максималната температура на височина 1200 метра  ще е около 22°, на 2000 метра – около 16°.\r\nПрез следващите дни до края на тази седмица максималните температури ще са над 30°; в равнините и низините след обяд ще бъде горещо. Ще е предимно слънчево с временни увеличения на облачността, по-значителни в събота, когато с до умерен северозападен вятър за кратко ще проникне хладен въздух. На отделни места в западната половина от страната ще превали и прегърми. По Черноморието ще духа бриз и дневните температури ще остават малко по-ниски от тези във вътрешността на страната.", "date": "2017-06-21", "title": "НИМХ: Утре максималните температури ще са предимно между 29° и 34°, след обяд ще се развива купеста и купесто-дъждовна облачност"}
{"url": "http://www.focus-news.net/news/2017/06/21/2407420/kyustendil-sredno-po-30-detsa-polzvat-na-den-uslugite-na-chitalishtnata-biblioteka-v-dupnitsa.html", "text": "Средно по 30 деца ползват на ден услугите на читалищната библиотека в Дупница. Това каза пред Радио „Фокус” – Кюстендил Валентина Алексиева, главен библиотекар към читалище „Зора” – Дупница. „Оказва се, че децата имат свободно време през лятото и го ползват много активно. През летните месеци обслужваме децата читатели, които идват при нас и се записват или подновяват своята регистрация. Активността се разпозна още в края на месец май”, каза Валентина Алексиева. Децата търсят задължителната за четене литература, но не само – търсят се и отделни книги. „На ден при нас минават повече от 30 деца. Те идват със свои приятели от други градове на страната или от чужбина. Получава се една приятна атмосфера, свързана с книгите и с четенето, а това много ни радва”, каза Алексиева. По думите й в момента се въвежда автоматизирана система за обслужване на читателите в „Детски отдел” на читалищната библиотека.\r\nВенцеслав ИЛЧЕВ", "date": "2017-06-21", "title": "Кюстендил: Средно по 30 деца ползват на ден услугите на читалищната библиотека в Дупница"}
{"url": "http://www.focus-news.net/news/2017/06/21/2407423/veliko-tarnovo-vremenno-e-ogranicheno-dvizhenieto-v-dvete-posoki-po-pat-iii-551-debelets-plakovo-poradi-ptp.html", "text": "Временно е ограничено движението, в двете посоки, по път III-551 Дебелец-Плаково в област Велико Търново поради ПТП. Това съобщиха от пресцентъра на Агенция \"Пътна инфраструктура\". Водачите изчакват на място.", "date": "2017-06-21", "title": "Велико Търново: Временно е ограничено движението, в двете посоки, по път III-551 Дебелец-Плаково поради ПТП"}
{"url": "http://www.focus-news.net/news/2017/06/21/2407426/aa-turska-nepravitelstvena-organizatsiya-e-dostavila-humanitarna-pomosht-na-300-hil-siriyski-semeystva.html", "text": "В сряда турската неправителствена организация „Фондация за хуманитарна помощ“ обяви, че е доставила хранителни продукти за около 300 хил. семейства в Сирия по време на свещения месец за мюсюлманите Рамадан, предава Anadolu Agency. \r\n„По време на Рамадан ние изпратихме хуманитарни пакети за 300 хил. семейства“, подчертаха от клона на организацията в турската провинция Хатай. \r\n„Помощта беше доставена на нуждаещите се семейства в Идлиб, Хама, в областта на Алепо и в лагерите на турската граница“, допълниха от Фондацията.  Мария Динкова", "date": "2017-06-21", "title": "АА: Турска неправителствена организация е доставила хуманитарна помощ на 300 хил. сирийски семейства"}
{"url": "http://www.focus-news.net/news/2017/06/21/2407424/angel-vukodinov-naz-nishtozhen-e-broyat-na-mladite-hora-koito-se-zanimavat-sas-zarnoproizvodstvo-i-kato-tsyalo-sas-zemedelie-v-balgariya.html", "text": "Нищожен е броят на младите хора, които се занимават със зърнопроизводство и като цяло със земеделие в България. Това каза за Радио „Фокус“ – Пловдив Ангел Вукодинов, председател на Контролния съвет на Националната асоциация на зърнопроизводителите в България (НАЗ). По думите му земеделието е изключително труден занаят. „Във времето, в което се развиват IT технологиите, в което глобалните и социални мрежи предоставиха възможност за достъп до всички предизвикателства на съвременното потребление, хората много често предпочитат други занаяти, дори и такива, които се практикуват у дома. За съжаление, обезлюдяването на национално и регионално селско ниво ни поставя пред проблем като хора, които целим да се занимаваме със земеделие. Отразява се пряко и на работната ръка. Независимо от случващото се, ние сме оптимисти. Ако не сме такива, то тогава въобще няма да засяваме. Все пак, трябва да бъдем и реалисти. Чърчил казва, че при срещането на трудности оптимистът вижда възможности, а песимистът – препятствия“, коментира Ангел Вукодинов.\r\nПо отношение на променливите метеорологични условия и влиянието им върху вече започналата жътва, той посочи, че слънчевите дни ще подпомогнат узряването на есенните култури и за успешното приключване на прибирането на реколтата. „Липсата на дъжд няма да повлияе добре на пролетните култури, които сега изискват влага“, посочи Ангел Вукодинов.\r\nТони МИХАЙЛОВ", "date": "2017-06-21", "title": "Ангел Вукодинов, НАЗ: Нищожен е броят на младите хора, които се занимават със зърнопроизводство и като цяло със земеделие в България"}
{"url": "http://www.focus-news.net/news/2017/06/21/2407427/plovdiv-parvoto-digitalno-izdanie-na-teftercheto-na-levski-shte-bade-predstaveno-po-vreme-na-nauchna-konferentsiya-v-karlovo.html", "text": "Първото дигитално издание на тефтерчето на Левски ще бъде представено по време на Национална научна конференция „Васил Левски и Вътрешната революционна организация в борбата за национално освобождение”, която започва утре в Карлово. Това съобщи за Радио „Фокус” – Пловдив Дора Чаушева, директор на Национален музей „Васил Левски” в Карлово, домакин на форума. Дигиталното издание на тефтерчето на Левски се прави от специалистите от Националната библиотека. „По този начин ще бъде представена качествено всяка страница от тефтерчето, а също така по този начин то ще се доближи до младото поколение, което е в час с най-новите достижения на технологиите”, каза Чаушева. Според нея днес те трудно ще седнат да четат томовете с документално наследство, свързани с Апостола на свободата, но в интернет с удоволствие ще разгръщат страниците на неговото тефтерче. По думите на Чаушева в музеите непрекъснато се правят осъвременявания, тъй като със скоростното развитие на технологиите това става все по-необходимо. Тя посочи, че още през 2000 година Националната библиотека, заедно с Общобългарския комитет и фондация „Левски”, са направили едно изключително качествено издание на цялото документално наследство, което е известно до този момент и във факсимилен и в разчетен вариант, което на практика се явява едно добро средство за съхраняване  на документите във вида, в който са заснети.\r\nЦветана ТОНЧЕВА", "date": "2017-06-21", "title": "Пловдив: Първото дигитално издание на тефтерчето на Левски ще бъде представено по време на научна конференция в Карлово"}
{"url": "http://www.focus-news.net/news/2017/06/21/2407429/mika-zaykova-finansov-ekspert-vdigane-nivoto-na-dohodite-kakto-pri-byudzheta-s-danatsite-taka-i-za-osiguritelnata-sistema-e-edno-ot-resheniyata-za-pensiite.html", "text": "Вдигане нивото на доходите, както при бюджета с данъците, така и за осигурителната система е едно от решенията за проблемите с ниските пенсии. Това коментира за Радио \"Фокус\" финансовият експерт Мика Зайкова приетото от парламента повишение на минималната пенсия за осигурителен стаж и възраст на 180 лв. от 1 юли  и на 200 лв. от 1 октомври 2017 година. „Второ, трябва да се вдигне максималният осигурителен доход или въобще да го няма, за да могат хората да получават толкова, колкото им се полага. Навремето, когато се правеше системата, това беше сложено, защото България беше бедна, както и заради страшната криза, която претърпя страната ни през 97-ма година, но от тогава много неща се случиха. Мисля, че не пречи нито на икономиката, нито на каквото и да е, за да получават хората такава пенсия, каквато им се полага и да влизат повече пари. Третият начин е най-накрая да се преразгледа формулата за пенсиите“, препоръча Мика Зайкова. Тя допълни, че минимална пенсия от 180 или 200 лева е малко повече от половината от прага на бедност - 314 лева, а той е онази граница, която е на прага на оцеляването.", "date": "2017-06-21", "title": "Мика Зайкова, финансов експерт: Вдигане нивото на доходите, както при бюджета с данъците, така и за осигурителната система е едно от решенията за пенсиите"}
{"url": "http://www.focus-news.net/news/2017/06/21/2407425/veliko-tarnovo-trima-dushi-sa-postradali-pri-katastrofa-na-pat-debelets-plakovo.html", "text": "Два леки автомобила са се удари челно на пътя Дебелец-Плаково. Сигналът е за катастрофата е подаден около 19.00 часа. Това съобщиха за Агенция „Фокус“ от пресцентъра на МВР. Трима души са пострадали леко. В едната кола са пострадали водачът и пътникът. Водачът на другата кола е с фрактури. Движението в районa на инцидента е спряно. Пътят не е главен и в района има три обходни маршрута, няма затруднение в движението.", "date": "2017-06-21", "title": "Велико Търново: Трима души са пострадали при катастрофа на път Дебелец-Плаково"}
{"url": "http://www.focus-news.net/news/2017/06/21/2407428/the-new-york-times-oshte-dvama-ministri-napusnaha-kabineta-na-emanyuel-makron.html", "text": "Двама от центристките съюзниците на френския президент Еманюел Макрон напуснаха правителството в сряда на фона на обвиненията, че тяхната партия е злоупотребила с фондовете на Европейския съюз, пише вестник The New York Times. \r\nОставките на министъра на правосъдието Франсоа Байру и на министъра на европейските въпроси Мариел дьо Сарнес хвърлиха сянка върху това, което трябваше да бъде незначителна промяна в кабинета. Ден по-рано министърът на отбраната Силви Гулард също обяви, че ще се оттегли.  \r\nМакар че оставките няма да попречат на способността на Макрон да управлява, те могат да очернят обещанието му да промени френската политика, така че да се сложи край на етичните скандали от миналото. \r\nБайру и дьо Сарнес са част от „Демократическото движение“, центристка партия, водената от Байру, която се съюзи с Макрон по време на президентската кампания. Гулард беше избрана в Европейския парламент от същата партия през 2009 г. и 2014 г., но наскоро се дистанцира от \"Демократическото движение\".  Мария Динкова", "date": "2017-06-21", "title": "The New York Times: Още двама министри напуснаха кабинета на Еманюел Макрон"}
{"url": "http://www.focus-news.net/news/2017/06/21/2407431/burgas-reditsa-initsiativi-e-podgotvila-regionalnata-biblioteka-za-detsata-prez-lyatoto.html", "text": "Всяко лято се опитваме да привлечем децата в библиотеката. Това каза за Радио „Фокус“ -Бургас Мария Бенчева, директор на РБ „П.К.Яворов“ в Бургас. Това лято са предвидени много инициативи. Първата се нарича „Библиофенско лято“. Тя се организира за втора година и е насочена към децата между 14 и 18 години. През целия летен сезон библиотеката ще е отворена за тях, като ще им предложи работа с 3D принтера, сканиране на книги, участие в организацията на различни културни събития и още много други изненади. „Говори се, че е най-трудно да се привлече тази възрастова група. Но опитът ни от миналата година сочи, че когато предложим нещо интересно, и когато подходим по различен начин към тези деца, те се чувстват добре“, добави още Бенчева.\r\nВ детския отдел на библиотеката по-големите деца ще имат възможността да четат приказки на по-малките по време на „Работилница в четвъртък“. Заниманията са подходящи за учениците до 7 клас. В края на август предстои и инициативата „Нощ в библиотеката“.\r\nВ момента се подготвя изложението на книги „С книга на плажа“, което ще се проведе от 19 до 23 юли на Флората. То се организира съвместно с Община Бургас за трета поредна година.\r\nБенчева припомни, че библиотеката спечели награда от международната организация EIFL за иновативни услуги. Бургаската библиотека е сред четирите в цял свят, които получи това отличие тази година.\r\nМария РУСЕВА", "date": "2017-06-21", "title": "Бургас: Редица инициативи е подготвила Регионалната библиотека за децата през лятото"}
{"url": "http://www.focus-news.net/news/2017/06/21/2407435/vratsa-sas-sportni-nadprevari-gradat-shte-otbelezhi-mezhdunarodniya-olimpiyski-den-23-yuni.html", "text": "С турнир по баскетбол, тенис на маса и петанк община Враца ще отбележи Международния олимпийски ден – 23 юни, съобщиха от пресцентъра на Общината. На тази дата преди 123 години е учреден Международният олимпийски комитет (МОК). Международният олимпийски ден традиционно се отбелязва с различни спортни мероприятия в цял свят.\r\n В турнира по баскетбол участие ще вземат юноши 8-12 клас от БК „Ботев 2012”. На мястото на събитието ще става записването за срещите по тенис на маса. Възрастовите групи са следните: юноши, девойки, мъже и жени, като според броя на желаещите ще бъде определена системата на игра.\r\nПрограмата включва още турнир по петанк за мъже и жени, след което ще бъде награждаването на класиралите се до трето място отбори и състезатели. Организатори са Община Враца, Български олимпийски комитет и Баскетболен клуб „Ботев - 2012”.\r\nСъбитието ще се проведе на 23 юни, от 14:00 часа на територията на Спортен комплекс „Христо Ботев”.", "date": "2017-06-21", "title": "Враца: Със спортни надпревари градът ще отбележи Международния олимпийски ден – 23 юни"}
{"url": "http://www.focus-news.net/news/2017/06/21/2407433/parlamentat-reshi-na-parvo-chetene-da-povishi-minimalniya-razmer-na-pensiyata-za-osiguritelen-stazh-i-vazrast-obzor.html", "text": "Със 187 гласа „за“ парламентът прие единодушно на първо четене промените в Закона за Държаното обществено осигуряване, предвиждащи определяне на по-висок минимален размер на пенсията за осигурителен стаж и възраст. Промените предвиждат минималният размер на пенсията за осигурителен стаж и възраст да стане 180 лв. от 1 юли 2017 г. и 200 лв. от 1 октомври 2017 г. Увеличението на минималната пенсия  от 161,38 лв., каквато е в момента, на 180,00 лв. представлява увеличение с 11,5%, а увеличението от 180,00 лв. на 200,00 лв. от 1 октомври 2017 г.  - с 11,1%. \r\nВ резултат от предложената промяна със същите проценти ще се повишат минималните размери и на останалите пенсии за трудова дейност, тъй като те се определят в процент от пенсията за осигурителен стаж и възраст: пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии. \r\nТемата коментира и народният представител от „БСП за България“ Надя Жекова. „Хората, които работиха повече от 40 години, сега получават 210 лв. пенсия. В момента минималната пенсия е 161.38 лв. От 1 юли ще стане 180 лв. Това ще доведе до масовата практика да се укриват доходи и да се правят минимални вноски“, посочи Жекова. \r\nСпоред Георги Гьоков пенсията за осигурителен стаж и възраст в България е неоправдано ниска, а групата на „БСП за България” ще гласува „за” законопроекта, защото приема социалната аргументация на увеличението, но между първо и второ четене ще направи свои предложения. \r\nОт ГЕРБ аргументираха предложението за увеличението на минималната пенсия за осигурителен стаж и възраст с факта, че то е в изпълнение на поетите ангажименти на правителството в рамките на коалиционното споразумение. Народният представител Ирена Димова подчерта, че от увеличението ще се възползват около 668 хил. пенсионери или малко над 30%. Димова подчерта, че ако промените бъдат приети няма да се налага актуализация на държавния бюджет. \r\nОт ДПС обявиха, че подкрепят всякакви усилия за търсене на възможности за увеличение на пенсиите, но те трябва да бъдат използвани по начин, по който да не увеличаваме дефицита. Според председателят на парламентарната Комисия по труда, социалната и демографската политика д-р Хасан Адемов предлаганото увеличение е за сметка на дългово финансиране, защото „всеки един бюджетен дефицит се финансира с дълг“. Според него действията на държавата и опитите през последните години да решава проблемите на социалната политика чрез пенсионната система не е най-добрия подход. Той призова да бъдат разделени пенсиите от социалното подпомагане, като доходът на хората с минимални пенсии бъде допълнен от специализиран фонд, както се прави в други страни.\r\nВ мотивите на законопроекта е записано, че в резултат на увеличението на минималната пенсия за осигурителен стаж и възраст на 180 лв. броят на пенсиите в минимален размер ще се увеличи от 547 300 на около 668 000, или около 31,5% от пенсионерите за трудова дейност ще бъдат с минимални пенсии. Необходимите допълнителни средства за изплащането на новите минимални размери са в размер 8,8 млн. лв. месечно.\r\nНеобходимите допълнителни средства за увеличението на минималната пенсия за осигурителен стаж и възраст от 180 лв. на 200 лв. са в размер 14,7 млн. лв. месечно. За 2018 г. необходимите средства са около 280 млн. лв.\r\nИван ЛАЗАРОВ", "date": "2017-06-21", "title": "Парламентът реши на първо четене да повиши минималния размер на пенсията за осигурителен стаж и възраст (ОБЗОР)"}
{"url": "http://www.focus-news.net/news/2017/06/21/2407436/sportportugaliya-pobedi-rusiya-s-10-na-kupata-na-konfederatsiite.html", "text": "Португалия победи Русия с 1:0 в мач от Купата на Конфедерациите, който се игра на московския стадион „Спартак“. Кристияно Ронално изпълни точното попадение още в 8-та минута от двубоя. \r\nТака португалците вече имат 4 точки, а домакините остават с 3 точки.", "date": "2017-06-21", "title": "Спорт:Португалия победи Русия с 1:0 на Купата на Конфедерациите"}
{"url": "http://www.focus-news.net/news/2017/06/21/2407430/bonka-ichkova-sbu-blagoevgrad-vazmozhno-e-da-se-stigne-do-zakrivane-na-paralelki-i-sakrashtavane-na-uchiteli.html", "text": "Заради промени в Наредба № 10 и намаляващия брой деца в областта е възможно да се стигне до закриване на паралелки и съкращаване на учители. Това каза за Радио „Фокус“ - Пирин Бонка Ичкова, председател на Синдиката на българските учители в Благоевград. По думите ѝ към днешната датата директорите и учителите в Благоевград са притеснени от промените в наредбата, според които при подходящата материално-техническа база, някои от училищата могат да разкриват допълнителни паралелки, тъй като в града, а и не само се наблюдава тенденцията за намаляване броя на децата. „При тази ситуация, ако едно училище си позволи да открие още една паралелка, привличайки още около 26 децата, то нали разбирате, че това би довело да падане на паралелки в други 5-6 училища, които ще паднат под минималния брой деца – 18. Какво ще се случи тогава – ще се случи социално напрежение, защото на някои колеги ще падат нормативите“, каза още Ичкова. Тя добави, че до закриване на училище няма как да се стигне, но е напълно възможно някой учител да остане без работа. Според Ичкова, най-притеснителното е, че всичко се случва по един много неетичен начин. „Първо, в закона, в предварителния му вид, когато беше за обсъждане, не бе заложено да има подобни паралелки в средните училища, аз също работя в такова. След това разрешиха само на Природо-математическите гимназии подобно нещо и на мен лично вече ми омръзна от лобистки наредби и закони. Ако се стигне до това да разрешат разкриването на тази паралелка в Природо-математическата гимназия в Благоевград сме готови на протести“, подчерта Ичкова. Според нея поведението на директора на благоевградската гимназия не е коректно, още повече, че колегите му са му дали ясно да се разбере, че са против това, което той иска да направи. „Все пак трябва да има някаква колегиалност и етика“, заяви Ичкова.\r\nЛивия НИНОВА", "date": "2017-06-21", "title": "Бонка Ичкова, СБУ - Благоевград: Възможно е да се стигне до закриване на паралелки и съкращаване на учители"}
{"url": "http://www.focus-news.net/news/2017/06/21/2407434/kurir-s-praznuvaneto-na-ilinden-s-balgarite-nie-potvarzhdavame-tezata-za-balgarskiya-harakter-na-vastanieto.html", "text": "Ефтим Клетников, който е председател на гражданското сдружение „Македонски манифест“ направи своя коментар за посещението на министър-председателя Зоран Заев в България в ефира на „Нова ТВ“, предава македонското издание „Курир“. \r\n„Но, какво означава да празнуваме Илинден с него (Бойко Борисов) и с българите? Това е автогол, самоунищожаване на нашите, защо? Защото така ние ще потвърдим тезата за българския характер на въстанието“, обясни Клетников.  Мария Динкова", "date": "2017-06-21", "title": "„Курир“: С празнуването на Илинден с българите ние потвърждаваме тезата за българския характер на въстанието"}
{"url": "http://www.focus-news.net/news/2017/06/21/2407438/prof-bozhidar-dimitrov-gartsiya-e-badeshta-vrata-na-koyato-makedoniya-mozhe-da-pochuka-za-prisaedinyavane-kam-es-i-nato.html", "text": "За съжаление, България не е единствената врата, на която може да почука Македония за присъединяването й към ЕС и НАТО. Това каза в интервю за Агенция „Фокус“ директорът на Националния исторически музей проф. Божидар Димитров във връзка с посещението на македонския премиер Зоран Заев в България. „Една такава бъдеща врата е Гърция и се надявам да постигнат споразумение с нея. Гърция не обича да си продава културно-историческото наследство. Под никакъв натиск няма да се съгласи да отстъпи от името, което тя счита за част от това културно-историческо наследство. Това отгоре на всичко е вярно, така е. Няма как, ще трябва да направят, но какво – не искам да им давам съвети. Те си знаят какво да правят“, коментира историкът. \r\nСпоред него наистина на 2 август България и Македония ще подпишат Договора за добросъседство. „Ние отдавна повтаряхме, че това подписване на този договор ще бъде  начало на размразяване на отношенията. След 6-годишен размисъл, Зоран Заев и неговият екип очевидно са достигнали до това мнение. Погледнато сериозно, там няма никакви реални проблеми за македонците, също и за нас“, допълни проф. Димитров. \r\nПопитан дали според него ще окаже влияние визитата на Зоран Заев на местните избори, той коментира, че в Източна Македония може би да, тъй като там българщината най-много се е запазила. „Но в Централна и Западна не знам. В Западна македонци няма, те там са албанци“, каза още проф. Божидар Димитров. \r\nЛюба АЛЕКСИЕВА", "date": "2017-06-21", "title": "Проф. Божидар Димитров: Гърция е бъдеща врата, на която Македония може да почука за присъединяване към ЕС и НАТО"}
{"url": "http://www.focus-news.net/news/2017/06/21/2407437/veliko-tarnovo-vazstanoveno-e-dvizhenieto-po-pat-iii-551-debelets-plakovo.html", "text": "Възстановено е движението по път III-551 Дебелец-Плаково, в област Велико Търново. Това съобщиха от пресцентъра на Агенция \"Пътна инфраструктура\".", "date": "2017-06-21", "title": "Велико Търново: Възстановено е движението по път III-551 Дебелец-Плаково"}
{"url": "http://www.focus-news.net/news/2017/06/21/2407442/afp-florens-parli-shte-bade-noviyat-ministar-na-otbranata-na-frantsiya.html", "text": "В сряда Флоренс Парли беше определена за новия министър на отбраната на Франция, след като нейната предшественичка и двама други министри напуснаха кабинета на президента Еманюел Макрон, предава AFP  \r\nПарли, която е на 54 г., е генерален директор на  Френската железопътна компания SNCF и е била младши министър на бюджета при премиера Лионел Жоспен между 2000 г. и 2002г.  Мария Динкова", "date": "2017-06-21", "title": "AFP: Флоренс Парли ще бъде новият министър на отбраната на Франция"}
{"url": "http://www.focus-news.net/news/2017/06/21/2407440/kyustendil-novi-27-sluchai-na-varitsela-sa-registrirani-prez-poslednata-sedmitsa-v-oblastta.html", "text": "Нови 27 случаи на варицела са регистрирани през последната седмица в област Кюстендил. Това съобщи за Радио „Фокус” – Кюстендил д-р Илияна Кръстева, директор на Дирекция Надзор на заразните заболявания” към Регионална здравна инспекция – Кюстендил. През предходната седмица случаите са били 20, а от началото на годината те са над 240, въпреки това са по-малко от 2016 година, когато случаите са били двойно повече. Двама са регистрираните болни от скарлатина. Двама души са и с диагноза салмонелоза, един нов случай на туберкулоза е отчетен от Регионалната здравна инспекция. Седмичната заболяемост остри респираторни заболявания е 38,67 на десет хиляди души, спрямо 36,25 през предходната седмица.\r\nВенцеслав ИЛЧЕВ", "date": "2017-06-21", "title": "Кюстендил: Нови 27 случаи на варицела са регистрирани през последната седмица в областта"}
{"url": "http://www.focus-news.net/news/2017/06/21/2407444/blagoevgrad-festival-enyovdenski-taynstva-shte-se-provede-v-selo-delchevo.html", "text": "Фестивал „Еньовденски тайнства“ ще се проведе в село Делчево. Това каза за Радио „Фокус“ – Пирин Даниела Крантева, главен експерт „Връзки с обществеността“ към Община Гоце Делчев. Тя отбеляза, че този фестивал е  традиционен и се провежда вече повече от 10 години. По думите ѝ той се е превърнал в една чудесна традиция, която привлича все повече хора не само от региона, а и все повече туристи посещават село Делчево специално заради него. „Замисълът се разбира от самото име на фестивала. Еньовден е един от най-интересните празници и един от най-магичните дни в годината. Който не е ходил в село Делчево, няма как да разбере, но който е ходил знае колко прекрасно и интересно място е то. Делчево е едно село, закътано в самата планина Пирин с прекрасен изглед към Гоце Делчев и към цялото поле, с чудесна архитектура и природа и повярвайте ми на прекрасния празник Еньовден се получава един страхотен фестивал“, каза още Даниела Крантева. Тя обясни, че фестивалът „Еньовденски тайнства“ е пряко обвързан с традициите на празника. По думите й и в двата дни, в които има фестивална програма, тоест 23 и 24 юни, тя всъщност е посветена на Еньовден и се правят всички традиционни ритуали за този празник, поне тези, които са характерни за региона. „Още в петък вечерта започва едно приключение за деца и възрастни за бране на билки и цветя, което се казва „По пътеки извити за билки лековити“ и с помощта на местни хора, всички, които искат могат да се разходят в околностите на селото, да си наберат цветя и билки, да се полюбуват на природата, а след това малко по-късно – в 20,00 часа ще бъде изпълнен ритуалът „Мълчана вода“, в който могат да участват само жени и млади момичета“, допълни тя. Даниела Крантева посочи, че този ритуал наистина е много интересен и препоръча на всеки, който не е участвал до този момент, тази година да се включи. Тя обясни, че всъщност най-интересната част от събитието ще бъде на следващия ден – в събота, рано сутринта в 05,00 часа, когато всъщност е Еньовден и ще бъде посрещнато слънцето в местността „Вълчова тумба“, която се намира съвсем близо до селото. „Ще бъде много интересно. Ще има много традиционни ритуали, които на този етап не искам да издавам, но наистина си заслужава да се участва в тях“, каза още Крантева.\r\nНатали СТЕФАНОВА", "date": "2017-06-21", "title": "Благоевград: Фестивал „Еньовденски тайнства“ ще се проведе в село Делчево"}
{"url": "http://www.focus-news.net/news/2017/06/21/2407441/aleksandar-damovski-predimno-mnogo-polozhitelni-sa-otzivite-v-makedonskite-medii-za-poseshtenieto-na-ministar-predsedatelya-zoran-zaev-v-sofiya.html", "text": "Предимно много положителни са отзивите в македонските медии за посещението на министър-председателя Зоран Заев в София, каза в интервю за предаването „Това е България“ на Радио „Фокус“ Александър Дамовски, главен редактор на електронното издание МКД.\r\n„Това посещение се коментира в зависимост от политическите пристрастия, от редакционната линия и обвързаността на различните медии с конкретни политически партии. Затова трябва да се направи сериозна разлика между това, което е положително от него и отворените въпроси, за чието съществуване знаем от години насам. Тези въпроси трябва да останат на втори план, за да не попречат на всичко онова, което може да върви напред. А то е: икономическото сътрудничество, инвестициите и особено инфраструктурните проекти между София и Скопие.“\r\nАлександър Дамовски отбеляза, че медиите акцентират на казаното от министър-председателя Бойко Борисов, че България е за единството на Македония и за членството й в ЕС и НАТО.", "date": "2017-06-21", "title": "Александър Дамовски: Предимно много положителни са отзивите в македонските медии за посещението на министър-председателя Зоран Заев в София"}
{"url": "http://www.focus-news.net/news/2017/06/21/2407445/sport-otborat-na-chehiya-pobedi-italiya-s-31-v-mach-ot-evropeyskoto-parvenstvo-po-futbol-za-mladezhi.html", "text": "Отборът на Чехия победи Италия с 3:1 в мач от група С на Европейското първенство по футбол за младежи, което се провежда в Полша. Резултатът откри капитанът на чешкия отбор Михал Травник през 21-та минута. За победата на чехите допринесоха също така точните попадения на Марек Хавлик и Михаел Люфтнер. \r\nТази вечер се играе още един мач между Германия и Дания.", "date": "2017-06-21", "title": "Спорт: Отборът на Чехия победи Италия с 3:1 в мач от Европейското първенство по футбол за младежи"}
{"url": "http://www.focus-news.net/news/2017/06/21/2407439/republika-makedoniya-na-balgariya-y-e-yasno-che-nyama-istoricheski-fakti-na-koito-da-osnove-tezata-si-za-ilinden.html", "text": "Илинден е единственото въстание, което е национално и е само македонско, заяви македонският историк Александър Стойчев, предава „Република“. Този коментар той направи след посещението на министър-председателя Зоран Заев в България. \r\n„Това всички на Балканите го знаят от времето на бивша Югославия, първото решение на АСНОМ (Антифашисткото събрание за народно освобождение на Македония) е Илинден да се обяви за национален празник на Македония. Ако някой иска да сподели Илинден през 1903 г., тогава трябва да сподели Илинден от 1940г. Какво ще правим тогава?“, заяви Стойчев. \r\n„А от друга страна им е ясно, че нямат исторически факти, върху които да се базира такава теза“, допълни историкът.  Мария Динкова", "date": "2017-06-21", "title": "„Република“ (Македония): На България й е ясно, че няма исторически факти, на които да основе тезата си за Илинден"}
{"url": "http://www.focus-news.net/news/2017/06/21/2407447/veliko-tarnovo-muzikalna-i-teatralna-shkola-organizira-mladezhkiyat-dom-prez-letnite-mesetsi.html", "text": "Музикална и театрална школа организира Младежкият дом във Велико Търново през летните месеци. Културната институция няма специално подготвена програма за лятото, но всички дейности ще продължат и през топлите месеци. Това съобщи за Радио „Фокус“ – Велико Търново експертът от Младежкия дом Ваня Лазарова.  Тя поясни, че голяма част от творческите състави, които са част от Институцията, участват в различни фестивали и конкурси зад граница. „В момента „Верджиния“ балет е на участие на Световно първенство по танци в Германия. Ще се върнат до началото на юли. В същото време детска вокална група „Пеещи камбанки“ са на посещение в Черна гора, където имат турне. Предвидили сме организирането на лятна музикална школа за децата, които през учебната година са усвоявали различни инструменти при нас. В рамките й те ще могат да продължат заниманията си през лятото, отново при нас“, обясни още Ваня Лазарова. Тя припомни, че през лятото се извършва записването за новите групи за талантливи деца, които ще се сформират през есента. Освен това Експертите от Младежкия дом в Килифарево започват лятна театрална работилница. В нея ще бъдат разработени две постановки, защото ще работят и две групи. „Децата са разделени, съобразно възрастовите си възможности. Едната група е „Талантино“, на по-големите деца и младежи, а малките са т.нар. „Фъстъците“, поясни Ваня Лазарова. Тя посочи и, че готовите пиеси ще бъдат представени в началото на септември.\r\nЛуиза ТРАНЧЕВА", "date": "2017-06-21", "title": "Велико Търново: Музикална и театрална школа организира Младежкият дом през летните месеци"}
{"url": "http://www.focus-news.net/news/2017/06/21/2407443/aleksandar-nenkov-do-tozi-moment-ne-e-ustanoveno-piteynata-voda-v-haskovo-da-e-opasna-za-grazhdanite.html", "text": "Не е установено питейната вода в Хасково да е опасна за гражданите. Това каза в интервю за Радио \"Фокус\" Александър Ненков, член на парламентарната временна комисия за установяване на потенциално опасните питейни води. Той допълни, че понякога се получават завишавания на урана във водата или различна алфа или бета активност, но това зависи от водоизточника. \"Този процес е в динамика и се влияе от различни фактори\", уточни Ненков. \r\n„Има различни видове алфа и бета активност във водата в Хасково. За нея се чака широкоспектърен анализ и това беше мотивът, за да се  удължи с два месеца работата на комисията, за да може този анализ да покаже въпросната активност на какво се дължи. След излизането на резултатите може да се каже категорично дали водата е опасна за населението, или не“, посочи Александър Ненков. \r\nТой съобщи, че занапред ще бъде препоръчан по-чест мониторинг на питейната вода в страната, по-добра координация между институциите, защото, когато и да има изменение на параметрите на качествата на водата и опасност за населението, всички да са сигурни, че ще бъдат взети съответните мерки.", "date": "2017-06-21", "title": "Александър Ненков: До този момент не е установено питейната вода в Хасково да е опасна за гражданите"}
{"url": "http://www.focus-news.net/news/2017/06/21/2407450/predstoyashti-mezhdunarodni-sabitiya-za-22-yuni-agentsiya-fokus.html", "text": "Ще се проведе среща между ЕС и британския министър-председател Тереза Мей, която трябва да представи плана си за Брекзит пред европейските лидери. \r\n***  Бундестагът ще почете паметта на бившия германски канцлер Хелмут Кол. \r\n***  Подкрепяният от ООН либийски премиер Файес ал Сарай ще се срещне с генералния секретар на НАТО Йенс Столтенберг. \r\n***  Австрийският канцлер Кристиян Керн ще разговаря с премиерите на Чехия и Словакия. \r\n***  Генералния секретар на ООН Антонио Гутереш призова сирийските цивилни в Ракка да бъдат защитени, докато подкрепяните от САЩ сили се опитват да поемат контрола над града.", "date": "2017-06-21", "title": "Предстоящи международни събития за 22 юни /Агенция „Фокус“/:"}
{"url": "http://www.focus-news.net/news/2017/06/21/2407449/plovdiv-zapochva-obrabotka-sreshtu-karlezhi-na-ploshtadkite-za-razhozhdane-na-domashni-kucheta.html", "text": "Започва обработка срещу кърлежи на площадките за разхождане на домашни кучета. Това съобщи за Радио „Фокус“ – Пловдив Деспина Гърова, директор на ОП „Дезинфекционна станция“. По думите й при благоприятни метеорологични условия през следващите два дни ще се извърши пръскане срещу кърлежи на специализираните площадки за свободно разхождане на домашни кучета в Пловдив. „Екипите ще работят в нощните часове, след 22:00 часа. Тази вечер ще се извършат пръскания на площадките в районите „Централен“, „Северен“ и „Източен“. Утре, 22 юни, ще се третират тревните площи на площадките за кучета в районите „Южен“, „Западен“ и „Тракия“, обясни Гърова. Тя посочи, че в същия период  ще се отработят и получените до момента сигнали за растителна защита по дървесната и храстова растителност от територията на райони „Източен“ и „Централен“. „Обработките се извършват с разрешени за използване биоцидни препарати, в разрешената им за употреба концентрация. Карантинният срок е 24 часа“, отбеляза Деспина Гърова.\r\nТони МИХАЙЛОВ", "date": "2017-06-21", "title": "Пловдив: Започва обработка срещу кърлежи на площадките за разхождане на домашни кучета"}
{"url": "http://www.focus-news.net/news/2017/06/21/2407448/the-hill-ruski-diplomat-otmeni-sreshta-zaradi-amerikanskite-sanktsii.html", "text": "Руският заместник-министър на отбраната Сергей Рябков отмени планираната си среща със заместник-държавния секретар на САЩ Томас Шанън, съобщиха в сряда от Държавния департамент, пише вестник The Hill. \r\nШанън, който в момента е на посещение във Великобритания, трябваше да пътува за Русия, където в петък да разговаря с Рябков. \r\n„Съжаляваме, че Русия е решила да се откаже от тази възможност за обсъждане на трудностите, които пречат на американско-руските отношения“, коментираха от Държавния департамент. \r\n„От наша гледна точка и както ясно заяви държавният секретар Рекс Тилърсън, има много въпроси, които да бъдат дискутирани. Ние оставаме отворени за бъдещи разговори“, допълниха американските власти.  Мария Динкова", "date": "2017-06-21", "title": "The Hill: Руски дипломат отмени среща заради американските санкции"}
{"url": "http://www.focus-news.net/news/2017/06/21/2407418/afp-napadatelyat-ot-bryukselskata-gara-e-simpatiziral-na-islyamska-darzhava.html", "text": "Белгийските власти са открили доказателства, че нападателят от брюкселската гара е бил поддръжник на терористичната групировка „Ислямска държава“, съобщиха в сряда от прокуратурата, предава AFP. \r\n„Има индикации, че заподозреният е симпатизирал на терористичната организация „Ислямска държава“, заяви говорителят на федералната прокуратура Ерик Ван Дер Сипт.  Мария Динкова", "date": "2017-06-21", "title": "AFP: Нападателят от брюкселската гара е симпатизирал на „Ислямска държава“"}
{"url": "http://www.focus-news.net/news/2017/06/21/2407446/ministar-lilyana-pavlova-10-godini-sled-prisaedinyavaneto-ni-kam-sayuza-imame-svoya-unikalen-shans-da-se-predstavim-kato-dostoen-predsedatel-na-saveta-na-es.html", "text": "10 години след присъединяването на България към ЕС, имаме своя уникален шанс единни, надпартийно и в името на нацията да се представим като достоен председател на ЕС. Това заяви по време на представяне на приоритетите на българското председателство на Съвета на ЕС в Брюксел министърът на българското председателство Лиляна Павлова, предаде специалният пратеник на „Фокус“ в Брюксел. „Чуваме за себе, за лошия имидж на България като най-бедната държава в ЕС, но имаме освен проблеми, и решения, амбиции, да покажем, че сме много повече от ползватели на европейски фондове. Още сега, в началото на нашето председателство, имаме изграден добър екип. Тези 200 души, които работят тук са хората, на които ще разчитаме, те са лицето на страната. Много ми се иска след председателството да не казваме онази приказка, че сме си самодостатъчни, а да докажем, че ще покажем най-доброто от себе си и най-доброто, на което сме способни и с което не сме познати толкова много“, каза още Павлова. 1000 души в София са готови като екипи, уточни министърът. „До края на годината ще имаме сериозен пакет с приоритети, както законодателни, така и специфични“, каза още министър Лиляна Павлова.  \r\nАлбена ИВАНОВА", "date": "2017-06-21", "title": "Министър Лиляна Павлова: 10 години след присъединяването ни към Съюза, имаме своя уникален шанс да се представим като достоен председател на Съвета на ЕС"}
{"url": "http://www.focus-news.net/news/2017/06/21/2407432/meta-makedoniya-zoran-zaev-e-provel-sreshta-s-predsedatelya-na-balgarskata-sotsialisticheska-partiya.html", "text": "Премиерът на Македония Зоран Заев, в качеството си на председател на СДСМ, днес е разговарял с председателя на Българската социалистическа партия Корнелия Нинова, предава „МЕТА“. \r\nПо време на срещата Нинова е изразила подкрепа за приемането на Македония в НАТО и в Европейския съюз. \r\n„Договорихме се поне веднъж да проведем двустранна конференция за обмяна на всякакъв необходим опит. Ние вярваме, че като представители на лявото в обществото можем да бъдем авангард за демократизацията на партиите, за да има повече демокрация и в държавата“, допълни Заев.  Мария Динкова", "date": "2017-06-21", "title": "„МЕТА“ (Македония): Зоран Заев е провел среща с председателя на Българската социалистическа партия"}
{"url": "http://www.focus-news.net/news/2017/06/21/2407467/miliet-bundestagat-potvardi-izteglya-se-germanskiyat-voenen-kontingent-ot-indzhirlik.html", "text": "Бундестагът разисква днес темата за изтеглянето на германския военен контингент от военно-въздушната база Инджирлик в Турция, информира електронното издание на вестник „Милиет”. Взетото решение е в подкрепа на становището на федералното правителство от 7 юни за пребазиране на 6 разузнавателни самолета „Торнадо” и общо   около 260 германски военнослужещи от Инджирлик в базата Азрак в Йордания. Решението е подкрепено от 461 депутати от общо гласувалите 569, посочва още изданието. Георги Димов", "date": "2017-06-21", "title": "„Милиет”: Бундестагът потвърди – изтегля се германският военен контингент  от Инджирлик"}
{"url": "http://www.focus-news.net/news/2017/06/21/2407410/the-independent-tereza-mey-se-izvini-za-provala-na-darzhavata-pri-pozhara-v-grenfel-tauar.html", "text": "Министър-председателят на Великобритания Тереза Мей се извини за „провала на държавата“ във връзка с трагедията с „Гренфел Тауър“, при която загинаха поне 79 души, пише вестник The Independent. \r\n„Нека бъда напълно ясна: подкрепата за семействата на земя в първите часове (след инцидента) не беше достатъчно добра“, подчерта Мей. „Гражданите бяха останали без своите вещи, без покрив над главата, без дори основна информация за това, което се случва, което те трябва да направят и къде трябва да потърсят помощ“, уточни премиерът. \r\n„Това беше провал на държавата, местен и национален, в това да се помогне на гражданите, когато те имаха най-голяма нужда от това. Като министър-председател аз се извинявам за този провал“, допълни Мей.  Мария Динкова", "date": "2017-06-21", "title": "The Independent: Тереза Мей се извини за „провала на държавата“ при пожара в „Гренфел Тауър“"}
{"url": "http://www.focus-news.net/news/2017/06/21/2407469/bbc-iztrebitel-na-nato-e-krazhal-okolo-samoleta-na-ruskiya-ministar-na-otbranata-sergey-shoygu.html", "text": "Изтребител на НАТО се е приближил до руски самолет, в който е пътувал министърът на отбраната Сергей Шойгу, но е бил прогонен от руски изтребител, предава BBC.\r\nИнцидентът се е случил в международно въздушно пространство над Балтийско море, докато Сергей Шойгу е пътувал за Калининград.\r\nОт НАТО заявиха, че са проследили три руски самолета, които не са се идентифицирали. Според представители на Алианса, техният изтребител не е бил „прогонен“ от руски военен самолет. Симеон Миланов", "date": "2017-06-21", "title": "BBC: Изтребител на НАТО е кръжал около самолета на руския министър на отбраната Сергей Шойгу"}
{"url": "http://www.focus-news.net/news/2017/06/21/2407451/parlamentat-udalzhi-sroka-za-rabota-na-vremennata-komisiya-za-ustanovyavane-na-potentsialno-opasni-piteyni-vodi-obzor.html", "text": "Народните представители удължиха срока за работа на Временната комисия за установяване на потенциално опасните и конкретни случаи на радиоактивното замърсяване на питейни води до 30 септември. Мотив за удължаването на срока е, че досега действащият срок от 2 месеца не е достатъчен за разглеждане на лабораторни резултати от анализи на водните проби, за които се изисква технологично време, в някои случаи до един месец. От БСП предложиха срокът за работа на комисията да бъде удължен с 30 дни, както и до 28 юни да бъде внесен междинен доклад за работата на комисията. И двете предложения бяха отхвърлени.\r\nПреди срокът за работа на комисията да бъде удължен, говорителят на ПГ на „БСП за България“ Елена Йончева заяви, че депутатите трябва да проявят отговорност като отговорят на въпроса опасна ли е водата в Хасково, която се използва за битови нужди. Тя посочи, че според информация, която не е публична, през април са взети 24 проби от различни точки на Хасково, в 23 от които са установени завишени стойности на алфа активност от 10 до 32 пъти. Елена Йончева коментира, че в Хасково са останали само няколко водоноски, от 17-те, установени през април, и въпреки забраната за пиене водата се ползва за битови цели от гражданите. Народният представител от БСП Манол Генов обясни, че е имало пълно съдействие на всички органи по случая със замърсяването на водата в Хасково, докато е управлявало служебното правителство, а след това работата на Междуведомствената група е бойкотирана. Според него фактът, че в групата няма представител от Министерството на околната среда и водите фактически блокира нейната работа, както и работата на временната комисия в парламента.\r\nНародният представител от ГЕРБ Александър Ненков заяви, че за времето докато е заседавала комисията за установяване на потенциално опасни води, е станало ясно, че пряка опасност за населението в Хасково няма. Той се обърна към БСП и обясни, че колкото и да не им се вярва институциите са си свършили работата и ако бяха направили справка щяха да го знаят. Александър Ненков обясни, че в случаите, когато е имало данни за завишено наличие на уран във водата веднага РЗИ е издала предписание за спиране на кладенците. Според него от БСП с лека ръка „хвърлят кал“ върху институции и дирекции, които са си свършили работата, затова не е нужно партиите да си правят политически ПР, за да покажат кой е по-голям радетел за безопасността на хората. Александър Ненков поясни, че срокът за работа на комисията трябва да се удължи, защото има данни, които все още не са представени. Той коментира, че в комисията диалогът е конструктивен, а управляващи и опозиция работят в пълен синхрон. Депутатът заяви, че ГЕРБ са подкрепили създаването на комисията, въпреки че е идея на опозицията, за да се види дали има опасност за населението или не, дали има пропуски. Според него именно това е смисълът на комисията, а не хората да бъдат подвеждани или да се прави ПР.\r\nБиляна ИВАНОВА", "date": "2017-06-21", "title": "Парламентът удължи срока за работа на временната комисия за установяване на потенциално опасни питейни води (ОБЗОР)"}
{"url": "http://www.focus-news.net/news/2017/06/21/2407468/afp-islyamska-darzhavavzrivi-mosulskata-dzhamiya-v-koyato-abu-bakr-al-bagdadi-se-provazglasi-halifatasi-2014-g.html", "text": "„Ислямска държава“ взриви джамията, в която Абу Бакр ал Багдади обяви „халифата“ си през 2014 г., предава AFP.\r\nОт групировката обвиниха САЩ за взривяването на джамията.\r\n„Нашите сили напредваха към поставените си цели, дълбоко в Стария град, и когато стигнаха на 50 метра от джамията Нури, „Ислямска държава“ извърши още едно историческо престъпление, като взриви джамията Нури и Хадба“, заяви генерал-лейтенант Абдуламир Ярала от въоръжените сили на Ирак. Симеон Миланов", "date": "2017-06-21", "title": "AFP: „Ислямска държава“взриви мосулската джамия, в която Абу Бакр ал Багдади се провъзгласи „халифата“си 2014 г."}
{"url": "http://www.focus-news.net/news/2017/06/21/2407421/afp-v-zhilishteto-na-napadatelya-ot-bryukselskata-gara-sa-namereni-eksplozivni-materiali.html", "text": "Терористът, който атакува натоварена железопътна гара в центъра на Брюксел, вероятно е направил бомбата в дома си, където са били намерени експлозивни материали, предава AFP. \r\n„Първоначалните резултати от извършения обиск в жилището на заподозрения... показаха, че той вероятно е направил бомбата там“, коментира в сряда говорителят на федералната прокуратура Ерик Ван Дер Сипт. \r\n„Намерените химически вещества и материали са можели да послужат за направата на експлозиви“, допълни говорителят.  Мария Динкова", "date": "2017-06-21", "title": "AFP: В жилището на нападателя от брюкселската гара са намерени експлозивни материали"}
