{"url": "http://www.focus-news.net/news/2019/05/12/2657033/24-vesti-makedoniya-losho-vreme-se-priblizhava-kam-makedoniya.html", "text": "Лошо време се приближава към Македония, информира македонският телевизионен канал  „24 Вести“ . \r\nВалежи, градушки, гръмотевични бури и силни ветрове, показват метеорологичните прогнози, които от неделя следобед ще обхванат страната, като следва  поредица от влажни вълни. Очакват се валежи от 50 литра на квадратен метър, като те ще бъдат много по-интензивни в западните и югоизточните части. \r\nСъобщението за буря мобилизира институциите, които предприемат подходящи мерки и дейности. Дирекцията за защита и спасяване проведе извънредна работна среща, като посочи, че наблюдават ситуацията с повишена готовност. \r\n\"Призоваваме за внимателно придвижване в близост до  водните и отводнителни басейни, където има възможност за местни наводнения и възможни свлачища, особено по пътя Маврово-Дебър-Струга. Специално внимание за възможна поява на местни наводнения има около Кожух планина и Гевгелийско-Валандовската област“, предупреждават от Дирекцията.  Юлиян Марков", "date": "2019.05.12", "title": "„24 Вести“ (Македония): Лошо време се приближава към Македония"}
{"url": "http://www.focus-news.net/news/2019/05/12/2657013/blagoevgrad-kampaniya-build-solid-ground-shte-se-provede-v-obshtina-simitli-na-17-may.html", "text": "Кампания „Build Solid Ground“ ще се проведе в Община Симитли на 17 май. Това съобщиха за  Радио „Фокус“ – Пирин  от Община Симитли. Инициативата се проведе от международната организация Habitat for Humanity. Оказва се, че градовете не могат да отговорят на нуждата от жилища. Хората масово се местят в тях, за да намират работа, но темпът на растеж на населението надвишава темпа на осигуряване на адекватно настаняване. До 2030 г. се очаква трима от всеки пет души в света да живеят в градове, както и населението в гетата да се удвои, достигайки 2 милиарда души. Тези проблеми всъщност са във фокуса на Build Solid Ground, новата глобална кампания за достъп до жилище и жилищни права на международната организация Habitat for Humanity International. Застъпническата кампания, която преминава под мотото, че всеки човек заслужава да има достоен дом и да се чувства защитен от заплахи към собствеността си, вече работи в над 30 страни по света. Информационният ден в Симитли ще се проведе на 17-ти май в сградата на Народно читалище „Свети Климент Охридски“, площад „Септември“. В допълнение, в следобедните часове на същия ден ще се проведе доброволческа акция за подобряване на градската среда, в която ще се включат, както жители на града и село Крупник, така и служители на Община Симитли. По време на работната среща в общината, ще се разглеждат възможностите за обновяване на бедните квартали – а именно, подобряване на условията на живот и осигуряване на достъп до базови санитарни условия. \r\nЛивия НИНОВА", "date": "2019.05.12", "title": "Благоевград: Кампания „Build Solid Ground“ ще се проведе в Община Симитли на 17 май"}
{"url": "http://www.focus-news.net/news/2019/05/12/2657012/evropeyski-izbori-2019-yoana-yoncheva-filyova-gerb-vazhno-e-v-evropeyskiya-parlament-da-ima-znaeshti-mozheshti-i-otdadeni-na-kauzata-balgariya-hora.html", "text": "Изборите за Европейски парламент са важни за гражданите на Европа, за европейските ценности, които трябва да бъдат споделяни, за бъдещето в общия ни дом. Важно е да отстояваме и каузите, които са важни за България и за всеки един регион в страната ни. Това каза кандидатът за евродепутат от ГЕРБ Йоана Йончева - Фильова, по време на предизборно събрание на общинската структура на ГЕРБ в Казанлък, съобщиха от пресцентъра на  ПП ГЕРБ . Тя посочи, че ще работи за ефективна демографска политика, включваща реални мерки за повишаване на раждаемостта. \"Като майка на трима сина искам децата ми да останат в България, да учат, работят и създават поколения в страната ни\", подчерта Йоана Йончева-Фильова.  \r\n„Европа е в Казанлък, в Стара Загора, във всяко населено място от страната ни. Виждате парковете, училищата, туристическите обекти, булевардите и спортните площадки. ЕС ни подкрепя и това може да се види и усети от всеки човек“, подчерта Николай Диков, който също е част от листата на ГЕРБ. Повишава се качеството на живот и в нашия старозагорски регион, и това кара младите хора да се връщат, да остават да работят и да създават семейства тук.   \r\n„Необходима е пълна мобилизация за предстоящите на 26 май избори. Те са важни за посоката ни на развитие. Неоспорим факт е, че само с общинските бюджети няма как да се инвестира във всичко, което е необходимо, и което изискват гражданите от местната власт“, категорична бе Галина Стоянова, общински ръководител и кмет на Казанлък.      \r\n\"По-голямата част от проектите, които са реализирани през миналите години са финансирани чрез европейската солидарност и ако ние не защитаваме тази политика, градовете ни нямаше да имат този облик\", посочи  пред казанлъчани областният координатор на ГЕРБ Пламен Йорданов. Той допълни, че добрият синхрон между правителството, българските евродепутати и кметовете по места, прави възможно отстояването интересите на страната ни, както и реализацията на проектите. „Не е никак лесно да отстояваш, печелиш и реализираш европроекти. Днес, като погледнем всичко, което е постигнато, нещата изглеждат лесни, но това не е така“, категоричен бе Пламен Йорданов. И подчерта, че зад видимото стои много труд, екипна работа и визия за развитие на страната ни, която всеки ден се отстоява от ГЕРБ.", "date": "2019.05.12", "title": "Европейски избори 2019: Йоана Йончева – Фильова, ГЕРБ: Важно е в Европейския парламент да има знаещи, можещи и отдадени на каузата България хора"}
{"url": "http://www.focus-news.net/news/2019/05/12/2657015/faktor-makedoniya-zapaliha-kabinet-na-makedonsko-semeystvo-stomatolozi-v-balgariya.html", "text": "Запалиха кабинет на македонско семейство от Пробищип стоматолози в България в село Ново Делчево край Сандански, пише македонското електронно издание  “Фактор“   \r\nСпоред информациите кабинетът им е бил подпален умишлено със запалителна течност. Това беше потвърдено от кмета на селото Валентин Апостолов. Помещението е било ползвано под наем ,като зъболекарите са работели в петък, събота и неделя от четири години. \r\nЗапалителната течност е хвърлена през счупен прозорец и щетите се оценяват на 10 000 евро. Смята се, че инцидентът е предизвикан от конкуренцията, тъй като македонските дентални лекари са работели на по-ниски цени.  Юлиян Марков", "date": "2019.05.12", "title": "„Фактор“ (Македония): Запалиха кабинет на македонско семейство стоматолози в България"}
{"url": "http://www.focus-news.net/news/2019/05/12/2657016/targovishte-ofitsialniyat-praznik-na-grada-na-14-may-e-obyaven-za-neucheben.html", "text": "Официалният празник на Търговище, на 14 май, се обявява за неучебен ден за всички училища на територията на общината. Това е записано в заповед на кмета д-р Дарин Димитров. Това съобщиха от  Община Търговище . Заповедта обаче не се отнася за учениците в IV клас, които в този ден ще се явят на Национално външно оценяване по предмета „Човек и общество“.", "date": "2019.05.12", "title": "Търговище: Официалният празник на града на 14 май  е обявен за неучебен"}
{"url": "http://www.focus-news.net/news/2019/05/12/2657014/evropeyski-izbori-2019-lilyana-pavlova-pred-zhiteli-na-selo-podayva-iskam-da-pokazhem-na-evropa-tolerantnoto-litse-na-balgariya.html", "text": "Искам това мирно съжителство и разбирателство между етносите и представителите на различните вероизповедания в България да продължи. Точно това толерантно лице на България искам да покажем на Европа. Това каза пред жители на село Подайва кандидатът за евродепутат от ГЕРБ Лиляна Павлова, съобщиха от пресцентъра на  ГЕРБ . На срещата присъстваха народният представител Десислава Атанасова, областният координатор на ГЕРБ и кмет на Разград д-р Валентин Василев, както и общинският ръководител на ГЕРБ-Исперих Виолета Тодорова. „Важно е да отстояваме подкрепата към страната ни и европейското финансиране да продължи. Все още имаме нужда да подобряваме пътищата в страната, да ремонтираме училищата и детските градини и да направим всяко едно населено място привлекателно и достойно за живеене. Ще продължим да работим младите да има къде да работят и да останат тук”, допълни Павлова.", "date": "2019.05.12", "title": "Европейски избори 2019: Лиляна Павлова пред жители на село Подайва: Искам да покажем на Европа толерантното лице на България"}
{"url": "http://www.focus-news.net/news/2019/05/12/2657017/evropeyski-izbori-2019-d-r-ivo-ralchovski-gerb-tselta-ni-e-vsyako-naseleno-myasto-da-useshta-prisastvieto-na-evropa.html", "text": "Кандидатът за евродепутат от ГЕРБ д-р Иво Ралчовски се срещна с жители на Тишевица и Голямо Пещене. Той представи приоритетите на кандидатите, включени в листата на партията за евроизборите, съобщиха от пресцентъра на  ПП ГЕРБ . \r\n„Целта ни е всяко населено място да усеща присъствието на Европа. Ние от листата на ГЕРБ сме пряко ангажирани с програми, насочени към малките населени места. Уверен съм, че през следващите години европейските инвестиции ще се виждат все по-ясно и в най-малкото село. България продължава да се развива и върви напред благодарение на политиката на правителството и европейските фодове”, каза д-р Ралчовски. Той изрази увереност, че ще продължи тенденцията за намаляването на безработицата и увеличаване на средствата за малките населени места. \r\n„Тези избори са важни, за да продължим правилната посока на развитие”, призова д-р Ралчовски. \r\nОбластният ръководител на ГЕРБ инж. Петя Аврамова посочи, че благодарение на европейското финансиране са изпълнени много важни проекти за България. \r\n„Правителството показа своята грижа и отговорно отношение към Северозапада с включването на д-р Иво Ралчовски в листата на ГЕРБ за предстоящите евроизбори. Основен приоритет е магистралата от Видин до Враца и скоростният път от Враца до Ботевград. Това е важно, защото всички инвеститори искат да има добра инфраструктура и свързаност. Добрата новина е, че във Враца има вече инвеститори, които ще строят големи заводи и ще се откриват стотици работни места. Сигурни сме, че с изграждането на скоростната отсечка ще се увеличат и инвеститорите. Ние ще работим за това, а аз вярвам, че вие ще ни подкрепите на 26 май ”, допълни Петя Аврамова. \r\nОбщинският ръководител на ГЕРБ Малина Николова заяви, че Враца и Северозападът имат достойно място в листата на ГЕРБ с уважаван представител като д-р Ралчовски. Тя обърна внимание и на огромното значение на предстоящите избори. \r\n„Това са определящи избори за посоката на развитие за България. Правителството и премиерът Бойко Борисов се ползват с огромно доверие в Европа и това, което се създава в последните години, трябва да има траен резултат. За да се случи, ние трябва да подкрепим ПП ГЕРБ и достойния кандидат на Северозапада\", заяви Малина Николова. \r\nСвоята подкрепа за д-р Ралчовски изразиха и общинските съветници Мариана Петкова, Хенриета Георгиева, Васил Василев, Нели Стоянова и Десислава Димитрова.", "date": "2019.05.12", "title": "Европейски избори 2019: д-р Иво Ралчовски, ГЕРБ: Целта ни е всяко населено място да усеща присъствието на Европа"}
{"url": "http://www.focus-news.net/news/2019/05/12/2657018/inzh-emiliya-darakchieva-direktsiya-inspektsiya-po-truda-461-narusheniya-na-trudovoto-zakonodatelstvo-sa-ustanoveni-v-oblast-smolyan-prez-april.html", "text": "93 проверки са извършени от Дирекция „Инспекция по труда“ – Смолян през месец април на територията на областта. Това каза за  Радио „Фокус“ – Смолян  инж. Емилия Даракчиева – директор на Дирекцията. Тя отбеляза, че при тези проверки са констатирани 461 нарушения на нормативните актове на трудовото законодателство. 292 от тях са свързани със  здравословните и безопасни условия на труд, 168 са по трудовите правоотношения, има и едно нарушение по Закона за трудовата миграция и трудова мобилност. „За тяхното отстраняване са дадени 440 принудителни административни мерки. През отчетния период са установени 5 случая на полагане на труд от лица без сключен писмен трудов договор. Съставени са 14 акта за установени административни нарушения на работодатели за месец април 2019 г.“, поясни инж. Даракчиева. Тя уточни, че влезлите в сила наказателни постановления за отчетния месец са 10 с обща  сума на наложените имуществени санкции на работодатели в размер на 9400 лв. \r\nНели ГЕРГЬОВСКА", "date": "2019.05.12", "title": "Инж. Емилия Даракчиева, Дирекция „Инспекция по труда“: 461 нарушения на трудовото законодателство са установени в област Смолян през април"}
{"url": "http://www.focus-news.net/news/2019/05/12/2657019/evropeyski-izbori-2019-lilyana-pavlova-v-razgrad-za-razlika-ot-bsp-nie-vinagi-sme-blizko-do-horata-i-znaem-problemite-im.html", "text": "За разлика от БСП – ние винаги сме близко до хората и знаем проблемите им. Другото, което ни отличава от тях - е че не даваме напразни обещания на хората, а поемаме реално изпълними ангажименти. Това сподели кандидатът за евродепутат от ГЕРБ Лиляна Павлова на среща с жители на Разград, на която присъстваха и Десислава Атанасова – народен представител, както и областният координатор на ГЕРБ – Разград и кмет на града д-р Валентин Василев, съобщиха от пресцентъра на  ГЕРБ .  \r\n„Въпреки фалшивите новини и компроматната война срещу ГЕРБ, в партията се стремим да сме толерантни и да водим позитивна кампания. С компроматите си БСП се опитват да дискредитират правителството, но не осъзнават, че в същото време вредят на имиджа на страна ни“, отбеляза Павлова. \r\n„Първата ни задача в новия Европарламент е да намерим обща позиция по отношение на това какъв ще бъде новият бюджет на ЕС. Ние сме си поставили за цел увеличение на бюджета за страната ни в областта на регионалната политика. Сега най-много средства се насочват към големите общини, като целта ни е да достигат повече до малките населени места”, поясни Лиляна Павлова. По-рано днес тя разговаря с жители на квартал „Орел” в Разград, където все още тече паркоустрояването на зелените площи. Павлова посети и болницата в Разград, където поздрави медицинските сестри по повод международния им празник – 12 май.", "date": "2019.05.12", "title": "Европейски избори 2019: Лиляна Павлова в Разград: За разлика от БСП – ние винаги сме близко до хората и знаем проблемите им"}
{"url": "http://www.focus-news.net/news/2019/05/12/2657021/odmvr-pazardzhik-narusheniyata-vodeshti-do-nay-mnogo-proizshestviya-sa-previshavane-na-maksimalno-dopustimata-skorost-i-upotreba-na-alkohol.html", "text": "От ОДМВР - Пазарджик отчитаме, че нарушенията, водещи до най-висок пътнотранспортен травматизъм са превишаване на максимално допустимата скорост, употреба на алкохол или упойващи вещества, неспазване на предимство и неправоспособност, каза за  Радио „Фокус“ – Пазарджик  говорителят на ОДМВР Мирослав Стоянов. Той уточни, че през изминалата година са установени 22 375 нарушения свързани с превишаване на максимално допустимата скорост. „Установени са и 443 водачи, които са шофирали след употреба на алкохол и са санкционирани. Регистрирани са и 151 случая на управление на автомобил под въздействие на наркотични вещества, а в 25 от случаите е извършен отказ водачите да се изпробват с техническо средство“, уточни Стоянов. Той каза също, че са установени общо 686 водачи, управлявали МПС, без необходимата правоспособност. \r\nВаня НИКОЛОВА", "date": "2019.05.12", "title": "ОДМВР-Пазарджик: Нарушенията, водещи до най-много произшествия са превишаване на максимално допустимата скорост и употреба на алкохол"}
{"url": "http://www.focus-news.net/news/2019/05/12/2657020/sport-novak-dzhokovich-pobedi-stefanos-tsitsipas-na-finala-v-madrid.html", "text": "Тенис: Новак Джокович победи Стефанос Циципас на финала в Мадрид с 2:0 сета (6:3, 6:4) за един час и 33 минути и спечели своята 33-та титла в сериите „Мастърс“, имаше преимущество през целия мач. С този успех сърбинът изравнява рекорда на Рафаел Надал за най-много спечелени турнири на ниво \"Мастърс\" 1000", "date": "2019.05.12", "title": "Спорт: Новак Джокович победи Стефанос Циципас на финала в Мадрид"}
{"url": "http://www.focus-news.net/news/2019/05/12/2657026/veliko-tarnovo-spektakalat-na-dramatichen-teatar-varna-bashti-lazhi-i-oshte-neshto-shte-bade-predstaven-v-grada.html", "text": "Драматичен театър - Варна кани жителите и гостите на Велико Търново на своя комедиен спектакъл „Бащи, лъжи и още нещо“. Представлението ще бъде 15 май от 19 часа на сцената на Музикално-драматичен театър „Константин Кисимов”, съобщават от  културната институция . \r\nАнглийският драматург, актьор, режисьор и продуцент Рей Куни (1932) си е спечелил прозвището „Кралят на комедията“, а „Бащи, лъжи и още нещо“ – образец на класическата ситуационна комедия, е сред най-играните му пиеси по цял свят. Става дума за д-р Мортимър, чиято успешна кариера е заплашена от неочакваната поява на вече порасналия син, за чието съществуване до този момент той не подозира. Дилемата кариера и слава или син и проблеми води до безкрайна поредица от лъжи и гафове, гарнирани с неподражаемото английско чувство за хумор. Оригиналност, напрежение, непредвидени ситуации и постоянна динамика карат публиката да следи интригата със затаен дъх. \r\nСпектакълът е дело на режисьора Костадин Бандутов и сценографа Петър Митев. На Свилен Стоянов, който изпълнява главната роля, партнират Валери Вълчев, Милена Кънева, Димитър Костадинов, Веселина Михалкова, Валентин Митев, Биляна Стоева, Полина Недкова, Станислав Кондов, Николай Кенаров, Пламен Георгиев, Теодора Михайлова и Малина Михалкова. \r\nКомедията „Бащи, лъжи и още нещо“ ще се играе във Велико Търново на 15 май от 19.00 часа. Билети се продават на касата на МДТ „Константин Кисимов”.", "date": "2019.05.12", "title": "Велико Търново: Спектакълът на Драматичен театър - Варна „Бащи, лъжи и още нещо” ще бъде представен в града"}
{"url": "http://www.focus-news.net/news/2019/05/12/2657023/pernik-mazh-e-zaginal-a-drugi-dvama-sa-raneni-pri-katastrofa-na-am-struma-v-rayona-na-selo-studena.html", "text": "Мъж загина, а други двама пострадаха  при катастрофа на автомагистрала „Струма” в района на пернишкото село Студена, предаде  БНР .Лек автомобил, пътуващ в посока към София, е излетял от пътното платно, счупил мантинелата и се забил в крайпътна канавка. Возещият се на задната седалка мъж е получил тежка травма от мантинелата, която пробила колата, и е загинал на място.  В автомобила са пътували трима души. Според очевидци шофьорът сам излязъл от колата, а пътникът до него е бил изваден от пожарникари.", "date": "2019.05.12", "title": "Перник: Мъж е загинал, а други двама са ранени при катастрофа на АМ \"Струма\" в района на село Студена"}
{"url": "http://www.focus-news.net/news/2019/05/12/2657024/veliko-tarnovo-byala-cherkva-otbelyaza-143-godini-ot-aprilskoto-vastanie.html", "text": "С възстановка на събитията от май 1876 г., факелно шествие, велика вечерня с панихида и тържествен митинг-заря в град Бяла черква празнуваха 143 години от Априлското въстание и 43 години от обявяването на селището за град. Това съобщиха от пресцентъра на  Община Павликени . На събитието присъстваха Великотърновският митрополит Григорий,  народни представители, кметът на община Павликени инж. Емануил Манолов, председателят на Общински съвет Павликени Ваня Антонова, кметът на община Левски Любка Александрова, заместник-областния управител Ивета Кабакчиева, кметове на населени места, общински съветници, общественици и др. \r\nМитрополит Григорий отслужи велика вечерня с панахида за загиналите въстаници в църквата „Св. Димитър“. Спектакъл-възстановка на събитията от 1876 г. по сценарий и с участието на членове на регионалните клубове на НД „Традиция“ пренесе присъстващите в разгара на подготовката за въстание и изпращането на четниците от Бяла черква. Те поведоха факелно шествие до местността „Черничака“ – изходен пункт на Белочерковските въстаници. Последваха ги официалните лица, факлоносците и учениците от ОУ „Бачо Киро“. \r\n„143 години след бунтовната пролет през април 1876г. се събираме отново пред паметника на Бачо Киро на площад „11 май“, за да почетем подвига на героите, отдали живота си за отечеството. 143 години от деня, в който Бяла черква записа името си в Българската история с достойното си участие в Априлското въстание. Отдаваме почит на онези 101 наши предци, които отдадоха живота си за свободата на България и отново се завръщаме към онова време, в което само с една крачка се разделя робството от свободата“, каза в официалното си слово кметът на Бяла черква Албена Тодорова. Тя допълни, че вече повече от век Априлското въстание е морален стожер за съизмерване на делата ни. Тодорова припомни, че на 28 април 1876 г.(нов ст. 11 май) 101 белочерковци излизат от селото, за да се включат в четата на поп Харитон и Бачо Киро, водила героични 9-дневни сражения в Дряновския манастир. 75 от тях са убити, а Бачо Киро – обесен в Търново месец след избухването на въстанието. От Освобождението до днес на този ден селището чества своя празник. \r\n„Един безценен урок са завещали за бъдните поколения предците ни от Априлската епопея в Бяла черква. С действията си те ни казват, че въпреки страха и безнадеждността, можем да направим нещо за другите, преди дори да помислим за себе си. Това себеотдаване; това втурване след интересите на общността, народа, нацията – то ни липсва днес“, обърна се към гражданите кметът на община Павликени инж. Емануил Манолов. „Датата 10 май е повод да си спомним значението на думи като справедливост, солидарност и свобода. И да ги поискаме – първо в мечтите си, после в умовете си и накрая – с действията си. Не друг, а всеки един от нас, ежедневно трябва да постъпва така, че справедливостта да възтържествува. От малките ежедневни жестове, до големите действия и идеи“, каза още градоначалникът. \r\nКъм присъстващите се обърна и членът на Европейския парламент Момчил Неков. “Днес, когато почитаме паметта на тези, дали живота си за България, е добър повод да си припомним какво всъщност означава да се наричаш Патриот. Духът, саможертвата и високите идеали на белочерковските герои са повод за гордост. Гордост за това, че сме наследници на такива велики българи!” заяви Момчил Неков пред събралите се белочерковци. \r\n„Името на Бяла черква е записано със златни букви в хрониките на българското минало като една от емблемите на Българското Възраждане“, каза и народният представител Станислава Стоянова. \r\nОфициалните лица поднесоха цветя и венци пред паметника на Бачо Киро. Празникът завърши с тържествен митинг-заря с участието на НВУ „Васил Левски“ –В. Търново. \r\nЧестванията бяха организирани от Кметство Бяла черква, Исторически музей – Бяла черква и Народно читалище „Бачо Киро – 1869“.", "date": "2019.05.12", "title": "Велико Търново: Бяла черква отбеляза 143 години от Априлското въстание"}
{"url": "http://www.focus-news.net/news/2019/05/12/2657025/tv-21-makedoniya-s-darzhavni-pochesti-stevo-pendarovski-vleze-v-prezidentskiya-dvorets.html", "text": "С официална церемония и високи военни и държавни почести, новият президент на страната Стево Пендаровски влезе в президентския дворец Вила Водно. На входа на резиденция Водно вече бившият президент Георги Иванов представи президентския си кабинет, информира македонският телевизионен канал  ”TB 21” . \r\nСлед това президентът Пендаровски се срещна с бившия президент Георги Иванов. След като предаде позицията, Иванов напусна резиденцията, а Пендаровски го изпратил като нов домакин. Иванов не бе достъпен днес за медийни изявления, но написа в профила си в социалната мрежа „Фейсбук“: \r\n„С огромна чест, задоволство и отговорност изпълнявах длъжността Президент на републиката през изминалите десет години. От сърце благодаря на македонския народ и на македонските граждани за оказаното доверие и подкрепа. Бъдете здрави и не забравяйте, че само сплотени и обединени, с взаимна почит ще постигнем просперираща и успешна Македония!“  \r\nСлед заминаването на Иванов, новият президент Стево Пендаровски проведе двустранна среща с президента на България Румен Радев, както и  с президента на Албания Илир Мета. С президента на Косово Хашим Тачи и Сърбия Александър Вучич се срещна в Събранието. Също така, президентът Пендаровски проведе двустранна среща с външния министър на Черна гора Сърджан Дарманович, със заместник-министъра на външните работи на Турция Фарук Каймакчи и със заместник държавния секретар на Министерството на външните работи на Полша Пйетер Вавжик.  Юлиян Марков", "date": "2019.05.12", "title": "„ТВ 21“ (Македония): С държавни почести Стево Пендаровски влезе в президентския дворец"}
{"url": "http://www.focus-news.net/news/2019/05/12/2656805/roditeli-protestiraha-sreshtu-natsionalnata-strategiya-za-deteto-obzor.html", "text": "В редица градове в страната родители излязоха на протести срещу Националната стратегия за детето. Според тях документът трябва да бъде отменен и пренаписан. В момента работата по стратегията е спряна по разпореждане на министър-председателя Бойко Борисов заради негативните обществени реакции към проекта. Според родителите документът застрашава българското семейство и не дава конкретни насоки по отношение на насилието над деца, а поставя общи условия, според които родителите могат да бъдат неспособни да осигурят необходимите условия за детето си. Протестиращите се обединяват и около тезата, че стратегия не отразява състоянието на самото семейство и не работи за финансовото подпомагане на родителите с цел детето да остане в семейството. Сред другите спорни теми са и сексуалното образование на децата, смъкването на възрастта за задължително образование, дефиницията на термина „дете“ в риск и възможността децата анонимно да подават сигнали за проблем в семейството. Според социалния министър Бисер Петков протестът срещу Националната стратегия за детето няма основание, тъй като работата по проекта е спряна. Той подчерта, че не съществува нормативен документ и не се подготвя проект, който да цели отнемане на децата от техните биологични родители, като определи подобни твърдения като фалшиви новини и спекулативни интерпретации. Министър Петков обърна внимание, че за 2018 г. социалните работници са предотвратили изоставянето на 1700 деца, благодарение на което те са останали в своите семейства. \r\nВ  София  недоволстващи родители се събраха пред Министерски съвет. Те призоваха документът да се пренапише. Те блокираха временно движението по бул. „Цар Освободител“ до парламента. Близо 200 души се събраха на протест във  Варна . Протестиращите припомниха част от спорните точки, срещу които се обединяват родители от цялата страна. Организаторите на протеста във Варна призоваха за силна гражданска позиция срещу Национална стратегия за детето. Над 150 родители излязоха на протест в  Пазарджик . Те изразиха недоволството си от неяснотите в този документ, който не дава ясно определение за дете в риск, а също и за дете, обект на насилие. Част от присъстващите на протеста носеха плакати с надписи: \"Българските деца не се продават, не се разменят, не се отнемат\", \"Не на Стратегията за детето 2019-2030\", \"България няма деца за продан\", \"Забрана на достъпа на НПО с чуждестранно финансиране до децата ни\". Стотици жители на  Бургас  се включиха в мирния протест срещу Националната стратегия за детето. Протестиращите носеха плакати с надписи: „Възпитанието не е насилие“, „Не на ранното сексуално образование“, „Приемната грижа е различна от родителската“ и др. Участниците в протеста излязоха с официална декларация, с която поясняват защо са против тази стратегия. Около стотина родители изразиха недоволството си срещу Националната стратегия в  Добрич . Родителите заявиха, че първо протестират като майки и бащи и след това като българи. Според протестиращите сегашната стратегия е неадекватна и неработеща, тя не удовлетворява родителите и по-скоро представлява заплаха не само за самите деца, но и за семействата като цяло. Много от протестиращите бяха издигнали плакати, които гласяха: „Не на стратегията за детето!“, „Да запазим семейството, да защитим децата на България!“, „Не пипайте децата, за да не ви пипнем ние!“, „Българските деца не се продават, не се разменят, не се отнемат“, „Да запазим българското семейство“. Десетки родители се включиха в протеста във  Велико Търново . Според протестиращите проблемът не е самата стратегия, а фактът, че части от нея вече са прокарани в различни закони, под различна форма. Около 50 души се събраха на протест в  Благоевград . Протестиращите носеха различни плакати, както й бели балони. Сред исканията на протестиращите са връщане на отнетите незаконно деца, прехвърляне на телефон 116-111 в ръцете на държавата, а не в ръцете на неправителствени организации.", "date": "2019.05.12", "title": "Родители протестираха срещу Националната стратегия за детето (ОБЗОР)"}
{"url": "http://www.focus-news.net/news/2019/05/12/2656803/predstoyashti-sabitiya-v-stranata-za-12-may-agentsiya-fokus.html", "text": "*** \r\nОт 10.00 часа президентът Румен Радев ще приеме строя на почетния караул, след което ще присъства на церемонията по издигане на националния флаг на пл. „Акад. Николай Хайтов“ за празника на Асеновград. От 10.20 часа а церемония по издигането на националното знаме ще се проведе от 10.20 часа. След това ще прозвучат празнични слова на кмета на Община Асеновград д-р Емил Караиванов и президента на Република България Румен Радев. В 10.30 часа президентът Румен Радев ще приветства жителите и гостите на града по случай празника. \r\nПразникът продължава с поднасяне на венци и цветя пред паметника на патрона на града цар Иван Асен II и концертна програма на сцената в градския парк. \r\n*** \r\nОт 09.00 часа пред Народното събрание ще започнат ученическите състезания и училищните щафети от инициативата RUN4EU. От 10.00 часа на стадион „Васил Левски“ ще започнат атлетически игри за най-малките, а от 11.15 ч. състезание на 600 метра за ученици. \r\n*** \r\nОт 10.00 часа в Националния природонаучен музей ще бъде открито четвъртото издание на „Български исторически четения“ 2019, посветени на темата „Зов Български“. \r\n*** \r\nОт 10.00 часа на Голямата поляна в Южния парк  ще се проведе единадесетото издание на празника Фамилатлон,  посветен на семейството, спорта и здравословния начин на живот. \r\n*** \r\nОт 16.00 часа в зала Нетера Космос на София Тех парк ще се проведе лекция на унгарския астрофизик Агнеш Киш-Тот за черните дупки. \r\n*** \r\nОт 09.00 часа НПК „Асенова крепост“ ще работи с вход свободен. \r\n*** \r\nОт 10.00 часа пред Пантеона и на паркинга на Kaufland (ул. „Янко Комитов“ 8) ще бъдат разположени пунктове на кампанията „Книги за смет“. \r\n*** \r\nВ 12.00 часа на паметника на Богдановия хълм ще бъде отслужен молебен и ще прозвучи тържествен залп. От паметника ще тръгне литийно шествие по паметните места от април 1876 година. ще се проведе в Батак на 12 май. В 14.00 часа ще бъдат положени венци по паметната алея, улица „Априлци”, пред паметника на Драган Манчов, паметника на виконтеса лейди Емили Странгфорд, паметника на Джанюариъс Макгахан и пред паметника на Виктор Юго. Поклонението ще продължи с полагане на венци, благодарствен молебен и тържествен залп с оръжие на паметника в местността „Вакъфа”, Беглишките хармани“. В 16.00 часа на площад „Освобождение“ ще бъде представена възстановката „Подготовка и обявяване на въстанието в Батак“. \r\n*** \r\nОт 10.00 часа в Експоцентър „Флора“ продължава фестивалът „Бургас твори“. \r\n*** \r\nОт 11.00 часа в „Арт-И-Факти“ в Туристически комплекс „Акве Калиде“ в Бургас децата ще изработват гирлянди с нанизани изящни фигурки на цветя, направени от хляб. \r\n*** \r\nОт 17.00 часа в зала 2 на Експоцентър „Флора“ ще бъде представена книгата „Капитаните“. \r\n*** \r\nОт 17.00 часа в залата на Професионална гимназия за компютърно програмиране и инoвaции официално ще бъде открит Хакатон, посветен на софтуерната разработка, дизайн, информационни технологии и иновативни продукти. \r\n*** \r\nОт 18.00 часа в салона на Опера Бургас класовете по класически балет при Националното училище за музикално и сценично изкуство (НУМСИ) „Проф. Панчо Владигеров“ ще закрият учебната година с бляскав Гала концерт. \r\n*** \r\nОт 18.00 часа в Културен дом на нефтохимика младежка театрална трупа „Валери и приятели“ към Народно читалище „Асен Златаров 1940“ ще направи изпращане на 12 абитуриенти от бургаски гимназии с премиерното представление на „Фатално число“ – съвременна руска комедия от Олга Никифорова. \r\n*** \r\nОт 09.30 часа на площад „Независимост“ пред Операта ще стартира в четвъртото издание на Маратон Варна. \r\n*** \r\nОт 10.00 часа в Юнашкия салон ще се проведе Международният Ден на Scratch. \r\n*** \r\nОт 12.00 часа в зала 1 на  Фестивален и конгресен център – Варна ще се проведе, благотворителна изложба – концерт „И аз съм българче“, организирана от Школа по изкуства „Магия 7“. \r\n*** \r\nОт 14.00 часа по бул. „Васил Левски“ ще се проведе градски етап на „Рали 2019“. Очаква се финалът да се състои около 16.30 часа. \r\n*** \r\nОт 10.00 часа ще бъдат поднесени цветя на паметника на Илиян Николов, създател на Старопланинския събор Балкан фолк 2019”. \r\n*** \r\nОт 10.00 часа пред Mall Veliko Tarnovo и пред хипермаркета „Кауфланд“ – ул. „Краков“ 2Б ще бъдат разположени пунктове, част от кампанията „Книги за смет“. \r\n*** \r\nОт 10.00 часа ще се проведат конни игри и надбягвания. \r\n*** \r\nОт 10.30 часа в селото ще започне ХIX празник на баницата \r\n*** \r\nОт 11.00 часа в Заседателната зала на Община Враца кметът Калин Каменов ще проведе консултации за определяне съставите на допълнителни секционни избирателни комисии. \r\n*** \r\nОт 10.00 и от 11.30 часа на Стадион „Захарни заводи” ще се проведат срещите от първенството на футбол 7 и футбол 9: ОФК „Локомотив” гр. Горна Оряховица – ФК „Изгрев 93“ с. Царевец и ФК „Долна Оряховица” гр. Долна Оряховица – ФК „Спарта“ с. Самоводене. \r\n*** \r\nОт 20.30 часа на пл. ,,Възраждане\" ще се състои спектакъл на Драматично-куклен театър ,,Иван Радоев\" ,,Актьорите на Плевен\". \r\n*** \r\nОт 10.00 часа в парк „Лаута“ ще се проведе 4-тото издание на Народен събор „Пловдив“. \r\n*** \r\n*** \r\nВ 12.00 часа в парк \"Възраждане\" кандидатът за евродепутат от БСП Момчил Неков ще вземе участие в спортен празник. \r\n*** \r\nВ 10.00 часа кандидатите за евродепутати от БСП Иван Кръстев и Тодор Стоилов ще посетят Асеновата крепост. Те ще присъстват на церемонията по удостояване на граждани с почетни звания на община Асеновград и ще вземат участие в шествие до центъра на Асеновград. В 11.00 часа Кръстев и Стоилов ще поднесат цветя на паметника на Иван Асен II и ще присъстват на церемонията по издигане на знамената. В 12.00 часа в градския парк в Асеновград Кръстев и Стоилов ще вземат участие в панаира на традиционните български занаяти и местни специалитети. В 14.00 часа Иван Кръстев ще посети район \"Западен\" на Пловдив. В 16.00 часа на главната улица в града Кръстев и Стоилов ще се срещнат с граждани. \r\n*** \r\nВ 18.00 часа в клуба на БСП кандидатите за евродепутати Деница Златева и Емил Георгиев ще се срещнат с обществеността. \r\n*** \r\nВ 16.00 часа в салона на читалището кандидатите за евродепутати от БСП Деница Златева и Емил Георгиев ще се срещнат с граждани. \r\n*** \r\nВ 15.00 часа в залата на читалището кандидатите за евродепутати от БСП Сергей Станишев и Валери Жаблянов ще се срещнат с граждани. \r\n*** \r\nВ 18.00 часа в Огледална зала \"Нели Божкова\" кандидатите за евродепутати от БСП Сергей Станишев и Валери Жаблянов ще се срещнат с жители. \r\n*** \r\nВ 10.00 часа кандидатите за евродепутати от БСП Деница Златева и Емил Георгиев ще посетят традиционния неделен пазар в селото. \r\n*** \r\nВ 13.30 часа в салона на читалището кандидатите за евродепутати от БСП Деница Златева и Емил Георгиев ще се срещнат с жители. \r\n*** \r\nВ 18.00 часа в залата на общината кандидатът за евродепутат от БСП Цветелина Пенкова ще се срещне с жители на града.  \r\n*** \r\nВ 11.00 часа в местността Ушите кандидатът за евродепутат от БСП Димитър Данчев ще вземе участие в традиционно отбелязване на убийството на 39 партизани. \r\n*** \r\nВ 11.30 часа на площад \"Защитата на Каварна\" кандидатите за евродепутати от БСП Сергей Станишев и Валери Жаблянов ще се срещнат с граждани. В 12.00 часа в залата на Общината в града те ще срещнат с обществеността. \r\n*** \r\nВ 11.30 часа в клуба на БСП кандидатите за евродепутати Деница Златева и Емил Георгиев ще се срещнат с граждани. \r\n*** \r\nОт 11.00 часа в конферентната зала на хотел ,,Ростов“ ще се проведе среща с кандидата за евродепутат от листата на „БСП за България“ Велизар Енчев. \r\n*** \r\nВ 19.00 часа в х-л \"Рига\" кандидатът за евродепутат от БСП Велизар Енчев ще се срещне с жители на града. \r\n*** \r\nВ 11.30 часа в Дунавския парк кандидатът за евродепутат от БСП Цветелина Пенкова ще се срещне с граждани. \r\n*** \r\nВ 16.00 часа на площада кандидатът за евродепутат от БСП Цветелина Пенкова \r\nще се срещне с граждани. \r\n*** \r\nОт 17.00 часа в залата на общинския съвет „Коалиция за България“ ще проведе среща с обществеността. В събитието ще участват председателят на коалицията Румен Петков, водачът на листата проф. Боян Дуранкев, както и представители на националното и местното ръководство на коалицията. \r\n*** \r\nВ 10.15 часа в центъра на града кандидатите за евродепутати от БСП Иво Христов и Петър Витанов ще се срещнат с граждани. В 11.00 часа в Образцово народно читалище \"Напредък-1864\" също ще имат среща с граждани.", "date": "2019.05.12", "title": "Предстоящи събития в страната за 12 май (Агенция „Фокус“)"}
{"url": "http://www.focus-news.net/news/2019/05/12/2656802/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Иран иска да използва вътрешните спорове в САЩ за да победи Вашингтон, пише израелското англоезично издание  The Jerusalem Post . \r\nСАЩ изпращат \"съобщения\" до Иран чрез последните си действия и изявления. Съветникът по националната сигурност каза, че изпращането на бомбардировачи B-52 и военноморски сили са „явно и недвусмислено послание към иранския режим“, а държавният секретар на САЩ Майк Помпео предупреди, че „на всякакви атаки от Иран или техните съюзници срещу американски граждани или интереси ще бъде отговорено с бърз и решителен отговор.” По подобен начин високопоставен служител посочи, че разкриването на американските разузнавателни данни за иранските заплахи също е„ съобщение“. \r\nИзползването на \"послания\" от САЩ към Техеран работи само ако Иран вярва на посланията. Но Иран има свой собствен набор от готови отговори на последните думи и действия на САЩ. Иранският външен министър Мохамад Джавад Зариф се присмива на посланията като част от стратегията на САЩ и казва, че той отразява факта, че САЩ са презряни в региона и че са изолирани. През последните дни Иран се опита да окаже натиск върху Европа и да насърчи страните от ЕС да работят по-тясно с Техеран, като твърди, че САЩ тормозят Европа. \r\nИран се стреми да обедини собствения си народ в подкрепа на Върховния съвет за национална сигурност и позицията си по отношение на Европа. Публикации във Fars News и Tasnim искат да покажат популярността на иранските действия в момента на натиска на САЩ. Иранският режим се стреми да използва петъчните молитви и Рамадан като част от плана, подкрепящ правителството. \r\nИранските лидери смятат, че могат да прочетат внимателно политическия пейзаж на САЩ и че американският президент Доналд Тръмп е изправен пред предизвикателства у дома. Например те показват нова анкета, която показва подкрепа за импийчмънт на Тръмп. Информациите, разпространявани от режима в Иран открито представят вътрешните партизански спорове в САЩ за външната политика. Например те се стремят да представят администрацията на Тръмп като \"подкрепящи Нетаняху\", като твърдят, че САЩ провеждат външната си политика в полза на Израел и че конфликт с Иран не е в американски интерес. Иран чете американските медии и знае, че има противопоставяне на политиката спрямо Иран,водена от администрацията на президента,  както и широко разпространеното убеждение сред критиците на Тръмп и експертите по външната политика, че Вашингтон търси курс на сблъсък с Иран за създаване на война. Например, Vox съобщи, че последните ходове на Тръмп правят войната по-вероятна. The Economist  ги нарича \"барабани на войната\". Списание Fereign Policy  имаше статия на 7 май, в която се отбелязва, че външната политика на Тръмп се превръща в \"опасна\". Al Jazeera я нарича \"опасна игра\". Politico твърди, че Тръмп е на път към война. \r\nЗа да отговори на тези опасения, Помпео каза, че САЩ не искат война. В САЩ се вярва, че външната политика на Тръмп се „разпалва“ не само в посока към Иран, но и към Северна Корея, Китай и Венецуела. Foreign Affairs дори посветиха цял тема за „търсене на стратегия“ за политиката на САЩ с такива оптимистични теми, като „Америка не може да направи повече с по-малко“ и „новата ера на американското сдържане“ или „защо външната политика никога няма да се възстанови“.  Иран със сигурност чете това и разбира, че това е истинското послание, което се нуждае от превод. Как да преведем предпазливостта на САЩ за \"вечни войни\" и собствените им вътрешни спорове в полза на Техеран. Натискът срещу САЩ, който изисква европейските нации да променят подхода си към Техеран за шестдесет дни, е предназначен да надхитри САЩ. \r\nМеждувременно Помпео трябва да се срещне с руския президент следващата седмица. Тази седмица той направи изненадващо посещение в Ирак. Иран казва, че САЩ също се опитват да притиснат кюрдското регионално правителство на Ирак да спре политическите и икономическите му връзки с Иран. Бившият иракски премиер Нури ал Малики заяви пред американския помощник- държавен секретар по въпросите на Близкия Изток Дейвид Сатърфийлд, че Ирак не трябва да бъде използван от САЩ за нападения срещу други страни. Малики се смята за проирански политик. \r\nВъв всеки един момент съобщенията на САЩ не съответстват на действията на САЩ и американските противници като Иран изглежда разбират това. В същото време те разбират, че аспектите на съобщенията в САЩ сочат към възможни отговори на САЩ. Например иракски командир на предимно шиитските паравоенни сили каза, че САЩ са изправени пред проблеми в Ирак и неговите бази могат да бъдат цел на Иран. Американският сенатор Марко Рубио отговори, че ако някоя от милициите, свързани с Иран, атакува американските сили, това ще се счита за атака от страна на Иран. \r\nИран и шиитските милиции трябва внимателно да проследят тези специфични заплахи. Такъв е случаят от лятото на 2018 г., когато САЩ първо направиха тази заплаха ясна, че всяка атака от ирански съюзнически групировки ще бъде разглеждана като атака от страна на Иран. Но когато става въпрос за по-големи \"послания\", Вашингтон и Техеран водят война на думи и Иран обръща голямо внимание на вътрешните дискусии в САЩ. \r\n*** Американско-иранските отношения се изострят – има риск от война в региона, пише туското англоезично издание  Daily Sabah . \r\nНа фона на неотдавнашната ескалация на напрежението, САЩ изпратиха B-52 Stratofortress бомбардировачи към Близкия изток след твърденията на САЩ за заплаха от Иран. \r\nСамолетите пристигнаха в петък в американска база в Катар, каза централното командване на армията на САЩ . Този ход ще увеличи риска от война в региона. \r\nПрезидентът Доналд Тръмп заяви в четвъртък, че е отворен за преговори с Иран, докато изпраща самолетоносач и бомбардировачи на Близкия изток. \r\nВисш командир на иранската елитна революционна гвардия каза, че Техеран няма да разговаря с САЩ, един ден след като президентът Доналд Тръмп заяви, че би искал иранските лидери да му се обадят. \r\nСпоред информация на близката до иранските власти  информационна агенция Tasnim в петък, която цитира генерал Ядола Джавани, който каза, че \"няма да има преговори с Америка\". Джавани също така заяви, че САЩ няма да посмеят да предприемат военни действия срещу Иран. \r\nСАЩ изпратиха и самолетоносача на „Ейбрахъм Линкълн“ в Персийския залив в отговор на неуточнени заплахи от страна на Иран. В сряда Иран заплаши да поднови някои ядрени технологии, които бяха спрени по силата на ядрената сделка от 2015 г. \r\nОтношенията между Техеран и Вашингтон се върнаха към най-лошия си период през май миналата година, когато президентът на САЩ оттегли страната си от ядрената сделка от 2015 г. между Иран и шест световни сили и възстанови санкциите. \r\nВашингтон допълнително затегна санкциите срещу Иран този месец, като премахна изключенията, които позволяваха на някои страни да купуват ирански петрола, с цел свиване на износа на петрол на Техеран до нула. \r\nИран отговори, като отмени някои ограничения на ядрената си програма, въпреки че остава обвързан със споразумението за ограничаване на ядрената си дейност, което Вашингтон напусна преди година. \r\nАмериканската администрация също така включи в черния списък елитния корпус на Революционната гвардия на Иран като терористична организация. В отговор на решението на Вашингтон Иран обвини правителството на САЩ, че подкрепя тероризма и обяви Централното командване на американската армия за терористична организация и обеща да предприеме действия срещу американските сили в региона. \r\nКомандирите на Революционната гвардия многократно са казвали, че американските бази в Близкия изток и американските самолетоносачи в Персийския залив са в обхвата на иранските ракети. Техеран също заплаши, че ще прекъсне доставките на петрол през Ормузския проток в Персийския залив, ако САЩ се опитат да задушат иранската икономика, като спрат износа на петрол. Администрацията на Тръмп обеща да се изправи срещу Иран много по-агресивно в региона, където споделя мнението на Саудитска Арабия, че Техеран разпалва нестабилността чрез редица пълномощници в Ливан, Сирия и Йемен. Техеран отрича тези твърдения. \r\nСАЩ и техните арабски съюзници гледат на Иран с огромно подозрение, след като иранската революция свали шаха от власт през 1979 г., страхувайки се, че радикалната идеология на Хомейни ще вдъхнови ислямските екстремисти в Близкия изток. \r\nДнес Иран се радва на влияние чрез различни организации, които подкрепя и финансира в региона. От Сирия до Йемен и до Ливан, противопоставянето между Вашингтон и неговите съюзници и Техеран продължава да формира обстановката в региона. \r\n*** Адвокатът на президента Тръмп Рудолф Джулиани отмени пътуването си до Украйна, за да настоява за разследване на кандидата за президент на Демократическата партия Джо Байдън, пише електронното издание на американския вестник  The Hill . \r\n\"Мисля, че попадам на група от хора, които са врагове на президента, в някои случаи врагове на Съединените щати, а в един случай на вече осъдено лице, за което е установено, че участва в подпомагането на демократите през 2016 година,“ каза Джулиани, без да изясни за кого говори. \r\nНовината дойде час след като Тръмп каза пред Politico в интервю, че планира да говори с Джулиани за пътуването и разследването. \r\n\"Ще говоря с него за това, преди да си тръгне. Просто съм любопитен за това\", каза той пред магазина, като каза, че той \"не е говорил с него по никакъв начин\" за пътуването. \r\nДжулиани за първи път разкри плановете си за пътуване до Украйна в интервю за The New York Times в четвъртък. Адвокатът на президента каза, че се надява да се срещне в столицата на страната, Киев, за да поиска от президента на страната да проведе разследвания, които биха могли да дадат нова информация за произхода на руското разследване на Мюлер и влиянието на бившия вицепрезидент Байдън в страната. \r\nThe New York Times съобщи, че целта на срещата е да се опита да подкопае доверието в разследването на специалния прокурор Робърт Мюлер и делото срещу бившия председател на кампанията на Тръмп Пол Манафорт. Съюзниците на Тръмп също така твърдят, че търсят информация, която би могла да навреди на Байдън, който има преднина в последните проучвания за президентска номинация на демократите за 2020 г. \r\nМиналата седмица Джулиани призова за разследване на Байдън, след като The New York Times съобщи, че Байдън твърди, че е заплашил да задържи 1 млрд. долара в американски гаранции за заеми през 2016 г., ако Украйна не отстрани главен прокурор, който по-късно беше гласуван. Синът на Байдън Хънтър е бил член на борда на енергийна компания, която прокурорът е разследвал според вестника. \r\nДемократите на Капитолийския хълм разкритикуваха Джулиани за предложеното пътуване, обвинявайки го, че търси помощ от чуждо правителство. \r\nПредседателят на правната комисия Джеролд Надлър каза: \"Дойдохме до достойно за съжаление състояние, когато се смята за нормално за американски политик, дори адвокатът на президента, да отиде да търси чужд намеса в американската политика. \" \r\nВ публикация в социалната мрежа „Туитър“ председателят на Комисията за разузнаване на Конгреса Адам Шиф нарича плана \"неморален, неетичен, не патриотичен и сега стандартна процедура\". \r\n*** Китай се въздържа от незабавни ответни мерки на новите американски мита, за разлика от преди, като отдели време да прецени възможностите си в условията на несигурност относно това как китайската икономика ще преодолее търговския конфликт, пише авторитетното американско издание  The Wall Street Journal . \r\nНевъзможността да се постигне пробив на преговорите във Вашингтон в петък отвори нова фаза в търговската война след повече от пет месеца на преговори. Този път, според някои икономисти и анализатори, Пекин отчита потенциалните икономически щети от по-високите мита. \r\nСАЩ повишиха наказателните мита до 25%, от 10%, за стоки от 200 млрд. долара, напускащи Китай след петък. Президентът Тръмп също така нареди на служителите да започнат подготовка, за да наложат мита върху всичко, което Китай продава на САЩ на стойност от 300 млрд. долара. \r\nДокато Пекин посрещаше  предишни залпове на мита от САЩ, като е увеличавал митата върху американските стоки - и правителството е обещавало да отвърне на удара, този път запази мълчание. Въпреки че Китай има по-ограничени тарифни опции, тъй като внася по-малко продукти от САЩ, отколкото обратното, китайското ръководство също е ограничено от икономика, която се намира в разклатено състояние от рязкото забавяне. \r\nЕскалацията на митата е тревожна за китайските служители, които наблюдават потенциални ефекти от отслабването на валутата до намаляване на бъдещите чуждестранни инвестиции. Повишаването на съществуващите мита или налагането на нови може да удари продуктите, от които се нуждае китайската икономика, като полупроводници, свинско, нефт и пътнически самолети. \r\nПо-мащабният търговски конфликт може също така да принуди Пекин да улесни допълнително кредитирането и да увеличи държавните разходи, за да подкрепи растежа, като  удвои стимулите, използвани миналата година в момент, когато някои анализатори твърдят, че трябва те да се задействат обратно. \r\n\"Китай не иска да разпалва огъня\", казва Марк Ву, професор по международна търговия в Харвардския университет. \"Той иска да бъде разглеждан като разумна страна и отворен за компромис.\" \r\nВодещият преговарящ на Китай, вицепремиерът Лиу Хе, каза пред китайските журналисти, преди да напусне Вашингтон, че националната икономика е в по-добра форма от миналата година, с достатъчно инструменти за политика и бизнес доверие, за да издържат на натиска и \"да поддържа гладко, здравословно развитие\". \r\nВследствие на безизходицата в петък, Лиу подчерта, че преговорите не са прекъснати - послание, подсилено от държавните медии. По-скоро, според видеоклипове, публикувани онлайн от държавните медии, Лиу каза, че преговорите „се сблъскват с неизбежни усложнения“ и двете страни са се договорили да се срещнат в Пекин в бъдеще. \r\nПреговорите между САЩ и Китай сякаш вървяха към споразумение по-рано този месец, когато според Тръмп и американски официални представители Пекин отстъпи по ангажиментите, поети в предишните кръгове. Това включваше изброяване на специфични закони в споразумението, че Китай ще промени закрилата на защитата на интелектуалната собственост, субсидиите и принудителните трансфери на технологии. \r\nВ изявленията пред хонконгския сайт Phoenix New Media Limited Лиу не уточни какво е довело до спирането на преговорите. Той изрази несъгласие, че китайската страна е отстъпила, като припомни, че всякакви промени в преговорите са естествени, преди да бъде постигнато окончателно споразумение.", "date": "2019.05.12", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/05/12/2656807/london-evening-standard-putin-padna-po-litse-sled-hokeen-mach.html", "text": "Руският президент падна по лице по време на победна обиколка, след като вкара осем гола в демонстративен мач по хокей, ликува британското издание  The London Evening Standard , като за събитието подробно съобщават и The Independent, The Guardian и други местни издание. \r\nДържавният глава, който е на 66 години, излезе на леда в петък за отбора на „легендите“ заедно с руските хокейни звезди, като Слава Фетисов и Павел Буре. \r\nСпоред съобщение на Кремъл, Путин е отбелязал 10 шайби в мача, завършил 14:7, но и Roiters, и Associated Press твърдят, че головете му са осем. \r\nНеговият съотборник, министърът на отбраната Сергей Шойгу, е отбелязал три гола. \r\nОтборът на противниците бе съставен от известни аматьори, включително, магнатът Генадий Тимченко, приятел на Путин от детството, милиардерът Владимир Потанин и няколко руски губернатори. \r\nПревод и редакция:", "date": "2019.05.12", "title": "London Evening Standard: Путин падна по лице след хокеен мач"}
{"url": "http://www.focus-news.net/news/2019/05/12/2656808/the-hill-rudolf-dzhuliani-otmeni-patuvaneto-si-do-ukrayna.html", "text": "Адвокатът на президента Тръмп Рудолф Джулиани отмени пътуването си до Украйна, за да настоява за разследване на кандидата за президент на Демократическата партия Джо Байдън, пише електронното издание на американския вестник  The Hill . \r\n\"Мисля, че попадам на група от хора, които са врагове на президента, в някои случаи врагове на Съединените щати, а в един случай на вече осъдено лице, за което е установено, че участва в подпомагането на демократите през 2016 година,“ каза Джулиани, без да изясни за кого говори. \r\nНовината дойде час след като Тръмп каза пред Politico в интервю, че планира да говори с Джулиани за пътуването и разследването. \r\n\"Ще говоря с него за това, преди да си тръгне. Просто съм любопитен за това\", каза той пред магазина, като каза, че той \"не е говорил с него по никакъв начин\" за пътуването. \r\nДжулиани за първи път разкри плановете си за пътуване до Украйна в интервю за The New York Times в четвъртък. Адвокатът на президента каза, че се надява да се срещне в столицата на страната, Киев, за да поиска от президента на страната да проведе разследвания, които биха могли да дадат нова информация за произхода на руското разследване на Мюлер и влиянието на бившия вицепрезидент Байдън в страната. \r\nThe New York Times съобщи, че целта на срещата е да се опита да подкопае доверието в разследването на специалния прокурор Робърт Мюлер и делото срещу бившия председател на кампанията на Тръмп Пол Манафорт. Съюзниците на Тръмп също така твърдят, че търсят информация, която би могла да навреди на Байдън, който има преднина в последните проучвания за президентска номинация на демократите за 2020 г. \r\nМиналата седмица Джулиани призова за разследване на Байдън, след като The New York Times съобщи, че Байдън твърди, че е заплашил да задържи 1 млрд. долара в американски гаранции за заеми през 2016 г., ако Украйна не отстрани главен прокурор, който по-късно беше гласуван. Синът на Байдън Хънтър е бил член на борда на енергийна компания, която прокурорът е разследвал според вестника. \r\nДемократите на Капитолийския хълм разкритикуваха Джулиани за предложеното пътуване, обвинявайки го, че търси помощ от чуждо правителство. \r\nПредседателят на правната комисия Джеролд Надлър каза: \"Дойдохме до достойно за съжаление състояние, когато се смята за нормално за американски политик, дори адвокатът на президента, да отиде да търси чужд намеса в американската политика. \" \r\nВ публикация в социалната мрежа „Туитър“ председателят на Комисията за разузнаване на Конгреса Адам Шиф нарича плана \"неморален, неетичен, не патриотичен и сега стандартна процедура\".  Юлиян Марков", "date": "2019.05.12", "title": "The Hill: Рудолф Джулиани отмени пътуването си до Украйна"}
{"url": "http://www.focus-news.net/news/2019/05/12/2656804/evropeyski-izbori-2019-bsp-podade-zhalba-v-tsik-sreshtu-premiera-boyko-borisov-obzor.html", "text": "БСП внесе сигнал в ЦИК срещу премиера Бойко Борисов. Сигналът бе входиран в комисията от председателя на Националния предизборен щаб на БСП Георги Свиленски и от народния представител и член на Правна комисия Явор Божанков. Заедно с тях бе и юрисконсултът на партията Аглика Виденова. „От две седмици Бойко Борисов изпълнява функциите на председател на Председателския предизборен щаб на ГЕРБ и съпътстващите ги коалиции. Това е в категорично противоречие на закона за администрацията“, заяви Георги Свиленски. Той призова ЦИК да спазва закона и да загърби партийните си пристрастия. Депутатът Явор Божанков обяви, че Бойко Борисов е в явна несъвместимост и нарушение на закона. Той посочи, че видно от съобщение, публикувано на официалната страница на ГЕРБ, че Бойко Борисов оглавява Председателски предизборен щаб. „Повече от всеки български гражданин министър-председателят е призван да спазва българското законодателство. Компетентен орган е ЦИК. Призоваваме ЦИК да даде указания на министър-председателя да освободи един от двата поста и да преустанови нарушението на българските закони“, призова Божанков. \r\nПред журналисти в Русе премиерът Бойко Борисов заяви: \"Разбирам кое дразни БСП, тях ги мързи да ходят на работа, а аз откривам два завода на най- големите компании в света\". Попитан как ще коментира сигнала на БСП в ЦИК срещу него и призива им да освободи или премиерския пост, или този на председател на предизборния щаб, Борисов посочи: „Аз не съм никакъв шеф, откривам заводите, с които сме работили месеци наред“. „Какво да напуснем- да ги оставим пак да заробят държавата. На приказки БСП са много силни- щели да осигурят високи доходи. Кое осигуриха те?“, попита той. \r\nАгенция „Фокус“ припомня: На 10 май от ЦИК обявиха, че не са установени нарушения за предизборната кампания от страна на министър-председателя Бойко Борисов. Говорителят на ЦИК Александър Андреев коментира, че комисията не бива да влиза в какъвто и да е било дебат между институциите. „Беше разгледан сигнал, който постъпи онзи ден, във връзка с нарушение на предизборната кампания от страна на министър-председателя. ЦИК не установи нарушения и той остана за сведение“, посочи Андреев.  \r\nКоментарът на Андреев дойде след като в началото на седмицата от БСП анонсираха сигнала си на пресконференция. Тогава от партията обявиха, че ще сигнализират и Съвета за електронни медии. Председателят на Националния предизборен щаб на БСП Георги Свиленски призова министър-председателя Бойко Борисов да излезе в отпуск до евровота.  \r\nПресконференцията и обвиненията на БСП предизвикаха полемика между „Дондуков“ 1 и 2. В свое телевизионно участие премиерът Бойко Борисов заяви, че програмата му в последните дни не е предвиждала предизборни мероприятия и заяви, че притесненията на БСП се отнасят и за държавния глава. „Когато си изпратиш шефа на пресцентъра за водач на листа на БСП или началника на кабинета за четвърти в листата, ясно е, че имаш политическо отношение. Трябва ли и той да излезе отпуска?“, коментира премиерът. По-късно държавният глава Румен Радев заяви, че е равноотдалечен от всички партии, но не мисли, че трябва да се води предизборна кампания с пари от държавния бюджет. \r\nВъв връзка с това, че двама от кабинета му - Елена Йончева и Иво Христов сега са част от листата на БСП за България за европейските избори държавният глава посочи: „Президентството не е феодална институция, всеки е свободен да взема решение“. По думите му опитите скандалите да бъдат заглушени с всякакви други мероприятия няма да сполучат, понеже хората вече очакват разнищването им, както и реални действия и противодействие на корупцията. В отговор министър-председателят Борисов посочи, че дори със самото си изказване президентът е взел страна. „Освен това, защо трябва да му напомням на кой пленум ходи като президент? Случайно са се озовали неговите хора в листата на БСП. Той ни прави на кьорави вече“, коментира премиерът.  \r\nДеница КИТАНОВА", "date": "2019.05.12", "title": "Европейски избори 2019: БСП подаде жалба в ЦИК срещу премиера Бойко Борисов (ОБЗОР)"}
{"url": "http://www.focus-news.net/news/2019/05/12/2656810/the-daily-express-partiya-brekzit-ima-po-golyama-podkrepa-ot-tazi-na-konservatorite-i-leybaristite-vzeti-zaedno-pokazva-anketa.html", "text": "„Партия Брекзит“, оглавявана от Найджъл Фараж, изглежда ще спечели повече гласове от лейбъристите и консерваторите взети заедно на предстоящите в края на месеца избори за Европейски парламент, пише  The Daily Еxpress. \r\nСпоред последното проучване на общественото мнение на Opinium, 34% от избирателите ще подкрепят евроскептиците , докато 21% ще гласуват за Лейбъристъката партия и скромните 11% за Консервативната партия. \r\nПодкрепата си увеличават и Либерал-демократите, които в момента се ползват със симпатиите на 12% от избирателите. Партията на искащите да останат в ЕС – „Промени Обединеното кралство“, пък се срива до 3% подкрепа. \r\nПревод и редакция:", "date": "2019.05.12", "title": "The Daily Express: „Партия Брекзит“ има по-голяма подкрепа от тази на консерваторите и лейбъристите взети заедно, показва анкета"}
{"url": "http://www.focus-news.net/news/2019/05/12/2656812/reuters-tereza-mey-tryabva-da-obyavi-datata-na-ostavkata-si-sledvashtata-sedmitsa.html", "text": "Британският премиер Тереза Мей трябва да обяви датата на оставката си от поста следващата седмица, след като се срещне с влиятелна група от депутати консерватори, на която ще бъде обсъдено нейното бъдеще начело на торите, заяви председателят на Комитет 1922, организация на редовите народни представители от Консервативната партия, Греъм Брейди в събота, цитиран от  Reuters . \r\nТой отбеляза в интервю пред радио BBC, че на разговора в сряда Мей трябва да даде яснота кога ще се оттегли от поста министър-председател. \r\n„Ще бъде странно това да не завърши с ясно разбирателство (за това кога ще си подаде оставката) в края на срещата“, заяви Брейди. \r\nПревод и редакция:", "date": "2019.05.12", "title": "Reuters: Тереза Мей трябва да обяви датата на оставката си следващата седмица"}
{"url": "http://www.focus-news.net/news/2019/05/12/2656811/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Хиляди излязоха по улиците на Кардиф, за да поискат независимост за Уелс в първото подобно мероприятие в историята, пише британското левичарско издание The Guardian. \r\nНякои протестиращи заявиха, че са привърженици на отделянето от Великобритания през целия си живот, докато други посочиха, че Брекзит и политиката на остеритет са ги тласнали в тази посока. Скорошна анкета на ITV Wales показа, че 12% от гражданите подкрепят самоуправлението. \r\nТъй като маршът завърши с предаването на националния химн на Уелс, Хен Wlad Fy Nhadau, Адам Прайс, лидер на националистическата партия Plaid Cymru, каза, че проблемите на Уелс могат да бъдат разрешени по-лесно, ако решения се вземат от нацията. \r\n„В продължение на много години желанието ни да видим независим Уелс изглежда отдалечено. Но приливът се обръща, маршовете нарастват, а гласовете са по-силни“, каза той. \r\nЛивелин ап Гвилим, говорител на организатора Всички под едно знаме Кимру, заяви пред WalesOnline: „Дебатът около конституционното бъдеще на Уелс се интензифицира след гласуването за Брекзит. Няколко групи вярват, че Уелс и неговия народ ще имат по-добро бъдеще като независима държава извън Обединеното кралство. Все повече хора осъзнават, че независимостта е нормална“. \r\n*** \r\n„Партия Брекзит“, оглавявана от Найджъл Фараж, изглежда ще спечели повече гласове от лейбъристите и консерваторите взети заедно на предстоящите в края на месеца избори за Европейски парламент, пише The Daily Еxpress. \r\nСпоред последното проучване на общественото мнение на Opinium, 34% от избирателите ще подкрепят евроскептиците , докато 21% ще гласуват за Лейбъристъката партия и скромните 11% за Консервативната партия. \r\nПодкрепата си увеличават и Либерал-демократите, които в момента се ползват със симпатиите на 12% от избирателите. Партията на искащите да останат в ЕС – „Промени Обединеното кралство“, пък се срива до 3% подкрепа. \r\n*** \r\nРуският президент падна по лице по време на победна обиколка, след като вкара осем гола в демонстративен мач по хокей, ликува британското издание The London Evening Standard, като за събитието подробно съобщават и The Independent, The Guardian и други местни издание. \r\nДържавният глава, който е на 66 години, излезе на леда в петък за отбора на „легендите“ заедно с руските хокейни звезди, като Слава Фетисов и Павел Буре. \r\nСпоред съобщение на Кремъл, Путин е отбелязал 10 шайби в мача, завършил 14:7, но и Roiters, и Associated Press твърдят, че головете му са осем. \r\nНеговият съотборник, министърът на отбраната Сергей Шойгу, е отбелязал три гола. \r\nОтборът на противниците бе съставен от известни аматьори, включително, магнатът Генадий Тимченко, приятел на Путин от детството, милиардерът Владимир Потанин и няколко руски губернатори.", "date": "2019.05.12", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/12/2656809/kathimerini-gartsiya-partiyata-na-erdogan-prizova-kipar-da-pomni-1974-ta.html", "text": "На фона на заявените от Анкара планове за учение в изключителната икономическа зона на Кипър (ИИЗ), още един турски официален представител допълнително увеличи напрежението през уикенда, призовавайки Кипър да „си спомни 1974 г.“, визирайки интервенцията на Турция на острова, пише електронното издание на гръцкия вестник  Kathimerini . \r\n„Би било добре за Анастасиадис да си спомни 1974 г. и да я запази свежа в паметта си“, заяви в събота говорителят на управляващата турска Партия на справедливостта и развитието Омер Челик, говорейки за кипърския президент Никос Анастасиадис. \r\nПо неговите думи, интервенцията през 1974 година е целяла „да защити живота, правата и интересите на турците киприоти“. \r\nЗабележката изглежда е отговор на коментар от Анастасиадес по-рано през седмицата, според който сондажите на Турция в ИИЗ на Кипър са равносилни на ново нахлуване на острова. \r\nЧелик обясни, че в момента две турски сонди „извършват дейности“ край острова „и нашите военноморски сили ги защитават“. Освен това той разкритикува лидерите на Гърция и Република Кипър, че са подписали съглашения със страни, които имат проблеми с Турция“, очевидно визирайки Израел. \r\nРеториката на турските власти се засили миналата седмица, тъй като кипърските власти заявиха, че преговорите напредват с френско-италианския консорциум Total и ENI за лиценз за проучване на Блок 7 в ИИЗ на Кипър. \r\nТурският президент Реджеп Тайип Ердоган се изказа в четвъртък пред турските кадети, като се позова на „нарастващите опити за нарушаване на нашите права в Източното Средиземноморие и Егейско море“. \r\n„Вие ще дадете стоманен отговор на всяка за плаха дори за инч от нашите граници, но и извън тях“, каза той пред младите военни. \r\nНеговите коментари дойдоха, когато служители на Европейския съюз изразиха подкрепата си за Кипър в бурния спор с Турция. Председателят на Европейския съвет Доналд Туск заяви, че ЕС \"е единен\" зад Кипър, добавяйки, че блокът \"очаква Турция да зачита суверенните права\" на държавата-членка. \r\nПревод и редакция:", "date": "2019.05.12", "title": "Kathimerini (Гърция): Партията на Ердоган призова Кипър да „помни 1974-та“"}
{"url": "http://www.focus-news.net/news/2019/05/12/2656806/evropeyski-izbori-2019-poslanikat-hasan-ulusoy-shte-obyasnyava-vav-vanshno-ministerstvo-dumite-si-za-izuchavaneto-na-turski-ezik-u-nas-obzor.html", "text": "В деня, в който православната църква почита паметта на светите братя Кирил и Методий, в Кърджали турският посланик у нас Хасан Улусой заяви: „Разчитаме на българските власти за по-ефективно изучаване на турски език в училищата“. Посланикът обяви готовността на Турция да съдейства в тази посока. Според него колкото повече нараства броят българите, които освен български, владеят и добър устен и писмен турски език, толкова повече ще се увеличат турските инвестиции в страната ни. На откриването на специализирания завод на „Теклас“ край Кърджали Хасан Улусой обърна внимание, че „в приятелска и съюзническа България“ има над 300 фирми с турски капитал. „Турция е третият по големина търговски партньор на България с годишен търговски стокообмен между двете страни, възлизащ близо на 5 млрд. долара. Вярвам, че тези цифри могат да се увеличат“, изтъкна посланикът. Той благодари на премиера Борисов за подкрепата за икономическите отношения между Турция и България, които според него са спойката на приятелството между страните и народите им. \r\nМинистър- председателят Бойко Борисов заяви, че ще поиска веднага турският посланик да изясни думите си за изучаването на турски език в българските училища, за да няма спекулации. По думите му не е работа на посланика да дава съвети за изучаване на език. „Който желае може да учи турски по всякакъв начин“, отбеляза премиерът Борисов. Той акцентира, че икономическата и финансова стабилност на България дават резултати, а инвестиционният интерес е голям. \r\nОт БСП определиха предложението на турския посланик да се изучава турски език като неприемливо и опит за чужда намеса във вътрешните ни работи. Лидерът на левицата Корнелия Нинова изтъкна, че днес честваме делото на Кирил и Методий, азбуката, езика си и приноса ни към другите славянски народи. От ВМРО бяха категорични, че казаното от Хасан Улусой е поредна провокация, недопустима намеса и агресия срещу Конституцията. Водачът на листата на ВМРО – БНД Ангел Джамбазки подчерта: „Да искаш задължително изучаване на турски език в суверенна страна с официален език български, и то в деня на българските просветители – Светите братя Кирил и Методий, е висша форма на наглост и политически цинизъм\". От ВМРО обявиха, че ще настояват външно министерство да вземе категорично отношение по казуса. \r\nПредседателят на „Коалиция за България“ и кандидат за евродепутат Румен Петков коментира: „Би било изключително добра идея в Турция да започнат активно преподаване на български език, тогава можем да водим разговори в други посоки. Да започнат преподаване на българска история, на 500 години турско робство\". Той посочи, че ако е вярно, че в учебници пише, че еничарството е било възможност за българите да правят военна кариера по време на 500-годишното турско робство, то авторите трябва да бъдат съдени. \r\n„Ако цената на турските инвестиции у нас е утвърждаване на национални малцинства, промяна на конституцията ни, разбутване на етнически мир и пр., ще кажем на Турция – „Благодаря!“, коментира вицепремиерът и министър на отбраната Красимир Каракачанов. „И аз, подобно на видния български държавник Драган Цанков, който каза на Русия, която се опитваше в края на 19 век да налага агресивно своята политика в България, ще кажа ясно: „Не ви щем ни меда, ни жилото!“, заяви той. \r\nПо разпореждане на вицепремиера и министър на външните работи Екатерина Захариева посланикът на Турция ще бъде извикан в МВнР на 13 май. От външно министерство обявиха, че думите на посланика за изучаването на турски език в България, звучат смущаващо, тъй правителството никога не е възпрепятствало свободното чуждоезиково обучение. От МВнР подчертаха, че такова изказване от посланика на съседна и партньорска държава като Турция не съответства на очакванията на страната ни за това по какъв начин следва да се развиват нашите добросъседски и приятелски отношения. \r\nОт посолството на Турция в София заявиха, че изопачаването на частта от изказването на посланик Хасан Улусой за владеенето на турски език и последвалият отзвук са причина за разочарование. От посолството изтъкнаха, че в изказването на посланика се акцентира на задоволството от големия брой турски инвестиции в приятелска, съседна и съюзническа България. „Очевидно е, че редом с българския, доброто научаване на устния и писмен турски език от страна на българските граждани е повод за предпочитание при наемането им в турски фирми. Това се отнася за всяка чужда инвестиция“, коментираха от посолството. „Колкото е по-голям броят на българските граждани, които редом с български, владеят и правилен устен и писмен турски език, толкова повече това ще насърчи турските инвестиции в страната. Пожелавам усилията на българските власти за надлежното изучаване на турски език от страна на българските граждани и най-вече на сънародниците ни, да продължат, и бих искал да подчертая, че сме готови на сътрудничество в тази насока“, цитираха от посолството посланика Хасан Улусой.", "date": "2019.05.12", "title": "Европейски избори 2019: Посланикът Хасан Улусой ще обяснява във външно министерство думите си за изучаването на турски език у нас (ОБЗОР)"}
{"url": "http://www.focus-news.net/news/2019/05/12/2656814/alsat-m-makedoniya-v-nedelya-v-1200-chasa-shte-se-sastoi-inauguratsiyata-na-stevo-pendarovski.html", "text": "В неделя в 12:00 часа (13 часа българско време) в Събранието на Северна Македония ще се проведе празнична сесия за встъпването в длъжност на президента Стево Пендаровски. Речта на Пендаровски и клетвата пред Събранието ще бъдат наблюдавани от неговите колеги, Илир Мета от Албания, Румен Радев от България, Хашим Тачи от Косово и Александър Вучич от Сърбия както и външните министри на Черна гора и Гърция, Сърджан Дарманович и Йоргос Катругалос. Въпреки че беше поканен, гръцкият президент Прокопис Павлопулос няма да присъства заради планирано посещение  в Китай, информира македонският телевизионен канал, излъчващ на албански  Alsat M . \r\nСлед встъпването в длъжност, Пендаровски ще замине за президентската резиденция Вила Водно. По време на предаването се предвижда Пендаровски да бъде запознат и да произнесе реч пред членовете на кабинета на президента Георге Иванов. След срещата Пендаровски и Иванов ще проведат съвместна пресконференция. \r\nПендаровски бе избран за президент след като спечели втория кръг от шестите президентски избори след независимостта на страната. Той ще бъде петият президент на Македония и първият в Република Северна Македония.  Юлиян Марков", "date": "2019.05.12", "title": "Alsat M (Македония): В неделя в 12:00 часа ще се състои инаугурацията на Стево Пендаровски"}
{"url": "http://www.focus-news.net/news/2019/05/12/2656816/gd-granichna-politsiya-intenziven-e-trafikat-na-gkpp-kapitan-andreevo-za-tovarni-avtomobili-na-izhod.html", "text": "Интензивен е трафикът на ГКПП „Капитан Андреево“ за товарни автомобили на изход. Това съобщиха от пресцентъра на  Главна дирекция „Гранична полиция“ . Информация за трафика на българските гранични контролно-пропускателни пунктове е към 6.00 часа. На българо-сръбската граница, българо-македонската, българо-гръцката граница и българо-румънската граница трафикът е нормален на всички гранични контролно-пропускателни пунктове.", "date": "2019.05.12", "title": "ГД “Гранична полиция“: Интензивен е трафикът на ГКПП „Капитан Андреево“ за товарни автомобили на изход"}
{"url": "http://www.focus-news.net/news/2019/05/12/2656815/pregled-na-mezhdunarodnite-novini-do-6-chasa-agentsiya-fokus.html", "text": "Хиляди излязоха по улиците на Кардиф, за да поискат независимост за Уелс в първото подобно мероприятие в историята, пише британското левичарско издание  The Guardian . \r\nНякои протестиращи заявиха, че са привърженици на отделянето от Великобритания през целия си живот, докато други посочиха, че Брекзит и политиката на остеритет са ги тласнали в тази посока. Скорошна анкета на ITV Wales показа, че 12% от гражданите подкрепят самоуправлението. \r\nТъй като маршът завърши с предаването на националния химн на Уелс, Хен Wlad Fy Nhadau, Адам Прайс, лидер на националистическата партия Plaid Cymru, каза, че проблемите на Уелс могат да бъдат разрешени по-лесно, ако решения се вземат от нацията. \r\n„В продължение на много години желанието ни да видим независим Уелс изглежда отдалечено. Но приливът се обръща, маршовете нарастват, а гласовете са по-силни“, каза той. \r\nЛивелин ап Гвилим, говорител на организатора Всички под едно знаме Кимру, заяви пред WalesOnline: „Дебатът около конституционното бъдеще на Уелс се интензифицира след гласуването за Брекзит. Няколко групи вярват, че Уелс и неговия народ ще имат по-добро бъдеще като независима държава извън Обединеното кралство. Все повече хора осъзнават, че независимостта е нормална“. \r\n***  На фона на заявените от Анкара планове за учение в изключителната икономическа зона на Кипър (ИИЗ), още един турски официален представител допълнително увеличи напрежението през уикенда, призовавайки Кипър да „си спомни 1974 г.“, визирайки интервенцията на Турция на острова, пише електронното издание на гръцкия вестник  Kathimerini . \r\n„Би било добре за Анастасиадис да си спомни 1974 г. и да я запази свежа в паметта си“, заяви в събота говорителят на управляващата турска Партия на справедливостта и развитието Омер Челик, говорейки за кипърския президент Никос Анастасиадис. \r\nПо неговите думи, интервенцията през 1974 година е целяла „да защити живота, правата и интересите на турците киприоти“. \r\nЗабележката изглежда е отговор на коментар от Анастасиадес по-рано през седмицата, според който сондажите на Турция в ИИЗ на Кипър са равносилни на ново нахлуване на острова. \r\nЧелик обясни, че в момента две турски сонди „извършват дейности“ край острова „и нашите военноморски сили ги защитават“. Освен това той разкритикува лидерите на Гърция и Република Кипър, че са подписали съглашения със страни, които имат проблеми с Турция“, очевидно визирайки Израел. \r\nРеториката на турските власти се засили миналата седмица, тъй като кипърските власти заявиха, че преговорите напредват с френско-италианския консорциум Total и ENI за лиценз за проучване на Блок 7 в ИИЗ на Кипър. \r\nТурският президент Реджеп Тайип Ердоган се изказа в четвъртък пред турските кадети, като се позова на „нарастващите опити за нарушаване на нашите права в Източното Средиземноморие и Егейско море“. \r\n„Вие ще дадете стоманен отговор на всяка за плаха дори за инч от нашите граници, но и извън тях“, каза той пред младите военни. \r\nНеговите коментари дойдоха, когато служители на Европейския съюз изразиха подкрепата си за Кипър в бурния спор с Турция. Председателят на Европейския съвет Доналд Туск заяви, че ЕС \"е единен\" зад Кипър, добавяйки, че блокът \"очаква Турция да зачита суверенните права\" на държавата-членка. \r\n***  Британският премиер Тереза Мей трябва да обяви датата на оставката си от поста следващата седмица, след като се срещне с влиятелна група от депутати консерватори, на която ще бъде обсъдено нейното бъдеще начело на торите, заяви председателят на Комитет 1922, организация на редовите народни представители от Консервативната партия, Греъм Брейди в събота, цитиран от  Reuters . \r\nТой отбеляза в интервю пред радио BBC, че на разговора в сряда Мей трябва да даде яснота кога ще се оттегли от поста министър-председател. \r\n„Ще бъде странно това да не завърши с ясно разбирателство (за това кога ще си подаде оставката) в края на срещата“, заяви Брейди. \r\n***  Косовският въпрос трябва да бъде разрешен чрез политически преговори между Белград и Прищина, този проблем няма силово решение. Това заяви в събота в ефира на сръбската национална телевизия РТС председателят на комисията по международни работи на Съвета на Федерацията на Русия Константин Косачев, предава  ТАСС . \r\n„Първото и най-важното: убеден съм, че за косовския въпрос няма и не може да има силово решение. То може да е само политическо. Решението трябва да бъде изработено между Белград и Прищина. Всички останали с страни трябва като минимум да не пречат, а като максимум – да помагат на процеса“, подчерта политикът. \r\nТой отбеляза, че диалогът практически е спрян „по инициатива на Прищина, която престана да разговаря с Белград, която отново и отново излиза извън рамките на базовата резолюция на Съвета за сигурност на ООН 1244, създавайки собствени въоръжени сили и въвеждайки 100-процентови мита върху стоките от Сърбия“. „При това Прищина получава подкрепа от САЩ. Но не говоря за Запада, като цяло; според мен, позицията на Европейския съюз е по-отговорна: Европа е обезпокоена от това, че Прищина започва да решава сама косовския въпрос. Затова трябва всички да охладят главите си... преди всичко извън пределите на Косово, преди всичко във Вашингтон, онези, които се опитват да си играят с емоциите, да разрушават, а не да съдействат на политическия процес“, заяви сенаторът. \r\nЩо се отнася до евентуална смяна на формата на преговорите за Косово, Косачев отбеляза, че „Русия никога не е отказвала да участва в такива преговори и е готова да се включи в тях, ако бъде поканена“. Депутатът счита, че не е станал съвсем ясен смисъла на организирането на срещата в Берлин за Косово на 29 април и предстоящата в Париж през лятото. „Албанската страна призовава САЩ да се включат в процеса, като в този случай със сигурност трябва да се включи и руската страна, и страните от ЕС“, резюмира той. Оценявайки настоящото положение на нещата, Косачев изказа мнение, че позицията на Сърбия за Косово се е подобрила. Сърбия е партньор на Русия \r\nРусия смята Сърбия за един от основните й партньори както в Европа, така и в света като цяло, двете държави са обединени от общи идеологически възгледи и икономически интереси, подчерта Косачев. \r\n„Имаме много общи интереси, гледаме абсолютно еднакво на необходимостта да се запази ролята на ООН и спазването на международното право. Имаме огромни проекти в газовия отрасъл, атомната енергетика, здравеопазването, образованието и селското стопанство. Ние сме много интересни партньори един за друг. Затова за нас Сърбия е един от главните и най-интересни партньори в Европа и в по-глобален контекст“, заяви Косачев. \r\nРуският сенатор отбеляза специалното отношение в Сърбия към темата за Великата отечествена война: „Сърбия е един от главните, много близки и духовно, и политически, и икономически партньор на Русия в Европа. Няма никакво съмнение, че в миналото сме били и имаме всички шансове да останем в бъдеще заедно. В Белград се провежда шествието „Безсмъртния полк“, в Ниш – парад на Победата; а това се прави и в цяла Сърбия, а това не се случва никъде по света, освен в самата Русия. Ние ценим високо моралната и отговорна позиция на Сърбия и нейния народ“. \r\nНа 9 май около 10 хиляди души излязоха по улиците на сръбската столица в колоната на \"Безсмъртния полк\". Въпреки проливния дъжд, хората носеха портретите на предците си и знамената на Русия и Сърбия. Колоната бе ръководена от министъра на иновациите и технологиите на страната Ненад Попович, руските сенатори Константин Косачев, Валери Рязански и руския посланик в Белград Александър Чепурин. \r\nАкцията \"Безсмъртният полк\" се проведе в Сърбия за четвърти път. Жителите на различни градове на страната, представители на ветерански организации, сдружения на руско-сръбското приятелство, дипломатически корпус на страните от ОНД, организации на руски сънародници, бизнес структури, излязоха по улиците на сръбските градове с портрети на роднини и приятели, като по този начин пресъздадоха картината на съдбата на войниците, участвали в двете Световни войни и отблъскването на агресията на НАТО срещу Югославия през 1999 година. Походите на Безсмъртния полк се проведоха в 12 града в страната, включително в Белград, Нови Сад и Ниш. \r\nРуският дом в Белград действа като координатор в подготовката на тържествата за Деня на победата, организира срещи на организационния комитет с участието на кмета на сръбската столица, фондация \"Безсмъртен полк на Сърбия\", сръбския клон на Международната обществена фондация за единство на православните народи, Балканската казашка войска, сръбското отделение на всеруския мотоклуб „Нощни вълци“, координационния съвет на руските сънародници, руското национално малцинство, младежки и доброволчески организации. Основни партньори на събитията бяха компаниите \"Нефтена индустрия на Сърбия\" (НИС) и \"Лукойл\". \r\n***  Държавният секретар на САЩ Майк Помпео е наредил да бъде свалено изявление на дипломатическото ведомство, в което се приветства присъдата по случая за „неуспешния държавен преврат“ в Черна гора, който е публикуван по погрешка, съобщава американското списание „Форин полиси“, предава белградския ежедневник  „Политика“ . \r\nВ съобщението Държавният департамент приветства присъдата като „ясна победа на върховенството на закона над неуспешния опит на Русия да подкопае суверенитета на Черна гора“. \r\nВъпреки това, както казват пред \"Форин Полиси\" неназовани бивши и настоящи служители по този въпрос, Помпео е възразил срещу това изявление, защото, както заявиха събеседниците, той иска да смекчи войнствения тон с Русия преди да посещението си в Москва. \r\nСписанието пише, че съобщението е публикувано в четвъртък по обяд, канцеларията на Помпео е наредила то да не бъде пускано, но бюрократичната процедура вече е била в ход. \r\nСкоро след публикуването му, изявлението е свалено от уебсайта на американското външно ведомство. \r\n***  Посланикът на САЩ в Белград Кайл Скот смята, че присъствието на генерал Владимир Лазаревич начело на Безdмъртния полк в Ниш по повод Деня на победата за позорно, предава белградската медия „Б92“. \r\n„Позорно е осъден военен престъпник да върви начело на тези, които искат да почетат съюзниците, загинали в борбата за справедливост и мир в Европа. Ден на Европа=Европейски ценности“, написа Скот на сръбски в „Туитър“. \r\nТой добави линк към материал, публикуван от опозиционния вестник Danas, със снимка, показваща как генералният секретар на сръбското президентство Никола Селакович помага на Лазаревич да си облече палтото. \r\nГенерал Лазаревич, бивш командващ на Прищинския корпус и Трета армия на югославската армия, бе осъден за престъпления срещу човечеството, нарушения на законите и обичаите на войната и други нехуманни действия на 14 години затвор от Хагския трибунал. \r\nТой бе освободен на условно предсрочно освобождаване през декември 2015 г., след като прекара повече от 10 години в затвора на трибунала. \r\n*** В неделя в 12:00 часа (13 часа българско време) в Събранието на Северна Македония ще се проведе празнична сесия за встъпването в длъжност на президента Стево Пендаровски. Речта на Пендаровски и клетвата пред Събранието ще бъдат наблюдавани от неговите колеги, Илир Мета от Албания, Румен Радев от България, Хашим Тачи от Косово и Александър Вучич от Сърбия както и външните министри на Черна гора и Гърция, Сърджан Дарманович и Йоргос Катругалос. Въпреки че беше поканен, гръцкият президент Прокопис Павлопулос няма да присъства заради планирано посещение  в Китай, информира македонският телевизионен канал, излъчващ на албански  Alsat M . \r\nСлед встъпването в длъжност, Пендаровски ще замине за президентската резиденция Вила Водно. По време на предаването се предвижда Пендаровски да бъде запознат и да произнесе реч пред членовете на кабинета на президента Георге Иванов. След срещата Пендаровски и Иванов ще проведат съвместна пресконференция. \r\nПендаровски бе избран за президент след като спечели втория кръг от шестите президентски избори след независимостта на страната. Той ще бъде петият президент на Македония и първият в Република Северна Македония. \r\n*** Адвокатът на президента Тръмп Рудолф Джулиани отмени пътуването си до Украйна, за да настоява за разследване на кандидата за президент на Демократическата партия Джо Байдън, пише електронното издание на американския вестник  The Hill . \r\n\"Мисля, че попадам на група от хора, които са врагове на президента, в някои случаи врагове на Съединените щати, а в един случай на вече осъдено лице, за което е установено, че участва в подпомагането на демократите през 2016 година,“ каза Джулиани, без да изясни за кого говори. \r\nНовината дойде час след като Тръмп каза пред Politico в интервю, че планира да говори с Джулиани за пътуването и разследването. \r\n\"Ще говоря с него за това, преди да си тръгне. Просто съм любопитен за това\", каза той пред магазина, като каза, че той \"не е говорил с него по никакъв начин\" за пътуването. \r\nДжулиани за първи път разкри плановете си за пътуване до Украйна в интервю за The New York Times в четвъртък. Адвокатът на президента каза, че се надява да се срещне в столицата на страната, Киев, за да поиска от президента на страната да проведе разследвания, които биха могли да дадат нова информация за произхода на руското разследване на Мюлер и влиянието на бившия вицепрезидент Байдън в страната. \r\nThe New York Times съобщи, че целта на срещата е да се опита да подкопае доверието в разследването на специалния прокурор Робърт Мюлер и делото срещу бившия председател на кампанията на Тръмп Пол Манафорт. Съюзниците на Тръмп също така твърдят, че търсят информация, която би могла да навреди на Байдън, който има преднина в последните проучвания за президентска номинация на демократите за 2020 г. \r\nМиналата седмица Джулиани призова за разследване на Байдън, след като The New York Times съобщи, че Байдън твърди, че е заплашил да задържи 1 млрд. долара в американски гаранции за заеми през 2016 г., ако Украйна не отстрани главен прокурор, който по-късно беше гласуван. Синът на Байдън Хънтър е бил член на борда на енергийна компания, която прокурорът е разследвал според вестника. \r\nДемократите на Капитолийския хълм разкритикуваха Джулиани за предложеното пътуване, обвинявайки го, че търси помощ от чуждо правителство. \r\nПредседателят на правната комисия Джеролд Надлър каза: \"Дойдохме до достойно за съжаление състояние, когато се смята за нормално за американски политик, дори адвокатът на президента, да отиде да търси чужд намеса в американската политика. \" \r\nВ публикация в социалната мрежа „Туитър“ председателят на Комисията за разузнаване на Конгреса Адам Шиф нарича плана \"неморален, неетичен, не патриотичен и сега стандартна процедура\".", "date": "2019.05.12", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/12/2657022/tass-pri-sabotnite-protesti-v-albaniya-sa-raneni-15-politsai.html", "text": "По време на най-агресивните протести на опозицията през последните месеци в събота вечер в албанската столица Тирана, пострадаха 15 служители на силите на реда, предава кореспондентът на Македонската информационна агенция (МИА), цитиран от  TACC . \r\n\"Днес е най-важният ден за свобода или смърт! Искаме същата Албания като цяла Европа\", заяви в обръщението си към сегашния премиер Еди Рамa ръководителят на опозиционната Демократическа партия (ДП) Лулзим Баша. Според лидера на опозицията, без тях изборите няма да се проведат \"нито през юни тази или следващата година\" и те сами няма да се откажат от исканията за \"оставка на престъпния Рама\". \r\nВ събота вечер хиляди привърженици на опозицията, водени от Лулзим Баша, бившия албански президент и премиер Сали Бериша, както и Моника Круемади, лидер на Движението за социалистическа интеграция (СДИ), се събраха пред сградата на парламента, където се опитаха да пробият полицейски кордон с димни бомби. От сградата на парламента демонстрантите отидоха пред полицейското управление с искане да освободят един от организаторите на по-ранните протести Саит Долапи. Протестиращите счупиха няколко прозореца на полицейската сграда. \r\nПрезидентът Илир Мета призова протестиращите да се въздържат от насилие, докато ръководителят на албанското правителство Еди Рама нарече поведението на опозицията „сляпа политика”. Вътрешният министър Сандер Леши отбеляза, че използваните от опозицията методи \"унищожават Албания\". \r\n\"С използването на коктейли \"Молотов\", \"не се строи демокрацията, а се унищожава Албания. Това не може да бъде позволено! Призовавам отговорните граждани да се въздържат от нападения срещу институции. Никой не смее да подпали отново Албания!\" - подчерта Леши. \r\nСъботните протести в Тирана, в резултат на които бяха задържани повече от 50 души, станаха четвърти поред от началото на текущата година. Опозиционери, водени от лидера на ДП Баша, настояват за оставката на сегашното правителство и възнамеряват да бойкотират предстоящите общински избори в края на юни. Организираните досега протести на опозицията бяха придружени от опити за насилствено влизане в сградата на парламента, сблъсъци между демонстранти и полицията. Към днешна дата са образувани наказателни дела срещу 33 души.  Юлиян Марков", "date": "2019.05.12", "title": "ТАСС: При съботните протести в Албания са ранени 15 полицаи"}
{"url": "http://www.focus-news.net/news/2019/05/12/2656820/nimh-uvelichenieto-na-oblachnostta-ot-zapad-shte-prodalzhi-maksimalnite-temperaturi-shte-sa-mezhdu-21-i-26.html", "text": "Днес увеличението на облачността от запад ще продължи и по-късно през деня на отделни места в Западна България ще превали дъжд. Това съобщи за  Агенция „Фокус“  дежурният синоптик в  Националния институт по метеорология и хидрология (НИМХ)  Христо Христов.  Ще духа до умерен изток-югоизточен вятър. Максимални температури между 21° и 26°, в София около 22°. \r\nНад Черноморието преди обяд ще бъде слънчево, след обяд с разкъсана облачност, първоначално висока. Ще духа слаб до умерен вятър от изток-югоизток. Максимални температури на въздуха: 15°-18°. Температурата на морската вода е 13-15°, вълнението на морето ще бъде 2 бала. \r\nНад планините облачността ще е значителна и в следобедните часове на места ще превали. Ще духа умерен, предимно южен вятър. Максимална температура на височина 1200 метра около 15°, на 2000 метра - около 7°. \r\nАтмосферното налягане през деня слабо ще се понижи и ще бъде близко до средното за май.", "date": "2019.05.12", "title": "НИМХ: Увеличението на облачността от запад ще продължи, максималните температури ще са между 21° и 26°"}
{"url": "http://www.focus-news.net/news/2019/05/12/2656818/predstoyashti-sabitiya-v-stranata-za-12-may-agentsiya-fokus.html", "text": "*** \r\nОт 10.00 часа президентът Румен Радев ще приеме строя на почетния караул, след което ще присъства на церемонията по издигане на националния флаг на пл. „Акад. Николай Хайтов“ за празника на Асеновград. От 10.20 часа а церемония по издигането на националното знаме ще се проведе от 10.20 часа. След това ще прозвучат празнични слова на кмета на Община Асеновград д-р Емил Караиванов и президента на Република България Румен Радев. В 10.30 часа президентът Румен Радев ще приветства жителите и гостите на града по случай празника. \r\nПразникът продължава с поднасяне на венци и цветя пред паметника на патрона на града цар Иван Асен II и концертна програма на сцената в градския парк.  \r\n*** \r\nОт 09.00 часа пред Народното събрание ще започнат ученическите състезания и училищните щафети от инициативата RUN4EU. От 10.00 часа на стадион „Васил Левски“ ще започнат атлетически игри за най-малките, а от 11.15 ч. състезание на 600 метра за ученици. \r\n*** \r\nОт 10.00 часа в Националния природонаучен музей ще бъде открито четвъртото издание на „Български исторически четения“ 2019, посветени на темата „Зов Български“. \r\n*** \r\nОт 10.00 часа на Голямата поляна в Южния парк  ще се проведе единадесетото издание на празника Фамилатлон,  посветен на семейството, спорта и здравословния начин на живот. \r\n*** \r\nОт 16.00 часа в зала Нетера Космос на София Тех парк ще се проведе лекция на унгарския астрофизик Агнеш Киш-Тот за черните дупки. \r\n*** \r\nОт 09.00 часа НПК „Асенова крепост“ ще работи с вход свободен. \r\n*** \r\nОт 10.00 часа пред Пантеона и на паркинга на Kaufland (ул. „Янко Комитов“ 8) ще бъдат разположени пунктове на кампанията „Книги за смет“. \r\n*** \r\nВ 12.00 часа на паметника на Богдановия хълм ще бъде отслужен молебен и ще прозвучи тържествен залп. От паметника ще тръгне литийно шествие по паметните места от април 1876 година. ще се проведе в Батак на 12 май. В 14.00 часа ще бъдат положени венци по паметната алея, улица „Априлци”, пред паметника на Драган Манчов, паметника на виконтеса лейди Емили Странгфорд, паметника на Джанюариъс Макгахан и пред паметника на Виктор Юго. Поклонението ще продължи с полагане на венци, благодарствен молебен и тържествен залп с оръжие на паметника в местността „Вакъфа”, Беглишките хармани“. В 16.00 часа на площад „Освобождение“ ще бъде представена възстановката „Подготовка и обявяване на въстанието в Батак“. \r\n*** \r\nОт 10.00 часа в Експоцентър „Флора“ продължава фестивалът „Бургас твори“. \r\n*** \r\nОт 11.00 часа в „Арт-И-Факти“ в Туристически комплекс „Акве Калиде“ в Бургас децата ще изработват гирлянди с нанизани изящни фигурки на цветя, направени от хляб. \r\n*** \r\nОт 17.00 часа в зала 2 на Експоцентър „Флора“ ще бъде представена книгата „Капитаните“. \r\n*** \r\nОт 17.00 часа в залата на Професионална гимназия за компютърно програмиране и инoвaции официално ще бъде открит Хакатон, посветен на софтуерната разработка, дизайн, информационни технологии и иновативни продукти. \r\n*** \r\nОт 18.00 часа в салона на Опера Бургас класовете по класически балет при Националното училище за музикално и сценично изкуство (НУМСИ) „Проф. Панчо Владигеров“ ще закрият учебната година с бляскав Гала концерт. \r\n*** \r\nОт 18.00 часа в Културен дом на нефтохимика младежка театрална трупа „Валери и приятели“ към Народно читалище „Асен Златаров 1940“ ще направи изпращане на 12 абитуриенти от бургаски гимназии с премиерното представление на „Фатално число“ – съвременна руска комедия от Олга Никифорова.  \r\n*** \r\nОт 09.30 часа на площад „Независимост“ пред Операта ще стартира в четвъртото издание на Маратон Варна. \r\n*** \r\nОт 10.00 часа в Юнашкия салон ще се проведе Международният Ден на Scratch. \r\n*** \r\nОт 12.00 часа в зала 1 на  Фестивален и конгресен център – Варна ще се проведе, благотворителна изложба – концерт „И аз съм българче“, организирана от Школа по изкуства „Магия 7“. \r\n*** \r\nОт 14.00 часа по бул. „Васил Левски“ ще се проведе градски етап на „Рали 2019“. Очаква се финалът да се състои около 16.30 часа. \r\n*** \r\nОт 10.00 часа ще бъдат поднесени цветя на паметника на Илиян Николов, създател на Старопланинския събор Балкан фолк 2019”.  \r\n*** \r\nОт 10.00 часа пред Mall Veliko Tarnovo и пред хипермаркета „Кауфланд“ – ул. „Краков“ 2Б ще бъдат разположени пунктове, част от кампанията „Книги за смет“. \r\n*** \r\nОт 10.00 часа ще се проведат конни игри и надбягвания. \r\n*** \r\nОт 10.30 часа в селото ще започне ХIX празник на баницата \r\n*** \r\nОт 11.00 часа в Заседателната зала на Община Враца кметът Калин Каменов ще проведе консултации за определяне съставите на допълнителни секционни избирателни комисии. \r\n*** \r\nОт 10.00 и от 11.30 часа на Стадион „Захарни заводи” ще се проведат срещите от първенството на футбол 7 и футбол 9: ОФК „Локомотив” гр. Горна Оряховица – ФК „Изгрев 93“ с. Царевец и ФК „Долна Оряховица” гр. Долна Оряховица – ФК „Спарта“ с. Самоводене. \r\n*** \r\nОт 20.30 часа на пл. ,,Възраждане\" ще се състои спектакъл на Драматично-куклен театър ,,Иван Радоев\" ,,Актьорите на Плевен\". \r\n*** \r\nОт 10.00 часа в парк „Лаута“ ще се проведе 4-тото издание на Народен събор „Пловдив“. \r\n*** \r\n*** \r\nВ 12.00 часа в парк \"Възраждане\" кандидатът за евродепутат от БСП Момчил Неков ще вземе участие в спортен празник.  \r\n*** \r\nВ 10.00 часа кандидатите за евродепутати от БСП Иван Кръстев и Тодор Стоилов ще посетят Асеновата крепост. Те ще присъстват на церемонията по удостояване на граждани с почетни звания на община Асеновград и ще вземат участие в шествие до центъра на Асеновград. В 11.00 часа Кръстев и Стоилов ще поднесат цветя на паметника на Иван Асен II и ще присъстват на церемонията по издигане на знамената. В 12.00 часа в градския парк в Асеновград Кръстев и Стоилов ще вземат участие в панаира на традиционните български занаяти и местни специалитети. В 14.00 часа Иван Кръстев ще посети район \"Западен\" на Пловдив. В 16.00 часа на главната улица в града Кръстев и Стоилов ще се срещнат с граждани.  \r\n*** \r\nВ 18.00 часа в клуба на БСП кандидатите за евродепутати Деница Златева и Емил Георгиев ще се срещнат с обществеността. \r\n*** \r\nВ 16.00 часа в салона на читалището кандидатите за евродепутати от БСП Деница Златева и Емил Георгиев ще се срещнат с граждани.  \r\n*** \r\nВ 15.00 часа в залата на читалището кандидатите за евродепутати от БСП Сергей Станишев и Валери Жаблянов ще се срещнат с граждани.  \r\n*** \r\nВ 18.00 часа в Огледална зала \"Нели Божкова\" кандидатите за евродепутати от БСП Сергей Станишев и Валери Жаблянов ще се срещнат с жители.  \r\n*** \r\nВ 10.00 часа кандидатите за евродепутати от БСП Деница Златева и Емил Георгиев ще посетят традиционния неделен пазар в селото. \r\n*** \r\nВ 13.30 часа в салона на читалището кандидатите за евродепутати от БСП Деница Златева и Емил Георгиев ще се срещнат с жители.  \r\n*** \r\nВ 18.00 часа в залата на общината кандидатът за евродепутат от БСП Цветелина Пенкова ще се срещне с жители на града.   \r\n*** \r\nВ 11.00 часа в местността Ушите кандидатът за евродепутат от БСП Димитър Данчев ще вземе участие в традиционно отбелязване на убийството на 39 партизани.  \r\n*** \r\nВ 11.30 часа на площад \"Защитата на Каварна\" кандидатите за евродепутати от БСП Сергей Станишев и Валери Жаблянов ще се срещнат с граждани. В 12.00 часа в залата на Общината в града те ще срещнат с обществеността.  \r\n*** \r\nВ 11.30 часа в клуба на БСП кандидатите за евродепутати Деница Златева и Емил Георгиев ще се срещнат с граждани.  \r\n*** \r\nОт 11.00 часа в конферентната зала на хотел ,,Ростов“ ще се проведе среща с кандидата за евродепутат от листата на „БСП за България“ Велизар Енчев. \r\n*** \r\nВ 19.00 часа в х-л \"Рига\" кандидатът за евродепутат от БСП Велизар Енчев ще се срещне с жители на града.  \r\n*** \r\nВ 11.30 часа в Дунавския парк кандидатът за евродепутат от БСП Цветелина Пенкова ще се срещне с граждани.  \r\n*** \r\nВ 16.00 часа на площада кандидатът за евродепутат от БСП Цветелина Пенкова \r\nще се срещне с граждани.  \r\n*** \r\nОт 17.00 часа в залата на общинския съвет „Коалиция за България“ ще проведе среща с обществеността. В събитието ще участват председателят на коалицията Румен Петков, водачът на листата проф. Боян Дуранкев, както и представители на националното и местното ръководство на коалицията.  \r\n*** \r\nВ 10.15 часа в центъра на града кандидатите за евродепутати от БСП Иво Христов и Петър Витанов ще се срещнат с граждани. В 11.00 часа в Образцово народно читалище \"Напредък-1864\" също ще имат среща с граждани.", "date": "2019.05.12", "title": "Предстоящи събития в страната за 12 май (Агенция „Фокус“)"}
{"url": "http://www.focus-news.net/news/2019/05/12/2656819/predstoyashti-mezhdunarodni-sabitiya-za-12-may-agentsiya-fokus.html", "text": "***  Встъпване в длъжност на новия македонски президент Стево Пендаровски \r\n***  Визита на китайския външен министър Ван И \r\n***  Президентски избори в Литва \r\n***  . Шеста фаза на парламентарните избори в Индия \r\n***  Протести на опозицията след призива на Хуан Гуайдо \r\n***", "date": "2019.05.12", "title": "Предстоящи международни събития за  12 май  (Агенция \"Фокус\")"}
{"url": "http://www.focus-news.net/news/2019/05/12/2656817/aktualna-patna-obstanovka.html", "text": "След обяд ще се развива купеста облачност и на места, главно в западните и планинските райони ще превали и прегърми. Вятърът ще се ориентира от изток-югоизток и ще е слаб до умерен. Минималните температури ще са между 6° и 11°, максималните - между 21° и 26°. Това съобщиха от пресцентъра на  Агенция „Пътна инфраструктура“ . Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтни дейности на виадукти при км 13+140 и км 15+940. Движението се осъществява двупосочно в платното посока София.  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 31.05.2019 г. \r\nОбласт Пазарджик: \r\nДо 13.05.2019 г. движението в участъка от км 61 до км 69 в посока София се осъществява само в изпреварващата  лента поради ремонт на асфалтовата настилка. Трафикът се осъществява и се регулира с пътни знаци.  \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното посока София, поради ремонтни дейности на платното посока Бургас до 31.05.2019 г. Трафикът е: \r\n•\tв по една лента в двете посоки от 10 часа всеки понеделник до 13 часа всеки петък; \r\n•\tв две ленти в посока Бургас и една лента в посока София от 13 часа всеки петък до 17 часа всяка събота; \r\n•\tв една лента в посока Бургас и две ленти в посока София от 17 часа всяка събота до 10 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\n-\tПътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\n-\t пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“.  \r\nОбласт Пловдив: \r\nДвижението в участъка от км 106 км до км 119 в посока Бургас се осъществява саво в изпреварващата лента поради частични ремонтни дейности на асфалтовата настилка до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки до 30.09.2019 г. за осигуряване безопасността на движението поради неравности на пътната настилка  \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270.  \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до служебна пътна връзка/ е ограничено поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок;  \r\nДвижението на автомобили до 12 тона и МПС над 12 тона, пътуващи в посока Варна, в участъка от км 31+996 до км 33+780 се осъществява двупосочно в платното в посока Варна поради ремонтно-възстановителни дейности на виaдукт при км 33+600 и тунел „Витиня“ до 28.05.2019 г.; \r\nДвижението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и км 37+920.  \r\nДвижението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360 до 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в платното в посока Варна поради ремонтни дейности до 24.05.2019 г. в платното в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна.  \r\nДвижението в участъка пътен възел „Повеляново” – пътен възел „Слънчево” от км 406+850 до км 416+200 се осъществява двупосочно в платното в посока Варна поради ремонтни дейности до 24.05.2019 г. в платното в посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна.  \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС;  \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т; \r\n- „Петрохан“ – целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.   Състояние на републиканската пътна мрежа : \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Монтана – с. Крапчене от км 112+000 до км 114+000 се осъществява в една лента поради изсичане на храсти и почистване на окопи. Движението се регулира с пътни знаци. Срок до 13.05.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10 до 18 часа. Обособяват се две ленти в посока София и една в посока Перник – до  31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС до 30.09.2019 г. поради намален габарит на пътя. \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“ - до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението по път София – Кулата в района от изхода на гр. Благоевград до тунела на с. Железница от км 366+000 до км 370+000 се осъществява с повишено внимание поради ремонтни дейности. Участъкът е обозначен с пътни знаци. Водачите да се движат с повишено внимание и съобразена скорост. Срок до 15.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. \r\nОбласт Велико Търново: \r\nДо 31.05.2019 г. движението в участъка Велико Търново – Антоново се осъществява в една лента от км 137 до км 172+900 поради ремонт на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация и указанията на регулировчиците.  \r\nОбласт Търговище:  \r\nДвижението в участъка Търговище – опорен пункт Белокопитово от км 248 до км 250+300 се осъществява в една лента до 31.10.2019 г. поради дейности, свързани със строителството на обект: АМ „Хемус”. Срок  \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – Радомир от км 43+300 до км 64+800 в участъка граница с област Кюстендил до разклона за с. Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Организацията на движение се регулира с пътни знаци. Срок до 17.05.2019 г.  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nОбласт Сливен: \r\nДвижението в участъка Бинкос – п.в. „Петолъчката“ от км 374+100 до км 421+100 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\n„Златни пясъци-Варна”.Ограничено е движение в участъка Златни пясъци – разклон за „Аладжа“ манастир от км 88+803 до км 93+180 поради провеждане на автомобилно състезание рали „България-2019”. Ограничението важи за 12.05.2019 г. от 07:00 ч до 13:00 ч. \r\nОбходен маршрут: по улиците на”Ален мак”.  \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 20.05.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6008: Движението по път III-6008 в участъка от бензиностанцията при км 13 до Камено от км 13+000 до км 14+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движението по път III-9009 Панчарска рампа – Ново Паничарево от км 3+000 до км 7+000 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Участъкът е сигнализиран с пътни знаци. Срок до 17.05.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nПът III-9006: Движението по път III-9006 Аврен – Синдел от км 17+500 до км 23+900 се ограничава поради провеждането на рали състезание „Рали-2019“. Срок до 16:00 часа на 12.05.2019 г.  \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Севлиево – Янтра се осъществява в едната лента поради ремонт на мостово съоръжение при км 16+374. Поставена е необходимата сигнализация. Срок до 13.05.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 13.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движението по път III-6202 Слокощница – Богослов от км 4+000 до км 8+000 се осъществява в една лента поради частични ремонтни дейности на асфалтовата настилка. Сигнализирано е с пътни знаци. Срок до 17.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000  се извършва с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nПът III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 15.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 20.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 20.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът ІІ-81: Движението по път ІІ-81 „Петрохан“ – с. Благово от км 63+500 до км 89+000 се осъществява в една лента поради почистване на пътната настилка от инертни материали. Скоростта е ограничена до 50 км/ч, като движението се регулира от сигналисти на място. Срок до 13.05.2019 г.; \r\nПът ІІ-81: Движението по Път ІІ-81 Боровци – Монтана от км 89+000 до км 102+000 се осъществява в една лента поради извършване на ремонтни дейности на асфалтовата настилка. Скоростта е ограничена до 50 км/ч и движението се регулира от сигналисти на място. Срок до 13.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-162: Движението по път ІІІ-162 с. Миланов – с. Стояново от км 11+900 до км 29+900 се осъществява в една лента поради извършване на ремонтни дейности и почистване на  пътната настилка. Срок до 15.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-605: Движението по път III-605 Радомир – Перник в района на Батановци от км 1 до км 2 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.05.2019 г.; \r\nПът III-6032: Движението по път III-6032 Лесковец – Батановци от км 1 до км 5 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: На път II-86 Пловдив – Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Сигнализацията включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г.; \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г. \r\nПът III-6601: Движение по път III-6601 Сливен – граница с ОПУ Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът II-86: Движението по път II-86 Чепеларе – проход Рожен – Смолян от км 80+000 до км 87+620 се осъществява с повишено внимание поради почистването на пътното платно от пясъци. Участъците са сигнализирани с пътни знаци. Срок до 19.05.2019 г. \r\nПът ІІ-86: Движението по път II-86 Хвойна – Чепеларе – Смолян от км 54+000 до км 87+000 се осъществява с повишено внимание поради частични ремонти дейности на асфалтовата настилка. Участъкът е сигнализиран с пътни знаци. Срок до 12.05.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-55: Движението по път II-55 Велико Търново – Нова Загора от км 33+420 до км 50+000 в посока Нова Загора се осъществява в една лента поради ремонтни дейности на асфалтова настилка. Движението се регулира от временна сигнализация и знаково стопанство. Срок до 13.05.2019 г.; \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 17.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 17.05.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.05.12", "title": "Актуална пътна обстановка"}
{"url": "http://www.focus-news.net/news/2019/05/12/2656813/b92-sarbiya-amerikanskiyat-poslanik-v-belgrad-reagira-na-prisastvieto-na-general-lazarevich-na-voenen-parad.html", "text": "Посланикът на САЩ в Белград Кайл Скот смята, че присъствието на генерал Владимир Лазаревич начело на Безdмъртния полк в Ниш по повод Деня на победата за позорно, предава белградската медия „Б92“. \r\n„Позорно е осъден военен престъпник да върви начело на тези, които искат да почетат съюзниците, загинали в борбата за справедливост и мир в Европа. Ден на Европа=Европейски ценности“, написа Скот на сръбски в „Туитър“. \r\nТой добави линк към материал, публикуван от опозиционния вестник Danas, със снимка, показваща как генералният секретар на сръбското президентство Никола Селакович помага на Лазаревич да си облече палтото. \r\nГенерал Лазаревич, бивш командващ на Прищинския корпус и Трета армия на югославската армия, бе осъден за престъпления срещу човечеството, нарушения на законите и обичаите на войната и други нехуманни действия на 14 години затвор от Хагския трибунал. \r\nТой бе освободен на условно предсрочно освобождаване през декември 2015 г., след като прекара повече от 10 години в затвора на трибунала. \r\nПревод и редакция:", "date": "2019.05.12", "title": "„Б92“ (Сърбия): Американският посланик в Белград реагира на присъствието на генерал Лазаревич на военен парад"}
{"url": "http://www.focus-news.net/news/2019/05/12/2656825/mvr-poradi-podmyana-na-mrezhovi-ustroystva-se-ochakva-zatrudneniya-v-dostapa-na-sayta-na-ministerstvoto.html", "text": "От 9 до 24 часа, поради подмяна на основни мрежови устройства, се очакват затруднения в достъпа до сайта на МВР, съобщиха от пресцентъра на  Министерството на вътрешните работи . Предварително поднасяме своите извинения за евентуални неудобства. Ползването на услугите на Пътна полиция ще са достъпни.", "date": "2019.05.12", "title": "МВР: Поради подмяна на мрежови устройства се очаква затруднения в достъпа на сайта на Министерството"}
{"url": "http://www.focus-news.net/news/2019/05/12/2656821/prezidentat-rumen-radev-shte-prisastva-na-vstapvaneto-v-dlazhnost-na-novoizbraniya-darzhaven-glava-na-severna-makedoniya-stevo-pendarovski.html", "text": "Президентът Румен Радев ще присъства в Скопие на церемонията по встъпване в длъжност на новоизбрания президент на Република Северна Македония Стево Пендаровски. Това съобщиха от  прессекретариата на държавния глава .", "date": "2019.05.12", "title": "Президентът Румен Радев ще присъства на встъпването в длъжност на новоизбрания държавен глава на Северна Македония Стево Пендаровски"}
{"url": "http://www.focus-news.net/news/2019/05/12/2656822/ek-v-sofiya-shte-se-sastoi-uchenicheskoto-sportno-byagane-run4eu.html", "text": "От 09.00 часа пред Народното събрание ще бъде даден старт на състезанието по бягане RUN4EU за ученици и училищни отбори. Това съобщиха от пресцентъра на  Представителството на ЕК в България . To включва няколко дисциплини: бягане на дистанции от 5 км, 10 км, 21.1 км за ученици, както и щафета за училищни отбори, при която 4 състезателя (ученика) изминават по 5 км, покривайки полумаратонска дистанция (21.1 км).  \r\nRUN4EU е инициатива на Представителството на Европейската комисия в България и Бюрото на Европейския парламент за България в партньорство със спортен клуб „Бегач“. Събитието се организира за втора поредна година и е част от честванията по повод Деня на Европа.  \r\nЗа да насърчи спорта сред най-младите и да им помогне да избегнат здравословни проблеми, Представителството на Европейската комисия отправя предизвикателство към ученици и училищни отбори да се включат индивидуално или отборно в състезанията по бягане, както и в други лекоатлетически занимания. На стадион „Васил Левски“ от 10.00 часа ще започнат лекоатлетически игри за най-малките, а от 11.15 часа ще стартира състезание по бягане на 600 метра за ученици.  \r\nБягането на дистанциите от 5 км, 10 км, 21.1 км и щафетата за ученици ще се проведат по трасетата на Kaufland София Полумаратон. Точните маршрути за различните дисциплини са публикувани на уебсайта на събитието.  \r\nТова е първото мащабно състезание по шосейно, градско бягане в страната, което ограничава използването на пластмаса за еднократна употреба, като заменя пластмасовите консумативи с техни устойчиви алтернативи. Мярката е израз на съвместните усилия за опазване на околната среда и намаляване разхищението на природни ресурси в контекста на приетата от ЕС Стратегия за пластмасите.  \r\nУчастниците в RUN4EU ще получат от специалните бегачески тениски на инициативата, както и други подаръци. За победителите в съответните дисциплини са предвидени допълнителни награди и медали. Наградите ще връчи ръководителят на Представителството на Европейската комисия в България Огнян Златев.  \r\nВсички състезания, част от RUN4EU, са безплатни. Повече информация за събитието можете да намерите  .", "date": "2019.05.12", "title": "ЕК: В София ще се състои ученическото спортно бягане RUN4EU"}
{"url": "http://www.focus-news.net/news/2019/05/12/2656823/prezidentat-rumen-radev-shte-poseti-asenovgrad.html", "text": "Президентът Румен Радев ще посети Асеновград за празника на града. Това съобщиха от  прессекретариата на държавния глава . В 10.00 часа държавният глава ще приеме строя на почетния караул, след което ще присъства на церемонията по издигане на националния флаг на пл. „Акад. Николай Хайтов“. В 10.30 часа президентът Румен Радев ще приветства жителите и гостите на Асеновград по случай празника.", "date": "2019.05.12", "title": "Президентът Румен Радев ще посети Асеновград"}
{"url": "http://www.focus-news.net/news/2019/05/12/2656826/pravoslavnata-tsarkva-otbelyazva-nedelyata-na-svetite-mironositsi.html", "text": "В третата неделя след Пасха Православната църква отбелязва Неделята на светите Мироносици, съобщи репортер на  Агенция „Фокус“ . По този повод във всички епархии на Българската православна църква се отслужва света Божествена Литургия. \r\nС благословението на Негово светейшество Българския патриарх и Софийски митрополит Неофит,  Негово преосвещенство Белоградчишкият епископ Поликарп - викарий на Софийския митрополит, ще оглави Архиерейска света Литургия в храм „Св. Николай Чудотворец“ в град Трън . Началният час е 9.30 часа.   \r\nНегово преосвещенство Константийският епископ Яков ще оглави Архиерейска света Литургия в храм „Св. Троица“ с. Братаница в Пловдивска епархия. Богослужението отново ще започне в 9.00 часа.  \r\nНикола Петков", "date": "2019.05.12", "title": "Православната църква отбелязва  Неделята на светите Мироносици"}
{"url": "http://www.focus-news.net/news/2019/05/12/2656827/pazardzhik-litiyno-shestvie-po-pametnite-mesta-ot-april-1876-godina-shte-se-provede-v-batak.html", "text": "Литийно шествие-поклонение по паметните места от април 1876 година ще се проведе в Батак. Това съобщи за  Радио „Фокус“ – Пазарджик  директорът на Исторически музей - Батак Теодора Пейчинова. Тя обясни, че то ще се носи от баташките деца, а след тях ще са жителите и гостите на града, които ще носят венци и цветя. „Литийното шествие тръгва в 12.00 часа от паметника на Богдановия хълм, където ще бъде отслужен молебен и ще прозвучи тържествен залп. Участниците в шествието ще преминат през площад „Освобождение”, ще спрат пред църквата „Света Неделя”, бюст-паметника на княз Алексей Церетелев, паметника на загиналите в Априлската епопея в Батак, бюст-паметника на Трендафил Керелов, бюст-паметника на Алексей Церетелев, пред паметника на загиналите във войните за Национално освобождение и за единна и свободна България.  \r\nВ 14.00 часа ще бъдат положени венци по паметната алея, улица „Априлци” в Батак, пред паметника на Драган Манчов, паметника на виконтеса лейди Емили Странгфорд, паметника на Джанюариъс Макгахан и пред паметника на Виктор Юго. Поклонението ще продължи с полагане на венци, благодарствен молебен и тържествен залп с оръжие на паметника в местността „Вакъфа”, Беглишките хармани“, уточни Пейчинова. Тя каза също, че в 16.00 часа на площад „Освобождение“ в Батак ще бъде представена възстановката „Подготовка и обявяване на въстанието в Батак“. \r\nВаня НИКОЛОВА", "date": "2019.05.12", "title": "Пазарджик: Литийно шествие по паметните места от април 1876 година ще се проведе в Батак"}
{"url": "http://www.focus-news.net/news/2019/05/12/2656824/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-dobrich-targovishte-plovdiv-sofiya-pleven-ruse-vidin-i-silistra.html", "text": "Кандидатите за евродепутати от листата на \"БСП за България\" ще посетят областите Добрич, Търговище, Пловдив, София, Плевен, Русе, Видин и Силистра. Това съобщиха от пресцентъра на  БСП . Добрич \r\nВ 11.30 часа на площад \"Защитата на Каварна\" в Каварна Сергей Станишев и Валери Жаблянов ще се срещнат с граждани. В 12.00 часа в залата на Общината в града те ще срещнат с обществеността. В 15.00 часа в залата на читалището в Генерал Тошево Станишев и Жаблянов ще се срещнат с граждани. В 18.00 часа в Огледална зала \"Нели Божкова\" в Добрич те ще се срещнат с жители.  Търговище \r\nВ 10.15 часа в центъра на Търговище Иво Христов и Петър Витанов ще се срещнат с граждани. В 11.00 часа в Образцово народно читалище \"Напредък-1864\" в града те ще се срещнат с граждани.   Пловдив \r\nВ 10.00 часа Иван Кръстев и Тодор Стоилов ще посетят Асеновата крепост. Те ще присъстват на церемонията по удостояване на граждани с почетни звания на община Асеновград и ще вземат участие в шествие до центъра на Асеновград. В 11.00 часа Кръстев и Стоилов ще поднесат цветя на паметника на Иван Асен II и ще присъстват на церемонията по издигане на знамената. В 12.00 часа в градския парк в Асеновград Кръстев и Стоилов ще вземат участие в панаира на традиционните български занаяти и местни специалитети. В 14.00 часа Иван Кръстев ще посети район \"Западен\" на Пловдив. В 16.00 часа на главната улица в града Кръстев и Стоилов ще се срещнат с граждани.  София \r\n12.00 часа в парк \"Възраждане\" в София Момчил Неков ще вземе участие в спортен празник.  \r\nВ 11.00 часа в местността Ушите, общ. Ихтиман, Димитър Данчев ще вземе участие в традиционно отбелязване на убийството на 39 партизани.  Плевен \r\nВ 11.00 часа в х-л \"Ростов\" в Плевен Велизар Енчев ще се срещне с граждани. В 15.00 часа в читалището в гр. Бяла той ще се срещне с обществеността. Русе   \r\nВ 19.00 часа в х-л \"Рига\" в Русе Велизар Енчев ще се срещне с жители на града.  Видин \r\nВ 10.00 часа Деница Златева и Емил Георгиев ще посетят традиционния неделен пазар в с. Арчар, общ Димово. В 11.30 часа в клуба на БСП в гр. Кула те ще се срещнат с граждани. В 13.30 часа в салона на читалището в с. Ново село Златева и Георгиев ще се срещнат с жители. В 16.00 часа в салона на читалището в с. Градец, общ. Видин, те ще се срещнат с граждани. В 18.00 часа в клуба на БСП в с. Раброво, общ. Бойница, Златева и Георгиев ще се срещнат с обществеността. Силистра \r\nВ 11.30 часа в Дунавския парк в Силистра Цветелина Пенкова ще се срещне с граждани. В 16.00 часа на площада в с. Секулово тя ще се срещне с граждани. В 18.00 часа в залата на Общината в Дулово Цветелина Пенкова ще се срещне с жители на града.", "date": "2019.05.12", "title": "Европейски избори 2019: Кандидатите за евродепутати от \"БСП за България\" ще посетят областите Добрич, Търговище, Пловдив, София, Плевен, Русе, Видин и Силистра"}
{"url": "http://www.focus-news.net/news/2019/05/12/2656828/denyat-12-may-v-balgarskata-istoriya.html", "text": "На 12 май 1836 г. делегация на българските въстаници пристига в Гургусовац (днес Княжевац), Сърбия, за да потърси помощ от сръбското правителство. През 1873 г. завършва Общото събрание на БРЦК в Букурещ. Заседанията се ръководят от Любен Каравелов. Същият ден в местността Съчма чешме при село Бинкос Стоил войвода е заловен от потеря. По инициатива на Капитан Петко войвода и на братя Петър и Никола Драгулеви във Варна през 1896 г. се създава Одринско емигрантско дружество \"Странджа\".  \r\nПрез 1901 г. по предложение на Найчо Цанов започва парламентарна анкета за управлението на либералите от 1899 г.-1900 г. Тя приключва с първия Държавен съд. На тази дата през 1945 г. влиза в сила наредбата-закон за гражданския брак. Първият граждански брак е сключен в София на следващия ден  .  \r\n2013 г. \r\nВ България се провеждат предсрочни парламентарни избори. \r\n2009 г. \r\nГенералният щаб на Българската армия е преименуван на Щаб на отбраната. \r\nТова е висшият орган на военното управление, чиято цел е да подпомага командващия въоръжените сили на дадена страна. В България исторически Генералният щаб осъществява военното ръководство на Българската армия.  \r\n2006 г. \r\nБрюкселският парламент ратифицира Договора за присъединяване на България и Румъния към ЕС със 77 – „ЗА“, 6 – „ПРОТИВ“. \r\nМитнически служители от Дунав мост Русе предотвратяват контрабанда на 90 000 щатски долара и 90 000 евро. Парите са открити при проверка на автобус с турска регистрация, пътуващ от Румъния за Турция. При извършената митническа проверка на превозното средство във въздухопровода на автобуса са открити 8 пакета, увити в кафяво тиксо, в които се е пренасяла валутата. Митничарите са съставили акт по валутния закон. Контрабандата е задържана. \r\n2003 г. \r\nБългарският президент Георги Първанов се среща с посланиците на Дания - Кристиан Фабер-Род, на Швеция - Стен Аск, на Норвегия - Ролф Балцерсен и на Финландия - Таисто Толванен. \r\nСред основните теми в разговорите са процесът на европейската и евроатлантическата интеграция на България и успехите, трудностите и перспективите пред страната ни в изпълнение на тези външно-политически цели. \r\nПо въпросите, свързани с Международния наказателен съд, президентът Първанов потвърждава становището си, че страната ни трябва да се придържа към общата европейска позиция. \r\nОт страна на посланиците е дадена висока оценка на предложената от президента инициатива за изработване на дългосрочна стратегия за приобщаването на Югоизточна Европа в европейските и евро-атлантическите структури. \r\n2001 г. \r\nПрезидентът Петър Стоянов полага първия електронен подпис на български държавен глава. \r\n1982 г. \r\nВ периода 11 - 12 май във Варна се провежда международен симпозиум за промишленото сътрудничество между партньорите от Изтока и Запада. \r\n1972 г. \r\nВ периода 11 - 12 май в София е проведена Европейска селска среща. \r\n1970 г. \r\nВъв Варшава е открита XXIV сесия на СИВ. По време на Варшавското съвещание на 14 май 1955 г. България, заедно с Албания, ГДР, Полша, Румъния, СССР, Унгария и Чехословакия, участва в създаването на Военно-политическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването £ и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. \r\nНа 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г. \r\n1957 г. \r\nСъздаден е Българският спортен тотализатор. През 1955 г. е направено първото официално писмено предложение от Върховния комитет за физическа култура и спорт /ВКФС/ до Министерство на финансите за създаване на тотализатор. Предложението, обаче е отхвърлено. \r\nВсе пак при изготвянето на държавния бюджет за 1957 г. с 18-то постановление на Министерския съвет се “Разрешава на ВКФС да организира тотализатор”. Организацията се възлага на Управление физкултурни съоръжения и спортни прояви. Това управление отпуска на тотализатора заем от 150 000 лв. за цялостната му подготовка и организация – отпечатване на фишове, материали и всички други необходими разходи. Българският спортен тотализатор започва своята дейност с игра на Спорт ТОТО 1 - 12 редовни срещи и 2 резервни при залог 1 лв. за една колонка, с четири печеливши групи. \r\n1945 г. \r\nВлиза в сила наредбата-закон за гражданския брак. Първият граждански брак е сключен в София на следващия ден. \r\n1921 г. \r\nОбнародван е Закон за трудовата поземлена собственост, който определя 300 декара да е максималния размер на обработваемата земя, притежавана от едно семейство. \r\n1913 г. \r\nС нота до българското правителство сръбският кабинет заявява, че съюзният им договор от 29 февруари 1912 г. вече няма задължителна сила и цяла Македония се обявява за спорна за трите сили - Сърбия, Черна гора и България, зона. Според сключения през 1912 г. договор Сърбия признава правото на България да притежава земите на изток от р. Струма и Родопите, а България – правото на Сърбия върху териториите на север и запад от Шар планина. Македония се разделя на две части: безспорна , която се дава на България, и спорна, чиято съдба ще се реши под арбитража на руския цар. Безспорната зона обхваща територията на изток от линията Крива паланка – с. Гъбовци на Охридското езеро. Докато българската армия се сражава на Тракийския фронт срещу турските войски, Сърбия и Гърция окупират Вардарска и Егейска Македония. Завзета е и по–голямата част от безспорната зона и въпреки предварителните договорености Сърбия отказва да я върне на България. Нещо повече, на 1 май 1913 г. в Атина, капитан Йоанис Метаксас и полковниците Петър Пешич и Душан Туфегдич подписват военна конвенция за взаимопомощ в случай на война с България. В Югоизточна Македония се съсредоточава 90 000 –на гръцка армия, а в районите на Гевгели, Велес, Куманово и Пирот- 150 000 - на сръбска армия. Същевременно гръцкият флот се задължава да действува покрай северното крайбрежие на Бяло море. В Конвенцията са договорени и териториалните въпроси, след разгрома на България. Сърбия получава право над земите на север от линията Градец — Беласица — Перелик, а Гърция — южно от тази линия. По този начин страната ни се лишава напълно от новоосвободените земи в Македония. С навлизането на военни сили в началото на май е поставено началото на сръбско-гръцкия геноцид срещу македонските българи. Чети извършват насилия над мирното население, започват да действат военнополеви съдилища и се извършват военни репресии в Скопие, Велес, Битоля, Кукуш и Сяр. В този период гръцката армия опустошава около 160 български селища. На 15 май 1913 г. македонската емиграция връчва меморандум против сръбските и гръцките насилия над македонските българи на посланиците на Великите сили в София. Междувременно на 7, 13 и 14 май руският външен министър С. Д. Сазонов с телеграми съветва Иван Гешов Струга, Крушово, Велес и Кратово да се предадат на Сърбия. Съветите са отхвърлени на 18 май. Въпреки това в края на месец май Сърбия и Гърция настояват в София за общ руски арбитраж, докато България приема арбитраж само за спорната зона. По това време в Солун вече е подписан тайният военно-политически договор от 19 май 1913 г. между Сърбия и Гърци. Той е насочен изцяло насочен против България. Според 11-те му точки двете държави отново си гарантират земите в Егейска и Вардарска Македония, окупирани от тях през Балканската война 1912–1913 г. По силата на този акт на Сърбия се предоставят всички земи на запад и изток от р. Вардар до планината Осогово. На Гърция се признавали земите, намиращи се на юг от планината Беласица до залива Елефтера, разположен източно от устието на р. Струма. Двете държави се задължавали да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ последват изявления, че Румъния търси приятелството на Сърбия и Гърция. С този акт се обезсилват Българо-сръбският договор 1912 г. и Българо-гръцкият договор 1912 г. и се подготвя почвата за избухването на Междусъюзническата война 1913 г. Българската войска от Тракия се разполага на запад по цялата граница със Сърбия и Гърция. Без да предупреди правителството цар Фердинанд издава заповед на генерал Савов за настъпателни действия срещу бившите съюзници. А те чакат само повод, за да започнат война с България. \r\n1901 г. \r\nПо предложение на Найчо Цанов започва парламентарна анкета по управлението на либералите от 1899 г.-1900 г. Тя приключва с първия Държавен съд. \r\n1896 г. \r\nПо инициатива на Капитан Петко войвода и на братя Петър и Никола Драгулеви във Варна се създава първото дружество на тракийските бежанци в България- Одринско емигрантско дружество \"Странджа\". От 25 май дружеството издава в. \"Странджа\". На 29 декември \"Странджа\" организира първи митинг във Варна. \r\nЦелите, които то си поставя са да защитава интересите на българите от Одринска Тракия пред българското правителство и пред Великите сили. През следващите години дейността на дружеството се разраства и обхваща и други населени места в страната. През 1900 г. Одринско емигрантско дружество \"Странджа\"се обединява с Върховния македонски комитет, който се преименува във Върховен македоно-одрински комитет (ВМОК). \r\n1876 г. \r\nСлед предателство из засада е убит един от ръководителите на Априлското въстание 1876 г. – Георги Бенковски. След разбиването на въстаниците на връх Еледжик и в Панагюрище Георги Бенковски се отправя с група свои другари към Стара планина с намерение да се прехвърли в Северна България и там да се свърже с останалите революционни окръзи. Бенковски вярва, че те също са въстанали. В случай че те не са се вдигнали на борба, възнамерява да премине в Румъния, да организира нова чета и да се върне отново в България, за да продължи борбата. В Тетевенския балкан, край с. Рибарица, Бенковски и придружаващите го няколко души са предадени от местен овчар на турските власти. \r\n1876 г. \r\nВ местността Съчма чешме, при с. Бинкос, Стоил войвода е заловен от потеря. Заради дръзкия му отказ да върви вързан е обезглавен и турците занасят главата му, набучена на кол, в с. Близнец. Два дни по-рано четата, ръководена от воеводата се бие при с. Нейково, Котленско. Той е ранен, а знаменосецът Стефан Серткостов е убит. Знамето се поема от Стоил войвода. Начело на останалите 4 въстаници той е повторно ранен и спира между селата Близнец и Бинкос, Сливенско. \r\nСтоил е роден в с. Инджекьой (днес Стоил войвода), Сливенско. През 1864-1873 г. е овчар в Добруджа. През 1873 г. се завръща в родното си село и сформира малка хайдушка чета в Батовската гора. Оттам прави набези към Варна и Балчик. Дружината му се увеличава и той се прехвърля в Котленския балкан. Предрешени в турски дрехи, а една част от четниците като роби с вързани на гърба ръце, минават през Котел, без някой да открие измамата, и продължават към Сливенския балкан. През 1875 г. Стоил войвода емигрира в Румъния. Там се свързва с революционната емиграция. Определен е за помощник-апостол на Ил. Драгостинов и войвода на чета във II - Сливенски, революционен окръг по време на Априлското въстание 1876 г. Подпомаган от Кондьо Кавръков, Михаил Гаджалов и др., Стоил войвода изгражда лагер в Стара планина в местността Кушбунар. Там са пренесени оръжие, боеприпаси и храна, а местото трябва да бъде сборен пункт и изходна база на сформираните чети. След избухването на въстанието към четата се присъединява четата на Ил. Драгостинов и Г. Обретенов. Дружината, към която се включват още въстаници наброява вече 72 души. Четниците водят няколко тежки сражения с турските потери, тръгнали по следите им след падналия сняг. \r\n1873 г. \r\nЗавършва Общото събрание на БРЦК в Букурещ. Заседанията се ръководят от Любен Каравелов. Участниците в събранието изслушват отчет на Панайот Хитов за резултатите от обиколката му из емигрантските комитетски центрове. Потвърждава се възприетата линия за най-скорошно вдигане на въстание в българските земи. Решено е да продължат преговорите със сръбското правителство. Някои изследователи отбелязват, че събранието решава да се отмени уставът на БРЦК и да се изпрати във вътрешността на страната чета, която да провери настроенията сред населението. Идеята за изграждане на единен ръководен център възниква след разпускането на Втората българска легия в Белград през 1868 г. и разгрома на четата на Хаджи Димитър и Стефан Караджа през юли същата година . Част от дейците на бившия Таен централен български комитет заедно с привържениците на революционните идеи на Г. С. Раковски полагат основите на групата Млада България. С подкрепата на тази групировка през 1868-1869 г. Васил Левски предприема първите две обиколки в българските земи и изграждането на революционни комитети в тях. През октомври 1869 г. е изграден и самият БРЦК в Букурещ. Поради активното участие на Любен Каравелов в създаването му той е натоварен и с изготвянето на неговата първа програма. Като крайна цел на българското националнореволюционно движение в нея се посочва борбата за извоюване на политическо освобождение на българския народ. При осъществяването на тази задача се разчита единствено на неговите собствени сили. Отхвърля се по най-категоричен начин намесата на външни фактори. Осъдена е остро политиката на съглашателство на българските чорбаджии с османските власти. БРЦК ратува за демократично управление на освободената българска държава. Важно място в програмата заема идеята на Любен Каравелов за установяване на добросъседски отношения с всички балкански народи, особено със сръбския и румънския, и за създаване на \"южнославянска или дунавска федерация\" от българи, сърби и румъни, като всеки от тях запази вътрешното си самоуправление и националния си суверенитет. За модел на тази федерация открито се посочва швейцарският опит. Във връзка с активизирането на националнореволюционната борба през 1870 г., в БРЦК се създават два центъра: външен и вътрешен. Първият е със седалище в Букурещ и има за задача да развива революционна пропаганда и да обедини силите на българската емиграция. За негов ръководител е определен Любен Каравелов. Вторият, наречен още БРЦК в Българско или Привременно правителство, се възглавява от Васил Левски. Той насочва дейността си в българските земи, където Апостола разгръща неуморна дейност за изграждане основите на вътрешната организация. \r\n1836 г. \r\nДелегация на българските въстаници пристига в Гургусовац (дн. Княжевац), Сърбия, за да потърси помощ от сръбското правителство. Участниците в делегацията са арестувани и изпратени в затвор. На тази дата са родени: \r\n1895 г. \r\nРоден е Теодосий Тодоров Анастасов – български писател. Той участва в Първата световна война, а след края на войната учителства. От 1921 г. е в София и учи в Свободния университет. Анастасов е редактор на първия студентски вестник \"Студентска мисъл\". Заедно с Н. Никитов през 1935-1945 г. редактира библиотеките \"Велики българи\", през 1937-1945 г. \"Български царе\" и през 1940 г. \"Художествено историческо четиво\". Анастасов пише разкази на съвременна тема, а произведенията му с исторически сюжет имат очерков характер. Негови съчинения са: \"Малък свят\" (1929 г.), \"Петър Делян\" (1929 г.), \"Бан Янука\" (1934 г.), поредица \"Велики българи\" (1935 г., 1938 г.), \"Дунавски разкази\" (1938 г.), \"Предисторически човек\" (1940 г.), \"В Асиро-Вавилония\" (1940 г.), \"Евреи\" (1941 г.), \"Даме Груев\" (1942 г.), \"Крали Марко\" (1945 г.), \"Пламък в огнището\" (1947 г.), \"Бачо Киро\" (1955 г.), \"Опълченци\" (1960 г.), \"През Балкана\" (1962 г.). Анастасов умира на 22 март 1983 г. в София. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.12", "title": "Денят 12 май в българската история"}
{"url": "http://www.focus-news.net/news/2019/05/12/2656833/burgas-v-grada-shte-se-provede-kampaniyata-knigi-za-smet.html", "text": "За 7-а поредна година в пет български града се провежда инициативата \"Книги за смет\". Това съобщиха от пресцентъра на  Община Бургас . Всеки, който предаде 1 кг пластмаса, може да получи книга по избор и отстъпка за други устойчиви продукти. В София, Пловдив, Бургас, Велико Търново и Стара Загора всеки може да донесе килограм годна за рециклиране пластмаса и да получи в замяна книга и отстъпка за други устойчиви продукти. Организатори на кампанията са фондация „Credo Bonum“ и издателство „Smart Books“. Към тях за седмото издание на „Книги за смет“ се присъединява Kaulfand България в контекста на дългосрочния ангажимент на компанията за ограничаване на пластмасата за еднократна употреба, предотвратяване на нейното използване, повече рециклиране и по-устойчиви опаковки. Във всеки град събитието ще започне в 10.00 часа и ще продължи до 13.00 часа. В град Бургас събитието ще е пред Пантеона и на паркинга на Kaufland (ул. „Янко Комитов“ 8). Желаещите да се включат в „Книги за смет“ трябва да носят пластмасата опразнена от съдържание, почистена и смачкана, за да заема по-малко място. Сред отпадъците, които няма да бъдат приемани, са блистери от лекарства, туби от масла, домакински електроуреди, авточасти. За всеки килограм пластмаса участниците ще получават талон за една хартиена или две електронни книги, които могат да бъдат изтеглени от сайта на „Книги за смет“. За да могат повече хора да се включат в кампанията, всеки участник може да получи максимум два талона за книги и един талон за отстъпка на продукти независимо от предаденото количество пластмаса. От първото издание на „Книги за смет“ през 2013 г. досега в резултат на кампанията у нас са рециклирани над 55 тона пластмасови отпадъци и са раздадени десетки хиляди книги. Миналата година участниците в събитието в Пловдив отчетоха най-добър резултат, което отреди на града първото място в символичната надпревара с кауза.", "date": "2019.05.12", "title": "Бургас: В града ще се проведе кампанията „Книги за смет“"}
{"url": "http://www.focus-news.net/news/2019/05/12/2656829/sofiya-vavezhda-se-organizatsiya-za-provezhdane-na-sofiyski-polumaraton-run-for-europe.html", "text": "Въвежда се организация за провеждане на Софийски полумаратон “Run for Europe” на 12 май, съобщиха от  пресцентъра на Столична община.", "date": "2019.05.12", "title": "София: Въвежда се организация за провеждане на Софийски полумаратон “Run for Europe”"}
{"url": "http://www.focus-news.net/news/2019/05/12/2656832/vratsa-obyavyava-se-konkurs-za-literatura-i-izobrazitelno-izkustvo-na-tema-sv-sofroniy-vrachanski-yarak-duhoven-primer-ot-minaloto-kam-nastoyashteto-i-badeshteto.html", "text": "С благословението на Негово високопреосвещенство Врачанския митрополит Григорий във Врачанска  епархия се обявява Конкурс за литература и изобразително изкуство на тема: „Св. Софроний Врачански – ярък духовен пример от миналото към настоящето и бъдещето“, съобщи репортер на  Агенция „Фокус“ . Той е посветен на 280-та годишнина от рождението на небесния покровител на Врачанската епархия, 225-та годишнина от ръкоположението му за епископ и 55-та годишнина от канонизацията му за светец, които се изпълват през настоящата година. Творческият конкурс е иницииран от Врачанската света митрополия, съвместно с Областната администрация – Враца и Регионалното управление на образованието – Враца. В него могат да участват деца и ученици от Врачанската епархия на възраст от 5 до 19 години. \r\nЦелта на конкурса е чрез припомняне делата на една от личностите, които възраждат и укрепват България, като държава на духа, вниманието на децата да се насочи към истинските духовни ценности и непреходни християнски добродетели, които ще ги облагородят, извисят и утвърдят в любовта към Бога и ближния. \r\nУчастниците могат да творят в следните раздели: Изобразително изкуство, Жанров обхват: иконопис; живопис; графика, Формат, материали и техника: по избор. \r\nКонкурсът се провежда в четири възрастови групи: Първа възрастова група – 5 и 6-годишни деца от подготвителните групи на детските градини; Втора възрастова група – 1 - 4 клас; Трета възрастова група – 5 - 7 клас; Четвърта възрастова група – 8 - 12 клас. \r\nВтори раздел: Литература, Жанров обхват: поезия; проза (разказ или есе), Конкурсът се провежда в две възрастови групи: Първа възрастова група – 5 - 7 клас; Втора възрастова група – 8 -12 клас. Всеки участник може да участва и в двата раздела с по едно авторско произведение, специално създадено за конкурса. Всяка конкурсна творба трябва да съдържа следната информация: Трите имена на участника; възраст; Клас, училище, школа; Точен адрес и телефон за връзка с родител или ръководител. Срок на изпращане на творбите: 1 септември 2019 г. Адрес на изпращане на творбите: гр. Враца, ул. “Христо Ботев“ № 4, Врачанска света митрополия или на e-mail: mitropolia.vraca@gmail.com. За контакти: ставрофорен иконом Николай Костадинов – тел.: 0879-80-30-25 \r\nОценяване: Комисиите по оценяването в двата раздела се определят от организаторите на конкурса. \r\nНаграждаване: В двата раздела се награждават 1-во, 2-ро и 3-то място с грамоти и предметни награди. \r\nВрачанска света митрополия пожелава на  всички участници в конкурса  творчески ентусиазъм, вдъхновение и Божие благословение!  \r\nНикола Петков", "date": "2019.05.12", "title": "Враца: Обявява се конкурс за литература и изобразително изкуство на тема „Св. Софроний Врачански – ярък духовен пример от миналото към настоящето и бъдещето"}
{"url": "http://www.focus-news.net/news/2019/05/12/2656830/burgas-gala-baleten-spektakal-na-numsi-prof-pancho-vladigerov-shte-bade-predstaven-v-operata.html", "text": "По традиция класовете по класически балет при Националното училище за музикално и сценично изкуство (НУМСИ) „Проф. Панчо Владигеров“ в Бургас ще закрият учебната година с бляскав Гала концерт. Това съобщиха от пресцентъра на  Община Бургас . И тази година почитателите на танца  ще се потопят в неговата магия  и ще се докоснат до  изкуството, събрало в себе си много красота, грация, нежност и въображение. В мултимедийния спектакъл ще вземат участие  бъдещите балетни артисти от 1 до 12 клас, които се обучават по специалност „Класически танц“. Техните педагози Недко Георгиев, Добрина Бахова,  Диляна Бахматова и Владимир Грудев  за пореден път са обединили усилията си, за да вдъхновят публиката  с езика на музиката и танца.  \r\nСпециален гост на балетната вечерта ще бъде  Даниел Тичков – премиер солист на Държавна Опера -Бургас. Зрителите ще имат възможност да се насладят както на първите стъпки на малките балерини, така и на хореографии по музика на класически и съвременни автори в изпълнение на ученици от гимназиалните класове. Децата ще представят образци от световното балетно наследство – па де дьо, вариации, дуети, ансамбли по музика на Адолф Адам, Лудвиг Минкус, Джакомо Майербер и др. Част от костюмите за Гала представлението са изработени от учениците от специалност „Сценичен костюм“ с преподавател Аглика Атанасова. За своята любов към балета и за своите мечти от сцената, в един необикновен мултимедиен спектакъл ще  разкажат възпитаниците на Училището  по изкуства и техните преподаватели от 18.00 часа, в салона на Опера Бургас. Билети на касата на Операта.", "date": "2019.05.12", "title": "Бургас: Гала балетен спектакъл на НУМСИ „Проф. Панчо Владигеров“ ще бъде представен в Операта"}
{"url": "http://www.focus-news.net/news/2019/05/12/2656836/", "text": "На тази дата през 1832 г. в Милано е премиерата на операта на Гаетано Доницети “Любовен еликсир”. През 1871 г. Бисмарк е назначен за канцлер на Германската империя - длъжност, която заема 20 години.  \r\nПрез 1881 г. Би Би Си осъществява първото в световната история пряко телевизионно предаване, като предава церемонията по коронацията на английския крал Джордж V, през 1937 г. На този ден през 1997 г. в Москва Борис Елцин и Аслан Масхадов подписват Договор за мир и принципите на взаимоотношенията между Русия и Чеченската Република Ичкерия. Космонавтите Сергей Залетин и Александър Калери извършват последното излизане в открития космос от борда на орбиталната станция “МИР” през 2000 г. На тази дата през 1974 г. се поставя началото на отбелязването на Световен ден на медицинските сестри. \r\n2018 г.  \r\nПърви парламентарни избори, след като Ирак обявява победа над екстремистката групировка \"Ислямска държава\", се провеждат в страната. За 329 места в парламента се борят близо 7000 кандидати от повече от десет политически коалиции. \r\n2017 г. \r\nГлобална кибер-атака наречена WannaCry нарушава компютърните и телефонните системи в цял свят. WannaCry е зловреден софтуер който криптира и заключва ценните файлове на потребителите, след което изисква откуп в размер на 300-600 долара в Биткойни за отключването им. \r\n2016 г. \r\nСенатът в Бразилия отстрани временно президентът Дилма Русев, за да бъде съдена по обвинение, че е нарушила бюджетния закон. Решението е взето с 55 гласа при необходими 41, и 22 против, след продължило над 20 часа заседание. \r\n2015 г. \r\nАмериканското правителство разрешава на Royal Dutch Shell да стартира програмата си за проучване и добив на нефт и газ в Арктическия океан. \r\n2014 г. \r\nПриключва последният девети етап от парламентарните избори в Индия. Участват рекордните 66,4 % от избирателите на страната. \r\n2013 г. \r\nПапа Франциск канонизира 813 Отрантски мъченици. \r\n2012 г. \r\nБанките в Гърция се подготвят за завръщане на драхмата. Управителите на централните банки на страните членки на ЕС се консултират за възможното излизане на Гърция от еврозоната. \r\n2011 г. \r\nПредседателят на комисията по външна политика и отбрана в израелския парламент Шаул Мофаз, след преговори в Москва иска Русия да спре доставките на оръжие за Сирия и други нестабилни държави. \r\nВулканът „Етна“ изригва разтопена лава през нощта и сутринта в съпътствие на силен подземен грохот. На източния склон на вулкана се образува нов миникратер. Вулканичната пепел достига град Катания. Летището е затворено за един ден. \r\n2008 г. \r\nВ 14:28 CST (09:28 EET) с център в окръг Вънчуан, провинция Съчуан, Югозападен Китай земетресение разлюлява земята. Магнитудът му е 8 по скалата на Рихтер според Държавното сеизмологично бюро на Китай.  \r\nЗеметресението довежда до голям брой човешки жертви. По данни на китайското правителство от 24 май загиват 60 560 души. Ранените са повече от 352 290. Смята се, че жертвите може да бъдат много по-многобройни, ако епицентърът е в близост до столицата на провинцията Чънду. \r\nМинистър-председателят Уън Дзябао пристига на мястото на бедствието броени часове, след като то се случва и утешава жителите със своя призив „да бъдат спокойни, смели и да имат доверие“ и изисква още в полунощ на същия ден да се възстановят пътищата в окръга Вънчуан. Призовава военнослужещите всемерно да допринесат за възстановяването им, за да се извършат издирвателно-спасителни операции. Предполага се, че са разрушени половин милион сгради. \r\nВ същото време едновременно с посещението на премиера е свикано спешно заседание на Политбюро на ЦК на ККП, на което президентът Ху Дзинтао призовава отстраняването на последствията от земетресението да стане „особено належаща задача“ за партийните комитети и местните правителства.  \r\nПо данни на говорител на китайското МВнР нито един чуждестранен гражданин не загива или пострадва. \r\nЗаместник-министър-председателят Хуей Лянюй, узнавайки за случилото се, прекъсва незабавно официалното си посещение в Уругвай и се връща в КНР.  \r\nРазрушенията в Съчуан \r\nМножество данни за жертви има от съседните на Съчуан провинции (по данни от 13 май) - в Гансу загиналите са 189, пострадалите - 877, а в Гандзи-тибетския автономен окръг загиват шестима, а ранените са 12. \r\n2003 г. \r\nВ Рияд, Саудитска Арабия след разрушителна атака на „Ал-Кайда“ са унищожени няколко жилищни комплекса, в които живеят чужденци; убитите са 26, а ранените над 160 души. \r\n2002 г. \r\nУнищожен е проектът „Буран“ (от руски език – „Снежна буря“) при инцидент в хангара, където се съхранява. \r\nТова е космически кораб за многократно използване, създаден в СССР в средата на 80-те години на 20. век. За пръв и единствен път той е изстрелян в орбита на 15 ноември 1988 г. с помощта на ракетата-носител „Енергия“, без екипаж на борда. Корабът се управлява от Земята. Програмата е прекратена през 1993, а корабът е унищожен през 2002 г. при инцидент с хангара, в който се съхранявал. \r\nПри първия си полет „Буран“ обикаля Земята два пъти за 206 минутен полет. При връщането си изпълнява автоматично кацане на площадката до космодрума „Байконур“, където въпреки скоростта на странично духащия вятър от 17 м/сек. каца само на 3 метра встрани и 10 м по-напред от обозначеното за кацане място. \r\nКосмическият кораб е с тегло 105 тона. Масата на конструкцията съставлява 62 тона. Масата на полезния товар при височина на орбитата 250 км е 30 т, а при височина 450 км — 27 т. Обем на кабината на екипажа - 73 куб. м. за екипаж (от 2 до 4 човека) и пътници до 6 (общо до 10 човека). Масата на полезния товар, връщан от орбита на земята е до 15 тона. Дължината на „Буран“ е 35,4 метра, височината му е 16,5 м, размахът на крилете му е около 24 м, а ширината на фюзелажа му е 5,6 м. \r\nПострояването му е възложено на Тушинските машиностроителни заводи, разположени в северозападната част на Москва. „Буран“ е предназначен за многократно използване, като с негова помощ е възможно извеждането на космически апарати в Космоса. \r\nНа външен вид „Буран“ е подобно на американските совалки. Руснаците правят опити да създадат нещо различно, но се спират на точно аеродинамично копие. Има и значителни разлики. Космическият кораб няма двигатели и има повече полезен обем. В орбита го извеждат външни ракети носители. Това му дава четири пъти по-голяма товароподемна сила. За разлика от совалките на САЩ, чиито носители са с твърдо гориво, „Буран“ има носители с течно гориво, които могат да се изключват. Така могат да се избегнат трагедии като тази с „Чалънджър“. \r\nСлед разпадането на СССР проектът „Буран“ първоначално е замразен, а към 1993 г. е прекратен. По план трябва да бъдат построени 5 орбитални кораба, от които само два са осъществени, а третият е недостроен. Първият кораб-изделие 1.01 е единственият, летял в космоса. На 12 май 2002 г. е унищожен, в резултат на разрушаване на покрива на зданието, в което се съхранява, като при инцидента загиват осем работници. \r\nВторият кораб-изделие 1.02 се намира в Казахстан на космодрума „Байконур“ и се явява собственост на тази република. В началото на 1993 г. готовността му за полет е 95-97%. Третият кораб-изделие 2.01 е недостроен. Степента му на готовност се е оценявала различно - от 30 до 50%. Продаден е на авиационен музей в Германия. \r\n2001 г. \r\nВ Москва умира Алексей Андреевич Туполев - руски авиоконструктор, промишлен магнат; академик от 1984 г. в Академия на науките на СССР, 1991 г. в РАН; син на А. Н. Туполев. Ръководи създаването на много военни и граждански самолети, включително и първия свръхзвуков пътнически самолет ТУ-144, ТУ-160, ТУ-204. \r\n2000 г. \r\nКосмонавтите Сергей Залетин и Александър Калери извършват последното излизане в открития космос от борда на орбиталната станция “МИР”. \r\n1997 г. \r\nВ Москва Борис Елцин и Аслан Масхадов подписват Договор за мир и принципите на взаимоотношенията между Русия и Чеченската Република Ичкерия. Договорът юридическо признаване на независимостта на Чеченската Република Ичкерия. В него се подчертава, че “всички въпроси оттук нататък ще бъдат решавани единствено на основата на международното право”. Две години по-късно Русия отново нахлува в Чечня и през ноември 2001 г. съобщава, че по-голямата част от войските ще бъде изтеглена до началото на 2002 г. \r\nПрез октомври 1991 г., след свалянето на Първия секретар на областния комитет на КПСС, Дока Завгаев, бившият генерал от авиацията Джохар Дудаев провежда референдум според чиито резултати обявява Чеченската Независима Република Ичкерия. Месец по- късно руският президент Елцин обявява извънредно положение на територията на Чечня, но започналата там военна операция е прекратена след няколко часа. През 1994 г. Русия обвинява Дудаев в превръщането на Чечня в убежище на криминални престъпници и терористи и призовава чеченците за свалянето му. Антидудаевските сили получават военна подкрепа и правят опит да го свалят, но атаката на столицата Грозни се проваля. През месец декември Русия изпраща в Чечня войска, която да възстанови конституционния ред. Военните срещат ожесточена съпротива. \r\nПрез януари 1995 г. руските войски щурмуват Грозни и след многочислени бомбардировки градът се превръща в руини. През лятото отряд от около 100 души под ръководството на Шамил Басаев извършва най-големия терористичен акт по време на войната в Чечня – взети са повече от хиляда заложници от болницата в Будьоновск, стотина от които са убити. По искане на терористите военните действия временно са прекратени. През декември Дока Завгаев печели изборите, чиято обективност се подлага под съмнение, и става държавен глава на Чеченската република. В началото на 1996 г. отрядът на Салман Радуев взема заложници в Дагестан и с 200 от тях се премества в Первомайское. След четиридневни сблъсъци със силите на реда загиват 78 души. Три месеца по-късно Грозни отново е атакуван. След няколко дни Елцин обявява прекратяване на широкомащабните военни действия и частично изтегляне на войските. През април официално е оповестена смъртта на Джохар Дудаев. Президентската длъжност заема Зелимхан Яндарбиев. След месец Елцин и Яндарбиев сключват примирие след преговори в Москва. След превземането на Грозни Елцин дава пълномощие за регулиране на конфликта на Александър Лебед. На 31 август Лебед подписва мирно споразумение, обещавайки изтегляне на руските войски и отлагане на обсъждането на суверенитета на Чечня до 2001 г. През януари 1997 г. в Чечня се провеждат парламентарни и президентски избори, на които побеждава Аслан Масхадов и руските войски са изтеглени. \r\n1974 г. \r\nПоставя се началото на отбелязването на Световен ден на медицинските сестри. \r\n1970 г. \r\nУмира Нели Закс – германска поетеса от еврейски произход. Тя е родена в семейството на преуспяващ фабрикант на 10 декември 1891 г. в Берлин. Започва да пише стихове, пиеси за кукления театър и издава \"Легенди и разкази\" през 1921 г. През 1940 г. с помощта на С. Лагерльоф тя емигрира в Швеция. Първият £ следвоенен сборник със стихове \"В жилищата на смъртта\" излиза през 1947 г. в съветската окупационна зона в Германия. Славата спохожда Закс в началото на 60-те години, когато е избрана в Немската академия за литература и език, а стиховете £ се превеждат на повечето европейските езици. По-известни стихосбирки на Закс са \"Затъмнение на звездите\" (1949 г.), \"И никой не знае по-натам\" (1957 г.), \"Бягство и преображение\" (1959 г.), \"Търсене на живите\" (1971 г., посмъртно). Авторка е и на мистериозната драма \"Ели\" (1943-1944 г., публикувана през 1951 г.). В произведенията на Закс отсъства образът на борбата и активната съпротива на насилието. Персонажите £ са основно два - палач и жертва. Носителка е на Нобелова награда за литература за 1966 г. заедно с еврейския писател Шмуел Агнон. \r\n1949 г. \r\nСССР прекратяват наземната блокада на Берлин. Съюзническите сили започват да снабдяват своите части в града по въздуха. Берлинската блокада продължава от 24 юни 1948 година до 12 май 1949 г. Целта на блокадата е западните съюзници на СССР да се откажат от окупационните си зони в Берлин, който изцяло е обграден от съветската окупационна зона. Франция, Великобритания и САЩ в продължение на 11 месеца провеждат впечатляваща хуманитарна акция, като създават така наречения \"Берлински въздушен мост\" от другите им окупационни зони в Германия към Берлин. \r\n1944 г. \r\nЗавършва “Кримската операция”, проведена от войски на IV Украински фронт. Войските са командвани от генерал Ф. И. Толбухин, Отделната и Приморска армия, командвани от генерал Ерьоменко във взаимодействие с Черноморския флот, начело с адмирал Ф. С. Октябърски и Азовската военна флотилия с контраадмирал С. Г. Горшков. Началото на операцията е поставено на 8 април. С удари от южния бряг на Сиваш и Керченския полуостров военните сили пробиват отбраната на 17-та армия на германските войски. В началото на май с щурм превземат Севастопол и е освободен Крим. \r\n1937 г. \r\nКомпанията Би Би Си осъществява първото в световната история пряко телевизионно предаване, като предава церемонията по коронацията на английския крал Джордж V. “British Broadcasting Corporation” е създадена през 1922 г., като първата частна радиопредавателна компания във Великобритания. Тя се ръководи от Кралска харта. Световните служби на Би Би Си излъчват от 19 декември 1932 г., а предавания на чужди език има от 1938 г. Днес Би Би Си излъчва на 37 езика. Основни принципи за компанията са относителна вътрешна независимост и пълна политическа ангажираност по отношение на Великобритания. Финансира се от лицензионна такса, плащана от всеки притежател на ТВ приемник. Би Би Си днес има 5 национални радиостанции и 2 национални ТВ канала. Редакцията на Би Би Си в България е създадена през февруари 1940 г. След падането на \"желязната завеса\" тя е дистанциран наблюдател на Източна Европа, който регистрира \"грешките на социализма\". Популярни български коментатори в Би Би Си са Петър Семерджиев и Георги Марков, а след 1990 г. и Петър Увалиев. Центърът в София е първият и единствен извън Великобритания. \r\n1881 г. \r\nПодписан е договор, според който Тунис е провъзгласен за протекторат на Франция. Това продължава до 1956 г. На 25 юли 1957 г. страната е провъзгласена за република с президент Х. Бургиба и две години по- късно е приета нова конституция. На 7 ноември 1987 г., в резултат на конституционен преврат, за президент е избран Зин ал-Абидин Бен Али. Той е преизбран през 1989 г., 1994 г. и 1999 г. През септември 1989 г. за министър-председател е избран Хамед Каруи. Тунис е член на Организацията за африканско единство от 1963 г., на Лигата на арабските държави от 1958 г. и на ООН от 1956 г. \r\nСеверноафриканската държава е с площ 163 600 кв. км. През XII в. пр. Христа на територията на Тунис финикийците основават колонии. След Пуническите войни 146-105 г. пр. Христа идват римляните. За периода 533-534 г. територията на Тунис е включена в рамките на Византия, а от 705 г. в халифата на Омеядите. От 800 г. е самостоятелна държава. През 1147-1269 г., по време на управлението на Алмохадите и през 1229-1574 г. по времето на първите Хавсиди Тунис е една най-силните страни в региона . От 1574 до 1881 г. територията й е част от Османската империя. \r\n1871 г. \r\nКняз Бисмарк е назначен за канцлер на Германската империя – длъжност, която заема 20 години. Ото Едуард Леополд фон Шонхаузен Бисмарк е роден на 1 април 1815 г. Той е основател и пръв райхканцлер на Германската империя. През 1847-1848 г. е депутат в първия и втория съединени ландтази на Прусия. А през 1851-1859 г. е представител на Прусия в общогерманския бундестаг във Франкфурт на Майн. През 1859 г. Бисмарк е пруски посланик в Русия, след което заема същата длъжност и във Франция. От 1862 г. е Министър-председател и министър на външните работи. Той успява са създаде силно централизирана държава, провежда военна и икономическа реформа. С ловка политика и твърди действия, използвайки всички възможности на дипломацията и военното въздействие обединява страната. Води три успешни за Прусия войни- с Дания, 1864 г., с Австрия, 1866 г. и Франция, 1870-1971 г. През 1871 г. Германия е обявена за империя, а пруският крал Фридрих Вилхелм - за германски император. Като канцлер на Германската империя Бисмарк се стреми да разшири с всички средства императорската власт. Във външната политика той смята за своя най-важна задача неутрализирането на реваншистките стремежи на Франция и подготовката на нова война срещу нея. За тази цел води политика на сближение с Русия, която се съдържа във формулата: \"Германия няма врагове на Изток\". На Берлинския конгрес 1878 г. Бисмарк е председател. През 1882 г. той сключва договори с Австрия и Италия и поставя началото на Тройния съюз. Автор е на \"Културкампф\". През март 1890 г. подава оставката и излиза в пенсия. \r\n1832 г. \r\nВ Милано се състои премиерата на операта на Гаетано Доницети “Любовен еликсир”. Италианският композитор е автор и на оперите: \"Фаворитка\", \"Лучия де Ламермур\", \"Дон Паскуале\"и др. Той е роден на 29 ноември 1797 г. в Бергамо. Доницети умира с психическо разстройство на 8 април 1848 г. \r\n1688 г. \r\nВ Париж умира Антоан Фюретиер – френски писател с юридическо образование. През 1653 г. той публикува поемата “Пътешествието на Меркурий”. В сборникът “Различни стихотворения”, публикуван две години по- късно, преобладават стихове, близки до жанра на моралистичната сатира. Значителна роля в установяването на битовия реалистичен роман на ХVII в. изиграва “Буржоазен роман”. Особено място в него заема полемиката с “прецизната литература”. През 1671 излизат “Морални басни и поеми”, потвърждаващи “третосъсловните” демократични възгледи на писателя. Фюретиер е автор на “Всеобщ речник, съдържащ всички думи на френския език …” , който предизвиква възмущението на френските академици и през 1684 г. авторът е изключен от състава на Академията. \r\n1364 г. \r\nВ Краков (тогавашната столица на Полша) е основан Ягелонският университет - най-старото висше учебно заведение в страната. На тази дата са родени: \r\n1842 г. \r\nРоден е Жул Емил Фредерик Масне – френски композитор. Той е възпитаник на Парижката консерватория, а през 1878-1896 г. е професор по композиция. Най-известни са оперите му “Манон”, “Вертер”, “Таис”, “Иродиада”, “Сафо”, които са в репертоара на всички европейски оперни театри. Автор е на оперите “Сид”, “Лахорският цар”, “Дон Кихот”, “Клеопатра”, на много симфонични сюити, на няколко увертюри, балети и др. Масне умира в Париж на 13 август 1912 г. \r\n1803 г. \r\nРоден е Барон Юстус фон Либих – германски химик. От 1860 г. той е президент на Баварската Академия на науките. Основните му изследвания са в областта на органичната химия. Работите му способстват за утвърждаването на теорията на радикалите. Той пръв, едновременно с френския химик Субейран и независимо от него, получава хлороформ и открива различни карбонови киселини. От 1839 г. Либих изучава химизма на физиологичните процеси. Той е един от основоположниците на агрохимията. През 1832 г. основава сп. \"Annalen der Pharmacie\", което през 1840-1873 г. излиза под името \"Annalen der Chemie und Pharmacie\". През 1873 г. списанието е преименувано на \"Liebigs Annalen der Chemie\". \r\n254 г. \r\nРоден е Св. Стефан I - римски папа. Един от първите папи, които императивно се намесват в делата на др. църкви. Влиза в остър спор с картагенския епископ Киприан за кръщението на еретиците. Подкрепян от църквите в Африка, Сирия и Мала Азия, Киприан настоява, че кръщението на еретиците не е действително и при влизането си в Църквата, те трябва да бъдат кръщавани повторно. Папата, подкрепян от църквите в Александрия и Палестина, приема кръщението на еретиците за действително и ги приема в общение само след опрощаване на греховете чрез ръкополагане. Заплашва епископите в Мала Азия със спиране на общението, ако не утвърдят римската практика. Опит за помирение на двете страни прави св. Дионисий, епископ на Александрия. Спорът заглъхва от само себе си след смъртта на папата. На тази дата умират: \r\n1884 г. \r\nУмира Бедржих Сметана – чешки композитор и пианист. Той е създател на чешката национална музикална школа. Учи цигулка и пиано от ранно детство. На 17-годишна възраст вече е отличен пианист. През 1843 г. Сметана постъпва в Пражката консерватория като ученик на Йозеф Прокш. През 1856 г. заминава за Гьотеборг (Швеция), където е диригент на симфоничния оркестър. Той създава там първите си значими произведения: симфоничните поеми “Ричард III” (1858 г.), “Лагерът на Валенщайн” (1859 г.) и “Хакон Ярл” (1861 г.). През 1866 г. Сметана завършва втората си опера - “Продадена невеста”. Следват: “Далибор” (1867 г.), “Либуша” (1872 г.), “Двете вдовици” (1874 г.), “Целувката” (1876 г.), “Тайната” (1878 г.) и “Дяволската стена” (1882 г.). Композиторът е автор на цикъла симфонични поеми “Моята родина”. През 1874 г., когато работи над “Вълтава”, внезапно оглушава. Въпреки лошото си здравословно състояние до края на живота си той успява да завърши цикъла и създава 2 опери, 2 струнни квартета и др. \r\n1845 г. \r\nУмира Август Вилхелм Шлегел – германски писател, публицист, литературен критик и историк на литературата. През 1787-1791 г. той изучава класическа филология в Гьотингенския университет. От 1818 г. преподава в Бонския университет история на литературата и междувременно се занимава със санскритски език. Той е един от създателите на сравнителното езикознание. Участва в Йенския кръжок на немските романтици. В произведенията си Шлегел дава първото систематизирано изложение на историко-художествената концепция на романтизма, получило европейска известност. Той противопоставя древното антично изкуство на новото романтическо изкуство. Известен теоретик на художествения превод, сам превежда съчиненията на Данте, Ф. Петрарка и др., прави блестящи преводи на драмите на У. Шекспир. Литературното творчество на Шлегел е продължител на идеите на класицизма. \r\n1641 г. \r\nУмира Томас Уентуарт Станфорд – английски държавник, граф от 1640 г. Избран е в парламента (1614 г.), един от лидерите на опозицията; след това преминава на страната на краля (1621 г.). Става един от най-близките съветници на Карл I, който му дава огромна власт. Лорд-наместник на Ирландия (от 1632 г). Обвинен е в държавна измяна, арестуван и екзекутиран. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.12", "title": "Денят 12 май в световната история"}
{"url": "http://www.focus-news.net/news/2019/05/12/2656835/sofiya-evropeyskiya-parlament-v-balgariya-podkrepya-initsiativata-run4eu.html", "text": "За втора поредна година Европейския парламент в България подкрепя инициативата RUN4EU, която ще се проведе като част от честванията за Деня на Европа. Това съобщиха от пресцентъра на  Европейският парламент . Бюрото на Европейския парламент и Представителството на Европейската комисия в България канят учениците и техните учители на организираното в партньорство с клуб „Бегач“ европейско бягане RUN4EU. То включва няколко различни състезания за ученици, които индивидуално или отборно могат да се включат в различни състезания по бягане и лекоатлетически игри.  \r\nДисциплините, в които учениците могат да участват, са бягания на 600 метра, 5 км, и 10 км, както и предизвикателния полумаратон на 21.1 км. Сформиралите училищен отбор ще могат да се включат и в щафета, по време на която 4 състезателя изминават по 5 км.  \r\nУченическите състезания, както и училищните щафети, ще се проведат по нови трасета и ще започнат в 9:00 ч. пред Народното събрание. На стадион \"Васил Левски\" от 10:00 ч. ще започнат атлетически игри за най-малките, а от 11:15 ч. – състезание на 600 метра за ученици. Всички занимания с ученици се водят от сертифицирани инструктори и са с отворен достъп след предварителна регистрация на уебсайта на събитието.  \r\nБяганията на 5 км и 10 км за ученици се провежда по трасетата съответно на 5К и 10К състезанията от Kaufland София Полумаратон. Предизвикателният полумаратон за ученици (21.1 км) и ученическата щафета се провежда по трасето на полумаратона. Точните маршрути за различните дисциплини (5 км, 10 км, 21,1 км, както и ученически състезания и игри) са публикувани на уебсайта на събитието: https://sofiahalfmarathon.com/race-info/.  \r\nВсички състезания и игри, част от RUN4EU, са напълно безплатни за учениците, като за участие в тях е необходимо предварителна регистрация на адрес: https://sofiahalfmarathon.com/run4eu/.  \r\nВсеки регистриран в RUN4EU ученик ще да получи специална тениска за бягане преди старта, както и медал след финиша. За първите в съответните класирания пък са предвидени допълнителни награди.  \r\nФокусът на инициативата e активният начин на живот сред младите, както и значението му за децата в училищна възраст в България. Основната цел е да се намерят възможни решения на един от най-сериозните проблеми, заплашващи здравето на хората в страната – застоялият начин на живот.  \r\n\"Спортът е един прекрасен начин да създаваме приятелства, да проявим солидарност и уважение към другите, но и да покажем отговорност към нашето собствено здраве. Затова да бъдем активни - да спортуваме, да се движим, да поемем отговорност за собственото си здраве. Но да не забравяме, че също толкова важно е да бъдем граждански активни, да изразяваме и отстояваме своите позиции и да гласуваме. Само така можем да поемем отговорност за самите нас и за бъдещето си!\" - призова Теодор Стойчев, ръководител на Бюрото на Европейския парламент в България.  Инициативата RUN4EU   \r\nОсновна цел на инициатива RUN4EU е чрез бягане и активен начин на живот да се преодолеят част от проблемите, произтичащи от обездвижването и нездравословния начин на живот сред учениците. Едва 7% от българите се занимават редовно със спорт и физическа активност, по данни на \"Евробарометър\" от декември 2017 г. В същото време нивата на затлъстяване в страната нарастват, като този проблем започва все по-сериозно да застрашава и децата в училищна възраст. Според статистическата агенция, равнищата на наднормено тегло и затлъстяване сред младежите са се повишили с две трети в периодите 2005—2006 г. и 2013—2014 г. и са достигнали 20%. Макар че този показател се запазва нисък сред момичетата (12%), затлъстяването сред момчетата е третото най-високо в ЕС (след Малта и Гърция) и достига 28%.", "date": "2019.05.12", "title": "София: Европейския парламент в България подкрепя инициативата RUN4EU"}
{"url": "http://www.focus-news.net/news/2019/05/12/2656834/plovdiv-v-asenovgrad-shte-bade-otbelyazan-praznikat-na-grada.html", "text": "В Асеновград ще бъде отбелязан празникът на града. Това съобщиха за  Радио „Фокус“ – Пловдив  от отдел „Връзки с обществеността“ на Общината. Президентът Румен Радев ще пристигне в Асеновград в 10.00, а церемония по издигането на националното знаме ще се проведе от 10.20 часа. След това ще прозвучат празнични слова на кмета на Община Асеновград д-р Емил Караиванов и президента на Република България Румен Радев. Празникът продължава с поднасяне на венци и цветя пред паметника на патрона на града цар Иван Асен II и концертна програма на сцената в градския парк.  \r\nСледобедната част от културните събития ще продължи по следната програма: Сцена Градски парк \r\n- 12.00 ч. – 19.00 ч. - панаир на традиционни български занаяти и местни специалитети; \r\n- 12.00 ч. - концерт на Представителен духов оркестър на ВВС – Пловдив; \r\n- 12.30 ч. - концерт на ансамбъл „Тракия” – Пловдив; \r\n- 14.00 ч. - концерт на народната певица Румяна Попова; \r\n- 15.30 ч. - детска шоу-програма „Приключение с Немо” и детска дискотека; Сцена пл. „Акад. Николай Хайтов” \r\n- 18.30 ч. - концерт на дует Севдалина и Валентин Спасови; \r\n- 20.00 ч. - концерт на гръцкия певец Никос Месогитис; \r\n- 20.40 ч. - поздрав на спортен клуб по модерен балет, танци и аеробика „Косара” - Асеновград; \r\n- 21.00 ч. - концерт на поп певицата Мария Илиева; \r\n- 22.00 ч. - празнични илюминации.", "date": "2019.05.12", "title": "Пловдив: В Асеновград ще бъде отбелязан празникът на града"}
{"url": "http://www.focus-news.net/news/2019/05/12/2656831/plovdiv-npk-asenova-krepost-shte-raboti-s-vhod-svoboden.html", "text": "НПК „Асенова крепост“ ще работи с вход свободен по повод празника на града. Това каза за  Радио „Фокус“ – Пловдив  директорът на ОП „Туризъм“ Димитър Кирков. Той посочи, че жителите и гости на града ще могат да посетят емблемата на Асеновград във времето от 09.00 до 18.00 часа в празничния ден. „По традиция, всяка година тържествата на празника на Асеновград започват от Асеновата крепост с церемония по удостояване на граждани с почетни звания на Община Асеновград, следвана от поход към града. Добре дошли са всички граждани и гости на града на нашия обект. Ще бъдат посрещнати внимателно, ще имат възможност да си закупят различни сувенири, ще се запознаят с останалите дестинации, които предлагаме, и ще отнесат със себе си скъп спомен от празника на Асеновград“, каза Димитър Кирков. \r\nТони МИХАЙЛОВ", "date": "2019.05.12", "title": "Пловдив: НПК „Асенова крепост“ ще работи с вход свободен"}
{"url": "http://www.focus-news.net/news/2019/05/12/2656839/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Промяна на движението ще има и на 13 май. Това съобщиха от пресцентъра на  Столична община . От 07.00 до 12.00 часа на се забранява престоят и паркирането на пътни превозни средства, с изключение на автомобилите на снимачния екип на ул. „Съборна“ между ул. „Цар Калоян“ и ул. „Леге“.  \r\nОт 07.00 до 12.00 часа се забранява влизането на пътни превозни средства по ул. „Съборна“ между ул. „Цар Калоян“ и ул. „Леге“.  \r\nЗабранява се влизането на пътни превозни средства за максимум от 5 /пет/ минути за заснемане на кадър, както следва:  \r\n- От 14.00 до 18.00 часа по ул. „Кн. Борис I“ между ул. „Позитано“ и бул. „Александър Стамболийски“.  \r\n- От 14.00 до 18.00 часа на 13 май по ул. „Цар Симеон“ между ул. „Сердика“ и бул. „Кн. Мария Луиза“.", "date": "2019.05.12", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/05/12/2656840/bdzh-shte-osiguri-prevoza-na-uchastnitsite-v-sastezanieto-spitsi-i-bodli.html", "text": "За трета поредна година „БДЖ-Пътнически превози” ЕООД ще осигури специални композиции за превоз на участниците и техните велосипеди в състезанието по планинско колоездене и маратон „Спици и бодли”. Това съобщиха от пресцентъра на  БДЖ . Събитието ще се проведе на територията на община Казанлък и се организира от сдружението „Софийски планински клуб”. \r\nОколо 50 колоездачи в планинското състезание ще пътуват с влак по маршрута от София до Казанлък и обратно. За тяхното удобно придвижване националният железопътен превозвач ще добави към редовните състави на бързите влакове №3623/3624 допълнителни вагони за участниците, както и специални вагон-фургони за техните велосипеди. \r\n„Софийски планински клуб” е организация, създадена от млади ентусиасти, поставили си за цел да провокират интереса на хората към планинарство, колоездене и алпинизъм. „БДЖ-Пътнически превози” ЕООД като представител на най-екологичния транспорт в България винаги подкрепя инициативите, свързани с различни спортни активности сред природата.", "date": "2019.05.12", "title": "БДЖ ще осигури превоза на участниците в състезанието „Спици и бодли”"}
{"url": "http://www.focus-news.net/news/2019/05/12/2656838/burgas-detski-rabotilnichki-za-tsvetya-ot-hlyab-i-peperudi-ot-hartiya-shte-se-organizirat-v-turisticheski-kompleks-akve-kalide.html", "text": "В „Арт-И-Факти“ в Туристически комплекс „Акве Калиде“ в Бургас децата ще изработват гирлянди с нанизани изящни фигурки на цветя, направени от хляб. Това съобщиха от пресцентъра на  Община Бургас . Освен тях, ще има възможност да майсторят пеперуди от креп хартия, трептящи във въздуха. Творческите работилнички „Арт-И-Факти“ съчетават майсторенето с познанието. Всяка неделя от 11:00 до 13:00 часа бургаските деца могат да творят различни предмети, както и да посетят забележителностите в комплекса „Акве Калиде“ и да гледат прожекция на 3D мапинг в музея. Освен това, те ще се занимават в приятна атмосфера на открито, сред зеленина и фонтани. Таксата за едно изделие е 3 лв., а за второ +1 лв. и включва прожекция на 3D мапинг в музея. За повече информация: +359 882 004 126, akvekalide@gotoburgas.com.", "date": "2019.05.12", "title": "Бургас: Детски работилнички за цветя от хляб и пеперуди от хартия ще се организират в Туристически комплекс „Акве Калиде“"}
{"url": "http://www.focus-news.net/news/2019/05/12/2656842/sofiya-v-hram-sv-paraskeva-zavarshva-detskiyat-mezhdunaroden-festival-za-pravoslavni-tsarkovni-pesnopeniya-i-duhovni-pesni-osanna-vav-visinite.html", "text": "В известния столичен храм \"Св. Параскева\"  завършва поредния Детски международен фестивал за православни църковни песнопения и духовни песни \"Осанна във висините\", съобщи репортер на  Агенция „Фокус“ .  В деня, когато Православната църква прослави светите равноапостолни Кирил и Методий, в известния   столичен храм \"Св. Параскева\" / на ул. \"Раковска\"/,   се откри за поредна година Детски международен фестивал за православни църковни песнопения и духовни песни  \"Осанна във висините\". Фестивалът завършва днес.  \r\n Никола Петков", "date": "2019.05.12", "title": "София: В храм \"Св. Параскева\" завършва Детският международен фестивал за православни църковни песнопения и духовни песни \"Осанна във висините\""}
{"url": "http://www.focus-news.net/news/2019/05/12/2656843/veliko-tarnovo-v-grada-se-provezhda-kampaniyata-knigi-za-smet.html", "text": "В града се провежда националната кампания „Книги за смет“, която ще се организира за 7-а поредна година в пет български града, съобщиха от пресцентъра на  Общината . Срещу 1 килограм предадена пластмаса всеки ще може да получи книга по избор и отстъпка за други устойчиви продукти. \r\nЗа кампанията се обединяват София, Пловдив, Велико Търново, Стара Загора и Бургас. Във всеки град събитието ще започне в 10.00 часа и ще продължи до 13.00 часа. \r\nДва ще бъдат пунктовете в града – пред Mall Veliko Tarnovo и пред хипермаркета „Кауфланд“ – ул. „Краков“ 2Б. \r\nЖелаещите да се включат в „Книги за смет“ трябва да носят пластмасови предмети, които са опразнени от съдържание, почистени и смачкани, за да заемат по-малко място. Сред отпадъците, които няма да бъдат приемани, са блистери от лекарства, туби от масла, домакински електроуреди, авточасти. \r\nЗа всеки килограм пластмаса участниците ще получават талон за една хартиена или две електронни книги, които могат да бъдат изтеглени от сайта на „Книги за смет“. С цел включването на повече хора в кампанията, всеки участник може да получи максимум два талона за книги и един талон за отстъпка на продукти независимо от предаденото количество пластмаса. \r\nКампанията „Книги за смет“ е една от най-мащабните в подкрепа на рециклирането и същевременно поощрява четенето. Инициативата е дело на фондация Credo Bonum Foundation и на издателство Smart Books. Партньори са общините София, Пловдив, Велико Търново, Стара Загора и Бургас.", "date": "2019.05.12", "title": "Велико Търново: В града се провежда кампанията „Книги за смет“"}
{"url": "http://www.focus-news.net/news/2019/05/12/2656844/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Организация на движението ще има и на 13 май. Това съобщиха от пресцентъра на  Столична община .  \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- От 06.00 до 12.00 часа на ул. „Леге“ между ул. „Алабин“ и ул. „Съборна“.  \r\n- От 08.30 до 18.30 часа на ул. „Цар Самуил“ между ул. „Позитано“ и бул. „Ал. Стамболийски“.  \r\nНа ул. „Кн. Борис I“ между бул. „Ал. Стамболийски“ и ул. „Позитано“:  \r\n- от 08.30 до 18.30 часа днес  \r\n- от 08.30 до 17.00 часа на 13 май  \r\nОт 09.00 до 18.00 часа на 13 май на ул. „Сердика“ между ул. „Струма“ и ул. „Екзарх Йосиф“.  \r\n- От 06.00 до 12.00 часа на 13 май на локалното пътно платно на бул. „Цариградско шосе“ 111.  \r\nОт 14.00 до 18.00 часа на 13 май се забранява влизането на пътни превозни средства за максимум от 5 /пет/ минути за заснемане на кадър по ул. „Кн. Борис I“ между ул. „Позитано“ и бул. „Александър Стамболийски“.", "date": "2019.05.12", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/05/12/2656848/kyustendil-dvizhenieto-po-glaven-pat-e-79-v-uchastaka-kyustendil-radomir-se-osashtestvyava-v-edna-lenta-ot-43-do-64-km.html", "text": "Движението по главен път Е-79 Кюстендил – Радомир от км 43+300 до км 64+800 в участъка граница с област Кюстендил до разклона за село Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Това съобщиха за  Радио „Фокус“ – Пирин  от Областно пътно управление – Кюстендил. Организацията на движение се регулира с пътни знаци за срок до 17 май. Също така движението по третокласен път – 6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Въведен е обходен маршрут, както следва: Згурово – Неделкова Гращица – Невестино – Друмохар – Ваксево и обратно до 3 юни. Трафикът по автомагистрала „Струма“ и главен път Е-79 в участъка им от областта се извършва без забавяния. \r\nЛивия НИНОВА", "date": "2019.05.12", "title": "Кюстендил: Движението по главен път Е-79 в участъка Кюстендил – Радомир се осъществява в една лента от 43 до 64 км"}
{"url": "http://www.focus-news.net/news/2019/05/12/2656846/burgas-postanovkata-fatalno-chislo-shte-bade-predstavena-v-kulturen-dom-na-neftohimika.html", "text": "Младежка театрална трупа „Валери и приятели“ към Народно читалище „Асен Златаров 1940“ ще направи от 18.00 часа в Културен дом на нефтохимика изпращане на 12 абитуриенти от бургаски гимназии с премиерното представление на „Фатално число“ – съвременна руска комедия от Олга Никифорова. Това съобщиха от пресцентъра на  Община Бургас . Ще научите седемте начина за спечелването на една жена и ще видите младите актьори в нова светлина. Приходите от входа, билетите са с цена 8 лева, ще са необходими за осигуряването на транспорт до град Враца и участието на Трупата в Международния младежки театрален фестивал „Време“. Билети се продават на каса НХК.", "date": "2019.05.12", "title": "Бургас: Постановката „Фатално число“ ще бъде представена в Културен дом на нефтохимика"}
{"url": "http://www.focus-news.net/news/2019/05/12/2656850/blagoevgrad-normalen-e-trafikat-na-granichnite-punktove-kulata-i-ilinden.html", "text": "Нормален е трафикът на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Златарево“ и „Станке Лисчково“ движението също се извършва без забавяния. \r\nЛивия НИНОВА", "date": "2019.05.12", "title": "Благоевград: Нормален е трафикът на граничните пунктове „Кулата“ и „Илинден“"}
{"url": "http://www.focus-news.net/news/2019/05/12/2656845/blagoevgrad-dvizhenieto-po-tretoklasen-pat-108-avtomagistrala-struma-selo-ribnik-e-ogranicheno-za-mps-nad-12-tona.html", "text": "Движението по третокласен път-108 автомагистрала „Струма“ – село Рибник е ограничено за МПС над 12 тона поради аварийни ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Въведен е обходен маршрут, който преминава през третокласен път – 198 Дрангово – Ръждак – Петрич и обратно до 31 юли. Също така движението по главен път Е-79 София – Кулата в района от изхода на Благоевград до тунела на село Железница от км 366+000 до км 370+000 трябва да се извършва с повишено внимание поради ремонтни дейности. Участъкът е обозначен с пътни знаци до 15 май. Преминаването да се извършва със съобразена скорост. Към този час трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. Няма регистрирани тежки пътни инциденти. Пътните настилки са сухи. Повишена опасност от падане на каменна и скална маса, както и на клони от дървета има в района Кресненското дефиле и проходите Предел и Папаз Чаир. \r\nЛивия НИНОВА", "date": "2019.05.12", "title": "Благоевград: Движението по третокласен път-108 автомагистрала „Струма“ – село Рибник е ограничено за МПС над 12 тона"}
{"url": "http://www.focus-news.net/news/2019/05/12/2656847/plovdiv-znepolskiyat-episkop-arseniy-shte-oglavi-arhiereyska-sveta-liturgiya.html", "text": "Знеполският епископ Арсений ще оглави Архиерейска света Литургия, съобщи репортер на  Агенция „Фокус“ . В Неделята на светите Мироносици, от 9:00 часа, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений, ще оглави Архиерейска света Литургия в митрополитския храм „Св. вмчца Марина” в град Пловдив.  \r\nНикола Петков", "date": "2019.05.12", "title": "Пловдив: Знеполският епископ Арсений ще оглави Архиерейска света Литургия"}
{"url": "http://www.focus-news.net/news/2019/05/12/2656837/sofiya-vremenno-se-promenyat-marshrutite-na-tramvayni-linii-1-6-i-7.html", "text": "Временно се променят маршрутите на трамвайни линии № 1, 6 и 7 на 11 и 12 май заради ремонт на трамваен релсов път. Това съобщиха от пресцентъра на  Столична община . Променят маршрутите на трамвайни линии № 1, 6 и 7,съответно:  \r\n- в посока Централна ж.п. гара: от ж.к. „Иван Вазов“ и ж.к. „Борово“ по маршрутите до кръстовище бул. „Христо Ботев”/ул. „Алабин”, по ул. „Алабин”, по бул.„Витоша”, бул. „Княгиня Мария Луиза” и от Централна жп гара по маршрутите до надлез „Надежда”, ж.к. „Обеля 2“ и метростанция „Хан Кубрат”;  \r\n- в посока ж.к. „Борово“ и ж.к. „Иван Вазов“: от надлез „Надежда”, ж.к. „Обеля 2“ и метростанция „Хан Кубрат” по маршрутите до кръстовище бул. „Христо Ботев”/бул. „Александър Стамболийски”, по маршрута на трамвайна линия № 3, обратен завой на бул. „Александър Стамболийски”, по маршрута на трамвайни линии № 8 и 10 до бул. „Христо Ботев” и по бул. „Христо Ботев” по маршрутите до ж.к. „Иван Вазов“ и ж.к. „Борово“, като трамвайните мотриси се установяват на всички съществуващи трамвайни спирки в променените участъци на маршрутите.", "date": "2019.05.12", "title": "София: Временно се променят маршрутите на трамвайни линии № 1, 6 и 7"}
{"url": "http://www.focus-news.net/news/2019/05/12/2656841/burgas-knigata-kapitanite-shte-bade-predstavena-v-ekspotsentar-flora.html", "text": "Книгата „Капитаните“ ще бъде представена в Експоцентър „Флора“ от 17.00 часа в зала 2. Това съобщиха от пресцентъра на  Община Бургас . Изданието е с автор журналистката Ирина Генова, а проектът е на информационен сайт meduzata.com. \r\n„Капитаните“ е една книга за славните морски хора, свързани с Бургас и поставили държавата ни на картата на световните пристанища. В книгата са разказани премеждията на капитана-поет Дянко Кънчев, който е успял да спаси танкер, превозващ петрол, след като е бил улучен от ракета в Кувейт. Ударът е през 1991 г., по време на Войната в Персийския залив, когато бургаският капитан е плавал под кувейтски флаг. \r\nВ книгата се разказва за първото отвличане на български моряци от сомалийските пирати през 1997 г. Главният герой в това премеждие е к.д.п. Христо Мушков, който прави успешен опит да освободи арестуван в Танзания кораб. След като буквално го отвлича от местните власти, на свой ред пък попада в плен на пиратите. \r\nОписана е и една от невероятните истории на к.д.п. Неделчо Донев, който през 1998 г. преживява страшен циклон със скорост на вятъра 260 км./ч. на пристанище Кандла, Индия. Шестнадесет големи кораби, като неговия, са били изхвърлени на брега, 50 по-малки - потопени, а вълната, дошла от океана, убила 14 500 души. \r\nВ книгата е представен и к.д.п. Спиридон Димитров, чието име е все още легенда в трите големи пристанища, обслужвали българските танкери - в градовете Туапсе, Новоросийск и Одеса, на които е станал почетен гражданин.", "date": "2019.05.12", "title": "Бургас: Книгата „Капитаните“ ще бъде представена в Експоцентър „Флора“"}
{"url": "http://www.focus-news.net/news/2019/05/12/2656851/burgas-v-grada-shte-se-provede-hakaton-posveten-na-softuernata-razrabotka-dizayn-informatsionni-tehnologii-i-inovativni-produkti.html", "text": "Поредното издание на Хакатон събира на едно място хора с интереси в областта на софтуерна разработка, дизайн, информационни технологии и иновативни продукти. Това съобщиха от пресцентъра на  Община Бургас . Хакатонът започва на 10 май и ще продължи три дни. Официалното откриване на хакатона е в 17.00 в залата на Професионална гимназия за компютърно програмиране и инoвaции. Целта на инициативата е да събере на едно място програмисти, дизайнери и предприемачи, които заедно да предложат концепция за софтуерен продукт и да стартират работа по неговото разработване. Организатори на Хакатон са катедрите „Компютърни системи и технолгии“ и „Компютърни и информационни технологии“ към Университет „Проф. д-р Асен Златаров“, Студентският съвет към университета съвместно с Община Бургас, фирма „Технологика“, „Иновационни системи“ – Бургас,  „Клъстер ИКТ“ – Бургас, фирма Кодифик, Професионална гимназия за компютърно програмиране и инoвaции, Профилирана природоматематическа гимназия „Акад. Никола Обрешков“, Професионална гимназия по електротехника и електроника „Константин Фотинов“. Спонсори на събитието са: „Технологика“, ScaleFocus, „Мусала Софт“, „Клъстер ИКТ“ – Бургас, Кодифик, Джей Софт, ERP Bulgaria, Sutherland, EPAM, Българска аутсорсинг асоциация, „Практикер“.", "date": "2019.05.12", "title": "Бургас: В града ще се проведе Хакатон, посветен на софтуерната разработка, дизайн, информационни технологии и иновативни продукти"}
{"url": "http://www.focus-news.net/news/2019/05/12/2656852/plovdiv-nad-4000-uchastnitsi-shte-se-vklyuchat-v-4-toto-izdanie-na-naroden-sabor-plovdiv.html", "text": "Над 4000 участници ще се включат в 4-тото издание на Народен събор „Пловдив“, който ще се проведе в парк „Лаута“, съобщиха на пресконференция организаторите, предаде репортер на  Радио „Фокус“ – Пловдив . Фестивалът ще се състои на 3 сцени, ще има алея на занаятчиите и фермерски пазар. Според организаторите мащабът на събитието се разширява всяка година и затова през 2019-та е изградена нова трета сцена. По време на фестивала ще се състоят концерти на Виевската група, Николай Славеев и бенд, Ансамбъл „Тракия“, Академичен фолклорен ансамбъл и оркестър към „АМТИИ проф. Асен Диамандиев“, както и много гайдарски състави, ансамбли, читалища, училища, клубове за народни танци и самодейци. Организаторите са подготвили за всички желаещи уроци по народни танци, училище за народни инструменти, хоротека, алея на занаятите, на която повече от шейсет занаятчии ще демонстрират уменията си, както и фермерски пазар. Програмата през двата дни ще бъде от 10.00 до 22.00 часа. \r\nНа пресконференция на място в парк „Лаута“ организаторите Костадин Димитров, кмет на район „Тракия“,  инж. Александър Държиков, заместник-кмет „Култура и туризъм на община Пловдив и Димитър Михов, Ясмина“ представиха детайли от програмата на събора. Музикален поздрав поднесоха самодейците от ансамбъл „Дикани“ с ръководител Радослав Иванов.", "date": "2019.05.12", "title": "Пловдив: Над 4000 участници ще се включат в 4-тото издание на Народен събор „Пловдив“"}
{"url": "http://www.focus-news.net/news/2019/05/12/2656853/blagoevgrad-spryano-e-dvizhenieto-na-glaven-pat-e-79-v-platnoto-v-posoka-sofiya-pri-izhoda-na-blagoevgrad-poradi-iztichane-na-gaz-ot-tsisterna.html", "text": "Спряно е движението на главен път Е-79 в платното в посока София при изхода на Благоевград поради изтичане на газ от цистерна, предаде репортер на  Радио \"Фокус\" - Пирин . На място има екипи на полицията и пожарната. Цистерната е спряна при голяма бензиностанция. \r\nЛивия НИНОВА", "date": "2019.05.12", "title": "Благоевград: Спряно е движението на главен път Е-79 в платното в посока София при изхода на Благоевград поради изтичане на газ от цистерна"}
{"url": "http://www.focus-news.net/news/2019/05/12/2656855/varna-s-314-po-malko-sa-izdadenite-razreshitelni-za-stroitelstvo-na-novi-sgradi-prez-parvoto-trimesechie-na-godinata.html", "text": "С 31.4% по-малко са издадените разрешителни за строителство на нови сгради през първото тримесечие на годината. Това съобщиха за  Радио „Фокус“ – Варна  от Териториално статистическо бюро – Североизток. През първото тримесечие на 2019 г. местните администрации в област Варна са издали разрешителни за строеж на 107 жилищни сгради с 582 жилища в тях и 133 525 кв. м разгъната застроена площ (РЗП) и на 57 други сгради с 19 429 кв. м РЗП. Спрямо предходното тримесечие издадените разрешителни за строеж на жилищни сгради регистрират спад от 31.4%, броят на жилищата в тях – с 69.7%, а общата им застроена площ – с 40.3%. Разрешителните за строеж, издадени на други сгради, намаляват с 9.5%, а разгърнатата им застроена площ – с 34.3%.  \r\nВ сравнение с първото тримесечие на 2018 г. издадените разрешителни за строеж на нови жилищни сгради са по-малко с 0.9%, броят на жилищата в тях – с 15.3%, докато разгънатата им застроена площ е повече с 10.6%. При другите видове сгради броят на издадените разрешителни за строеж намалява с 1.7%, а тяхната РЗП – с 57.8%. По издадени разрешителни за строеж на нови жилищни сгради област Варна е на трето място в страната заедно с област София.", "date": "2019.05.12", "title": "Варна: С 31.4% по-малко са издадените разрешителни за строителство на нови сгради през първото тримесечие на годината"}
{"url": "http://www.focus-news.net/news/2019/05/12/2656856/tass-mayk-pompeo-zayavi-che-sasht-shte-predpriemat-merki-v-sluchay-na-vrazhdebni-deystviya-na-iran.html", "text": "Американският държавен секретар Майк Помпео заяви, че САЩ увеличават военните си сили в Близкия Изток, за да са готови, в случай, че Иран се опита да нанесе вреди на американските интереси, предаде  ТАСС .  \r\nПомпео подчерта, че въпреки това, Вашингтон е готов за консултации с Техеран.  \r\n„Ние предприехме необходимите мерки, за да укрепим, доколкото това е възможно, нашата сигурност в региона“, заяви Помпео пред телевизия CNBC. \r\nДържавният секретар на САЩ отбеляза, че Вашингтон се нуждае „от сили за сдържане в случай, че Иран реши да нанесе вреди на американските интереси в Ирак, Афганистан или Йемен, или където и да било в Близкия Изток“. \r\nЕдновременно с това Помпео заяви, че САЩ са готови за провеждане на консултации с Иран, по инициатива на Техеран. Държавният секретар заяви, че „САЩ биха искали да бъдат урегулирани по дипломатически път конфликтите, в които е въвлечен Иран“.   Светлин Божков", "date": "2019.05.12", "title": "ТАСС: Майк Помпео заяви, че САЩ ще предприемат мерки в случай на враждебни действия на Иран"}
{"url": "http://www.focus-news.net/news/2019/05/12/2656854/veliko-tarnovo-ogranicheno-e-dvizhenieto-za-tovarni-avtomobili-nad-12-tona-po-patya-mezhdu-selo-lozen-i-polski-trambesh.html", "text": "Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. От Областно пътно управление –Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в областта са добри. Времето е ясно и слънчево, настилките навсякъде са сухи. Трафикът е спокоен. Ограничено е движението по пътя между селата Царски извор и Драганово. От км 0 до км 5+500 има свлачище, чието укрепване ще продължи до 31 май. Обходният маршрут е през Сушица – Драганово. В едната лента с последователно пропускане пропускане в двете посоки се осъществява трафика по път Миндя – Присово. Причината е извършване на основен ремонт. Движението се регулира със светофарна уредба и регулировчици. Срокът за приключване на дейностите е до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от  км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.12", "title": "Велико Търново: Ограничено е движението за товарни автомобили над 12 тона по пътя между село Лозен и Полски Тръмбеш"}
{"url": "http://www.focus-news.net/news/2019/05/12/2656857/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-dyasnoto-platno.html", "text": "Нормално се осъществява движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.05.12", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно"}
{"url": "http://www.focus-news.net/news/2019/05/12/2656858/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Планинските спасители предупредиха, че над 2 000 метра височина все още има снежна покривка. Лифтовите съоръжения не работят. Няма регистрирани инциденти с туристи за последното денонощие.  Информация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nДаяна ДЮЛГЕРОВА", "date": "2019.05.12", "title": "ПСС: Добри сa условията за туризъм в планините"}
{"url": "http://www.focus-news.net/news/2019/05/12/2656863/pazardzhik-zatvorena-za-dvizhenie-e-ulitsa-ivan-shishman-zaradi-polagane-na-patna-markirovka.html", "text": "Улица „Цар Шишман“ в Пазарджик е затворена за движение заради полагане на пътна маркировка, предаде репортер на  Радио „Фокус” – Пазарджик . Ограничението е в сила до 16.30 часа. Пътната артерия е затворена изцяло от кръстовището с бул. „България” пред сградата на Общината до кръстовището с бул. „Княгиня Мария Луиза”. Затворен е и 30-метров участък от ул. „Булаир“ заради разчертаване на паркоместа. \r\nАлбена ЖИЛЕКОВА", "date": "2019.05.12", "title": "Пазарджик: Затворена за движение е улица „Иван Шишман” заради полагане на пътна маркировка"}
{"url": "http://www.focus-news.net/news/2019/05/12/2656861/bchk-organizira-mezhdunarodno-uchenie-za-reaktsiya-pri-bedstviya-i-krizi-na-13-may.html", "text": "БЧК организира международно учение за реакция при бедствия и кризи на 13 май. Това съобщиха от пресцентъра на  БЧК .„Мащабно бедствие, предизвикано от разрушително земетресение с епицентър в близост до София, ще връхлети България. Първоначалните данни сочат, че 300 души са загинали, над 7000 се нуждаят от спешна помощ, а засегнатите са повече 150 000 души.“ \r\nЗа щастие, това не е реална ситуация, а част от сценария на международно полево учение за координация, оценка и планиране по време на бедствия на 13 май 2019 г. /понеделник/ от 11:00 часа в Националния учебен център на БЧК в Лозен. Щетите върху инфраструктурата са мащабни – „разрушени са болници, магазини за стоки от първа необходимост, временно е затворено Летище-София, нарушени са комуникациите, повредени са електроснабдителната мрежа и водопреносната система, което поставя в риск здравето на над 2 млн. души. Поискана е международна помощ и БЧК се обръща към Международната федерация, която изпраща мобилни екипи от Женева.“ \r\nВ симулацията ще се включат 35 професионалисти от Червения кръст и Червения полумесец, екипи на ПСС с кучета за издирване, ГД „Пожарна безопасност и защита на населението“, Столична община, кметството на село Лозен, представители на Единната спасителна система и Общинска полиция. Всички дейности по разработване на кризисния план ще бъдат извършвани в полеви офиси на територията на базата на БЧК в Лозен. \r\nУчението ще тества участниците в симулацията, като ги постави в условия, най-близки до реалните, и ги накара да действат под времеви натиск и силно напрежение. Те ще трябва да работят заедно, за да изготвят „План за действие“ и да изпълнят около 40 различни задачи, събирайки информация от всички хора, с които ще се срещнат – хора от местната общност, загубили своите домове; лекари, опитващи се да лекуват своите пациенти, след като болницата им е претърпяла щети; структурите на гражданската защита и полицията, които полагат усилия да опазят безопасността и сигурността на всички и държавните служители, координиращи реакцията при извънредни ситуации. \r\nЦелта на учението е да укрепи капацитета на оперативните специалисти по мениджмънт на бедствията на МФЧК/ЧП в рамките на 10-дневното глобално обучение по проект „Доброволци на ЕС за хуманитарна помощ: Техническа помощ и изграждане на капацитет“, финансиран от Европейския съюз и осъществяван от Международната федерация на Червения кръст и Червения полумесец /МФЧК/ЧП/ съвместно с националните дружества на Червения кръст от Австрия, Италия, Холандия и България. \r\nОт 11.45 ч. за медиите ще бъде организиран специален брифинг с участници в Международния екип за работа при бедствия и възможност за интервюта с тях.", "date": "2019.05.12", "title": "БЧК организира международно учение за реакция при бедствия и кризи на 13 май"}
{"url": "http://www.focus-news.net/news/2019/05/12/2656862/evropeyski-izbori-2019-tsvetelina-penkova-osnovna-tsel-na-politikite-zalozheni-vav-viziya-za-balgariya-i-viziya-za-evropa-e-vrashtaneto-na-mladite-hora-v-balgariya.html", "text": "„Основна цел на политиките, заложени във „Визия за България“ и „Визия за Европа“ е връщането на младите хора в България. След като някои от нас вече се върнаха - има надежда. Първата стъпка към промяната на статуквото са Европейските избори на 26 май”. Това заяви кандидатът за член на Европейския парламент от листата на „БСП за България“ Цветелина Пенкова в гр. Главиница, където се срещна с граждани заети в земеделската индустрия, съобщиха от пресцентъра на  БСП . Тя представи пред събралите се европейските принципи и ценности и как те се припокриват с ценностите на БСП.  \r\nУчастниците в срещата изразиха надежда, че младите лица в политиката ще внесат промяна и апелираха към политики, при които „голямата кауза трябва да бъде България”.  \r\nПредмет на дискусия беше и организациите на изборния ден на българите в чужбина и трудностите, през които те преминават, за да упражнят правото си на глас.", "date": "2019.05.12", "title": "Европейски избори 2019: Цветелина Пенкова: Основна цел на политиките, заложени във „Визия за България“ и „Визия за Европа“, е връщането на младите хора в България"}
{"url": "http://www.focus-news.net/news/2019/05/12/2656860/ria-novosti-yuzhna-koreya-ima-namerenie-kam-2024-godina-da-zapochne-vnedryavane-na-voenni-roboti.html", "text": "Южна Корея има намерение към 2024 година да започне внедряване на военни роботи, имитиращи животни, към въоръжените сили на страната, предаде  РИА Новости .  \r\nВ доклад на Агенцията за закупуване на въоръжения на Южна Корея се съдържат проекти за развитие на ключови отбранителни технологии. Агенцията има намерение да включи роботи, създадени по образ и подобие на живи същества, в своите системи за въоръжения на бъдещето. В случай, че плановете бъдат осъществени, то внедряването на роботи, създадени по образ на човека, насекоми и морски обитатели ще започне още през 2024 година.  \r\n„Биороботите ще променят правилата на играта в бъдещите войни, в свързаните с тях технологии, очаква се да внесат големи промени в сферата на отбранителната промишленост“, заяви представител на Агенцията за закупуване на въоръжения на Южна Корея. Планира се роботите да бъдат използвани в издирвателни и разузнавателни операции, допълва агенцията.   Светлин Божков", "date": "2019.05.12", "title": "РИА Новости: Южна Корея има намерение към 2024 година да започне внедряване на военни роботи"}
{"url": "http://www.focus-news.net/news/2019/05/12/2656859/evropeyski-izbori-2019-momchil-nekov-predstavi-prioritetite-si-v-evropeyskiya-parlament-pred-grazhdani-v-gabrovo.html", "text": "На среща с граждани в град Габрово кандидатът за евродепутат от листата на „БСП за България\" Момчил Неков разговаря с габровци и представи своите приоритети в Европейския парламент. Това съобщиха от пресцентъра на  БСП . По думите му габровският регион може да се прочуе и в Европа благодарение на продукти като Габровския пестил. „Европейските схеми за качество дават възможност на производители в селските райони да създават, поддържат и защитят своите регионални продукти. Радвам се, че този уникален продукт се върна отново в хранителната мрежа и сега не само габровци, но и в редица други градове може да бъде намерен габровският пестил”, коментира Момчил Неков.  \r\nОзначението „планински продукт” също предизвика интерес за габровци. То ще даде възможност на производителите на млечни, месни продукти, мед и билки например да се открояват. „Потребителите ще знаят, че купувайки продукт с подобно означение, те подпомагат производители в региони с ограничения и по-трудни условия. Тази добра европейска практика ще намери приложение и у нас идните седмици”, допълни още Момчил Неков. Той внесе предложение за наредба за термина за качество миналата година в МЗХГ. \r\nДругите теми, по които Момчил Неков е работил в рамките на сегашния мандат и обсъди с граждани, са двойният стандарт по храните, по който той беше докладчик в парламента, тавани за субсидиите, защита на интересите на българските пчелари и на овцевъдите.  \r\nНа срещата с габровци участие взе и народният представител от област Габрово Кристина Сидорова.", "date": "2019.05.12", "title": "Европейски избори 2019: Момчил Неков представи приоритетите си в Европейския парламент пред граждани в Габрово"}
{"url": "http://www.focus-news.net/news/2019/05/12/2656864/varna-ogranicheno-e-dvizhenieto-po-patya-zlatni-pyasatsi-varna-ot-km-88-do-km-93-poradi-provezhdane-na-avtomobilno-sastezanie-rali-balgariya-2019.html", "text": "Ограничено е движението по пътя Златни пясъци – Варна от км 88 до км 93 поради провеждане на автомобилно състезание рали „България-2019”. Това съобщиха за  Радио „Фокус“ – Варна  от Агенция „Пътна инфраструктура“. Ограничението важи за участъка Златни пясъци – разклона за Аладжа манастир, като обходният маршрут е по улиците на местност Ален мак. Нормалното преминаване ще бъде възстановено до около 13.00 часа. Движението по път III-9006 Аврен – Синдел от км 17 до км 23 също е ограничено заради автомобилното състезание до 16.00 часа. Скоростно ограничение до 30 км/час е въведено по път III-2902 Панорама — Куманово при км 11. Поради неравности на асфалтовата настилка водачите не трябва да се движат с повече от 30 км/час. Ремонтни дейности се извършват по автомагистрала „Хемус“. Движението в участъка Неофит Рилски – Девня от км 389 до км 400 се осъществява двупосочно в платното в посока Варна поради ремонтни дейности. Движението е пренасочено по път I-2 Шумен – Варна. Двупосочно в платното за Варна се осъществява и преминаването от пътен възел „Повеляново“ до „Слънчево от км 406 до км 416. Превозните средства се по път I-2 Русе – Варна. Очаква се ремонтните дейности в двата участъка да приключат до 24 май. \r\nБояна АТАНАСОВА", "date": "2019.05.12", "title": "Варна: Ограничено е движението по пътя Златни пясъци – Варна от км 88 до км 93 поради провеждане на автомобилно състезание рали „България-2019”"}
{"url": "http://www.focus-news.net/news/2019/05/12/2656849/tass-donald-tramp-prizova-kitay-da-sklyuchi-targovska-sdelka-v-nay-kratki-srokove.html", "text": "Американският президент Доналд Тръмп заяви, че властите в Китай не трябва да се бавят и да чакат новите президентски избори в САЩ, а трябва да сключат търговско споразумение с Вашингтон възможно най-скоро, предаде  ТАСС , позовавайки се на изявление на Тръмп в Twitter. \r\nДържавният глава на САЩ смята, че Китай се чувства губещ, след последните преговори за урегулиране на двустранните търговски спорове.  \r\n„Те (Китай) могат да изчакат до следващите избори (в САЩ), които ще се проведат през 2020 година, за да се надяват да имат късмет и на тях да победи демократ. При такава ситуация те ще продължат да ограбват САЩ с 500 милиарда долара годишно“, написа Тръмп.  \r\nПо неговите думи, „единствения проблем се състои в това, че те знаят, че аз имам намерение да победя и сделката ще бъде при много по-лоши условия за тях, ако бъде сключена по време на моя втори мандат“. Президентът на САЩ заяви, че „би било разумно от тяхна страна да действат сега“. \r\nТръмп за пореден път подчерта, че САЩ имат изгода от високите мита за китайски стоки.  \r\nВ петък президентът на САЩ заяви, че Вашингтон и Пекин имат намерение да продължат търговските преговори, независимо от въвеждането на мита за китайски стоки от страна на САЩ, допълва агенцията.   Светлин Божков", "date": "2019.05.12", "title": "ТАСС: Доналд Тръмп призова Китай да сключи търговска сделка в най-кратки срокове"}
{"url": "http://www.focus-news.net/news/2019/05/12/2656869/gabrovo-ne-se-dopuska-preminavane-na-tezhkotovarni-avtomobili-nad-10-tona-po-patya-mezhdu-kramolin-i-veliko-tarnovo-zaradi-namalen-gabarit-na-patnoto-platno-pri-km-26.html", "text": "Не се допуска преминаване на тежкотоварни автомобили над 10 тона по пътя между Крамолин и Велико Търново заради намален габарит на пътното платно при км 26. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 31 май. Условията за пътуване в областта са добри. Настилките са сухи, а времето – ясно и слънчево. Затворена е и улица „Малина“ в Габрово, която е част от път III-5004 Чехлевци – Велчевци, от км 10+940 до км 11+829. Там текат ремонтни дейности, които налагат въвеждането на обходен маршрут през улици в урбанизирана територия на Габрово. Ремонти текат и по пътя между Севлиево и Драгановци. Шофьорите трябва да карат внимателно в отсечката от км 0 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 трябва да се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 май. Отворен за движение е проходът Шипка, но там остава в сила забраната за товарни автомобили над 12 тона. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.05.12", "title": "Габрово: Не се допуска преминаване на тежкотоварни автомобили над 10 тона по пътя между Крамолин и Велико Търново заради намален габарит на пътното платно при км 26"}
{"url": "http://www.focus-news.net/news/2019/05/12/2656868/burgas-dvizhenieto-po-glaven-pat-i-9-v-rayona-na-selo-banya-se-osashtestvyava-pri-stesnenie-na-ednoto-platno-za-dvizhenie-poradi-remont-na-vodostok.html", "text": "Спокойна е пътната обстановка в областта. Това съобщиха за  Радио „Фокус“ – Бургас  от Областно пътно управление. Условията за шофиране са добри, видимостта е отлична, като няма затворени пътни участъци. Проходите са отворени за движение на всички моторни превозни средства. До 31 май т.г. движението по главен път I-9 в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Максималната скорост на движение е намалена на 50 км/ч.  \r\nБез затруднения се осъществява движението на моторни превозни средства по основните пътни артерии на град Бургас. Няма образувани колони от автомобили в районите на възловите градски кръстовища. \r\nДеница ДИМИТРОВА", "date": "2019.05.12", "title": "Бургас: Движението по главен път I-9 в района на село Баня се осъществява при стеснение на едното платно за движение поради ремонт на водосток"}
{"url": "http://www.focus-news.net/news/2019/05/12/2656867/spukana-guma-e-prichinata-za-intsidenta-s-tsisternata-na-glaven-pat-e-79-pri-koyto-imashe-iztichane-na-gaz.html", "text": "Спукана гума е причината за инцидента с цистерната на главен път Е-79, при който имаше изтичане на газ. Това каза за  Радио „Фокус“ - Пирин  областният управител Бисер Михайлов. Той уточни, че към момента екипи на пожарната извършват обезопасяване на района, освен това се сменя гумата на цистерната, след което тя ще бъде изтеглена от мястото. Движението бе възстановено в кратки срокове. \r\nЛивия НИНОВА", "date": "2019.05.12", "title": "Спукана гума е причината за инцидента с цистерната на главен път Е-79, при който имаше изтичане на газ"}
{"url": "http://www.focus-news.net/news/2019/05/12/2656866/tass-pentagonat-e-gotov-da-pomaga-za-ohranata-na-granitsata-mezhdu-sasht-i-meksiko-zayavi-patrik-shanahan.html", "text": "Пентагонът е готов да оказва съдействие за охраната на границата между САЩ и Мексико за продължителен период от време, но разчита, че министерството за вътрешна сигурност ще извършва охраната самостоятелно, предаде  ТАСС , позовавайки се на изявление на и.д. министър на отбраната на САЩ Патрик Шанахан.  \r\n„Ние нямаме намерение да се оттегляме, преди да бъде обезпечена сигурността на границата“, заяви Шанахан. По неговите думи, Пентагонът няма намерение да участва в охраната на границата постоянно.  \r\n„Това няма да продължава безкрайно и проблема трябва да бъде решен по-бързо. Ние искаме министерството за вътрешна сигурност да работи ефективно и самостоятелно“, подчерта Шанахан.  \r\nОперацията на Пентагона по противодействие на незаконната миграция се осъществява по нареждане на президента на САЩ Доналд Тръмп. В момента около 4400 военнослужещи оказват съдействие на граничните служби на САЩ, допълва агенцията.   Светлин Божков", "date": "2019.05.12", "title": "ТАСС: Пентагонът е готов да помага за охраната на границата между САЩ и Мексико, заяви Патрик Шанахан"}
{"url": "http://www.focus-news.net/news/2019/05/12/2656871/sofiyska-voda-vremenno-shte-prekasne-vodosnabdyavaneto-v-chast-ot-kv-manastirski-livadi-na-13-may.html", "text": "„Софийска вода” временно ще прекъсне водоснабдяването в част от кв. „Манастирски ливади“ на 13 май. Това съобщиха от пресцентъра на  дружеството . \r\nВъв връзка с пресвързване на уличен водопровод на ул. „Мур“ в кв. „Манастирски ливади“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Мур“ от ул. „Ген. Стефан Тошев“ до ул. „Родопски извор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мур“ ъгъла с ул. „Ген. Стефан Тошев“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.12", "title": "„Софийска вода” временно ще прекъсне водоснабдяването в част от кв. „Манастирски ливади“ на 13 май"}
{"url": "http://www.focus-news.net/news/2019/05/12/2656872/mvr-dvama-dushi-sa-zaginali-a-22-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 22 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 22 тежки пътнотранспортни произшествия. В София са регистрирани 20 леки и една тежка катастрофа, при която е пострадал един човек.", "date": "2019.05.12", "title": "МВР: Двама души са загинали, а 22 са пострадали при катастрофи в страната през изминалото денонощие"}
{"url": "http://www.focus-news.net/news/2019/05/12/2656870/afp-izrael-e-otvoril-otnovo-granichnite-punktove-s-ivitsata-gaza.html", "text": "Израел е отворил отново граничните пунктове с Ивицата Газа, които бяха затворени във връзка с кръвопролитните сблъсъци по-рано този месец, предаде  АФП .  \r\nОтворени са отново граничните пунктове за граждани и стоки, които бяха затворени на 4 май, когато радикални групировки в Ивицата Газа изстреляха стотици ракети срещу територията на Израел, а в отговор израелските въоръжени сили поразиха стотици цели в крайбрежния анклав.  \r\nВ резултат на обстрела загинаха четирима израелски цивилни граждани и 25 палестинци, включително най-малко девет екстремисти.  \r\nПалестински източници заявиха, че Израел се е съгласил да облекчи блокадата на Ивицата Газа, в замяна на успокояване на обстановката.  \r\nИзраелски представители не са потвърдили официално тези информации, но властите в Тел Авив вдигнаха забраната за работа на палестински риболовни кораби опериращи в крайбрежните води на Ивицата Газа, допълва агенцията.   Светлин Божков", "date": "2019.05.12", "title": "АФП: Израел е отворил отново граничните пунктове с Ивицата Газа"}
{"url": "http://www.focus-news.net/news/2019/05/12/2656865/blagoevgrad-vazstanoveno-e-dvizhenieto-na-glaven-pat-e-79-pri-izhoda-na-grada-v-posoka-sofiya.html", "text": "Възстановено е движението на главен път Е-79 при изхода на града в посока София. Това съобщи за  Радио „Фокус“ - Пирин  дежурният служител в Областно пътно управление - Благоевград.  \r\nДвижението е било преустановено за кратко заради изтичане на газ от цистерна с гориво, която вече е обезопасена. Движението в района се осъществява нормално. \r\nНатали СТЕФАНОВА", "date": "2019.05.12", "title": "Благоевград: Възстановено е движението на главен път Е-79 при изхода на града в посока София"}
{"url": "http://www.focus-news.net/news/2019/05/12/2656874/chez-startira-nabiraneto-na-kandidati-za-stazh-prez-lyatoto-na-2019-godina.html", "text": "ЧЕЗ стартира набирането на кандидати за стаж през лятото на 2019 година. Това съобщиха от пресцентъра на  ЧЕЗ . До края на месец юни е срокът за подаване на документи и събеседване. Над 60 ученици, студенти и дипломанти ще получат възможност да станат част от екипите в компаниите от Групата на ЧЕЗ в България през месеците юли, август и септември. Те ще имат възможност да работят с наставници с дългогодишен опит, да участват във вътрешни обучения и да развиват своите лични и професионални умения.  \r\n„Стажантската програма на ЧЕЗ  е с дългогодишни традиции. Целта ѝ е да предостави възможности на теоретично подготвените ученици и студенти от технически специалности да придобият практически опит в реална работна среда. Програмата е в съответствие с принципите на ЧЕЗ за принос и ангажираност към обществото, насърчава младите хора към професионално развитие и дава възможност за реално навлизане в професионалната област“, заяви Евгения Накова, директор „Човешки ресурси“ в „ЧЕЗ България“ ЕАД. \r\nЗа 10 годишната история на Стажантската програма до момента над 800 души са преминали  стаж в ЧЕЗ, а около 270 са постъпили на работа в компаниите на ЧЕЗ в България. Традиционно най-голям е интересът към звената „Експлоатация и поддържане“ и „Мерене и управление на данни“ в „ЧЕЗ Разпределение България“ АД. \r\nПодробности и формуляр за кандидатстване може да бъдат намерени на сайтовете на ЧЕЗ България и ЧЕЗ Разпределение в секциите „Кариери“.", "date": "2019.05.12", "title": "ЧЕЗ стартира набирането на кандидати за стаж през лятото на 2019 година"}
{"url": "http://www.focus-news.net/news/2019/05/12/2656878/veliko-tarnovo-sas-7-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 378 см, а температурата на водата 16 градуса. Слънчево ще остане в часовете до обяд над българския участък на Дунав. След пладне облачността от запад ще се увеличава, на места ще превали краткотраен дъжд. Ще духа до умерен вятър от югоизток. Максималните температури ще са между 21° и 24°.", "date": "2019.05.12", "title": "Велико Търново: Със 7 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/12/2656876/prodalzhava-izdirvaneto-na-43-godishniya-mazh-vav-vrazka-s-ubiystvoto-v-kostenets.html", "text": "Продължава издирването на 43-годишния мъж във връзка с убийството на 38-годишната жена в Костенец. Това съобщиха за  Агенция „Фокус“  от пресцентъра на  МВР .  „Фокус“  припомня:  \r\nНа 10 май около 8.40 часа на тел. 112 е подаден сигнал за жена в безпомощно състояние, намерена в близост до дома й в град Костенец. На място са изпратени екипи на полицията и Спешна помощ. Констатирана е смъртта на 38-годишна жена. Извършен е оглед, предприети са оперативно-издирвателни и процесуално-следствени действия за изясняване на случая. Образувано е досъдебно производство. Криминалисти от ОДМВР-София разследват тежко криминално престъпление в Костенец. По-късно същия ден от МВР разпространиха информация, че издирват 43-годишният Стоян Георгиев Зайков от Костенец във връзка с разследването на убийството на 38-годишна жена. \r\nДеница КИТАНОВА", "date": "2019.05.12", "title": "Продължава издирването на 43-годишния мъж във връзка с убийството в Костенец"}
{"url": "http://www.focus-news.net/news/2019/05/12/2656873/evropeyski-izbori-2019-tsvetan-tsvetanov-i-kandidatite-za-evrodeputati-ot-listata-na-gerb-i-sds-andrey-novakov-i-iliya-lazarov-prisastvaha-na-nedelnata-liturgiya-v-bansko.html", "text": "Председателят на предизборния щаб на ГЕРБ Цветан Цветанов и кандидатите за евродепутати от листата на ГЕРБ и СДС Андрей Новаков и Илия Лазаров присъстваха на неделната литургия в църквата „Св. Троица“ в Банско, предаде репортер на  Радио „Фокус“ – Пирин . \r\nПреди това Цветанов разговаря с туристи, посетили Банско, сред които такива от Пловдив, които изразиха задоволството си от начина, по-който изглежда курортния град и заявиха подкрепата си към ПП ГЕРБ и кандидатите за евродепутати от листата на партията.  \r\nНа събитието присъстваха още областният координатор на ПП ГЕРБ – Благоевград и народен представител Даниела Савеклиева, депутатите Александър Мацурев и д-р Емил Тончев, общинският ръководител на ГЕРБ – Благоевград Бисер Михайлов, кметът на Банско Георги Икономов, кметове на кметства, общински съветници и граждани. \r\nЛивия НИНОВА", "date": "2019.05.12", "title": "Европейски избори 2019: Цветан Цветанов и кандидатите за евродепутати от листата на ГЕРБ и СДС Андрей Новаков и Илия Лазаров присъстваха на неделната литургия в Банско"}
{"url": "http://www.focus-news.net/news/2019/05/12/2656875/tervel-totev-pss-v-sluchay-na-burya-v-planinata-turistite-tryabva-da-potarsyat-podslon-v-hizha-ili-gorista-mestnost.html", "text": "В случай на буря в планината туристите трябва да потърсят подслон в хижа или гориста местност. Това каза в интервю за  Агенция „Фокус“  Тервел Тотев, дежурен в централен денонощен пост на Планинска спасителна служба (ПСС) по повод предстоящите валежи и безопасността на туристите в случай на буря в планините. „Може да се потърси завет в подветрената страна на склонове или в подветрената страна на скални формирования, ако има такива“, добави още Тотев. Планинският спасител отбеляза, че времето през този месец е много променливо. „Биха могли да се появят локални бури, особено в следобедните часове. Има правило, че в планината се ходи сутрин и до обяд човек трябва да се връща. Не трябва да се избират билните части ако има прогноза за влошаване на времето, защото освен опасност от бури, има опасност и от гръмотевици“, посочи той. По думите му туристите трябва да предвиждат маршрути в по-ниските части на планината. \"Ако избират по-високата част, трябва да се връщат, когато видят, че времето се разваля и започва да става неподходящо“, допълни Тотев. Той обърна внимание, че във високите части на планините, особено при северните склонове, все още има и много сняг. „При подсичането на снежни преспи и на заснежени участъци, трябва изключително много да се обръща внимание на това човек да не се подхлъзне. Снежните преспи обикновено приключват в камъни и може да се стигне до фатални инциденти. Такива имаме почти всяка година от подсичане на заснежени склонове“, коментира още дежурният спасител в ПСС.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2019.05.12", "title": "Тервел Тотев, ПСС: В случай на буря в планината туристите трябва да потърсят подслон в хижа или гориста местност"}
{"url": "http://www.focus-news.net/news/2019/05/12/2656877/ria-novosti-frenskiyat-vanshen-ministar-se-opasyava-ot-vaznikvane-na-mezhdunarodna-anarhiya.html", "text": "Министърът на външните работи на Франция Жан-Ив льо Дриан смята, че призивите към конфронтация между държавите, могат да доведат до международна анархия, предаде  РИА Новости .  \r\n„Някои се обявяват за това, отношенията между държавите да не се основават на сътрудничество, а на конфронтация. Ние рискуваме да преминем към някаква форма на международна анархия“, заяви дипломатът пред вестник „Parisien“.  \r\nЛьо Дриан отбеляза, че „главните принципи и основи на международния живот в момента се разпадат…не се уважават институции, договори, дадени по-рано обещания и граници“. Френският външен министър смята, че вината за това е на президента на САЩ Доналд Тръмп, но „Китай и Русия също могат да играят своята роля в тези нарушения на равновесието“.  \r\nЛьо Дриан заяви, че в момента се развиват форми на „хипернасилие, а именно продължаващите терористични нападения“. \r\nФренският външен министър изрази надежда, че всички страни ще спазват съвместния план за действия по иранската ядрена програма, като подчерта, че „това се отнася на първо място за Иран, но и САЩ също носят своята отговорност“.   Светлин Божков", "date": "2019.05.12", "title": "РИА Новости: Френският външен министър се опасява от възникване на международна анархия"}
{"url": "http://www.focus-news.net/news/2019/05/12/2656879/vratsa-motorist-e-zaginal-pri-katastrofa-v-byala-slatina.html", "text": "Моторист е загинал  при катастрофа в Бяла Слатина. Това съобщиха  за  Агенция „Фокус“  от пресцентъра на  МВР . Сигналът за инцидента е подаден на 11 май към 13.50 ч.  На ул. „Тодор Каблешков“ мотоциклет излиза в дясно от платното за движение, блъска се странично в крайпътно дърво. Вследствие на инцидента на място загива 33-годишният водач на мотора.  \r\nДеница КИТАНОВА", "date": "2019.05.12", "title": "Враца: Моторист е загинал при катастрофа в Бяла Слатина"}
{"url": "http://www.focus-news.net/news/2019/05/12/2656880/sofiya-71-godishna-zhena-e-zaginala-pri-pozhar-v-kv-poduyane.html", "text": "71-годишна жена е загинала при пожар в кв. „Подуяне“. Това съобщиха от пресцентъра на  Главна дирекция „Пожарна безопасност и защита на населението“ .  \r\nНа 11 май в  04.01 часа е получен сигнал за възникнал пожар на покрив в гр. София, кв. Подуяне на ул. „Бричебор“ 34, ет. 3. На мястото на произшествието са изпратени 3 ПА, АМС и МА с 18 пожарникари от СДПБЗН. Загинала е жена на 71 години. Унищожена е покривна конструкция 40 кв, домашно имущество и опушени стени 60 кв.", "date": "2019.05.12", "title": "София: 71-годишна жена е загинала при пожар в кв. „Подуяне“"}
{"url": "http://www.focus-news.net/news/2019/05/12/2656881/shumen-38-godishen-pozharnikar-e-postradal-pri-pozhar-v-sgrada-na-bivsha-detska-gradina-na-ul-dedeagach.html", "text": "38-годишен пожарникар е пострадал при пожар в сграда на бивша детска градина на ул. „Дедеагач“. Това съобщиха от  ОДМВР - Шумен . Сигналът за произшествието е приет в 17.30 часа на 10 май. Към ул. „Дедеагач“ в Шумен е насочен противопожарен екип. След пристигане на място огнеборците са видели да горят складови помещения в близост до производствено предприятие. На помощ в гасенето на място пристигнали още три противопожарни екипа. В пламъците са унищожени бараки, палети и ПДЧ плоскости. При погасяване на пламъците и разчистване е пострадал 38-годишният пожарникар. След преглед в МБАЛ - Шумен е установено, че е със счупен палец. Пожарът бил ликвидиран от 13 огнеборци с помощта на 55 тона вода. Причината за пожара е детска игра с огън. Предприети са допълнителни действия и извършителите, седем момчета на възраст между 14 и 14 години от Шумен, са установени.  \r\nПет са погасените пожари през последните 48 часа в Шуменска област, пожарникарите са оказали техническа помощ още в няколко случая, като е осигурено дежурство на екипи при масовите празненства в Шумен.", "date": "2019.05.12", "title": "Шумен: 38-годишен пожарникар е пострадал при пожар в сграда на бивша детска градина на ул. „Дедеагач“"}
{"url": "http://www.focus-news.net/news/2019/05/12/2656883/evropeyski-izbori-2019-emil-radev-v-s-razdelna-osiguryavayki-poveche-evrosredstva-garantirame-razvitie-na-malkite-naseleni-mesta.html", "text": "Европейското финансиране ускори развитието на българските общини. Чрез европрограмите малките населени места също стават привлекателно място за живот и бизнес. Това коментира кандидатът за евродепутат от листата на ГЕРБ и СДС Емил Радев при посещението си в белославското село Разделна, което вчера отбеляза своя празник, съобщиха от пресцентъра на  ПП ГЕРБ . Според Радев очакваните през новия програмен период 4 млрд. лв. повече за България ще гарантират повече инвестиции за обновяване на инфраструктурата, повече възможности за бизнеса, за обучение на младите хора, за разширяване на социалните услуги. „Това е Европа за хората”, заяви кандидатът за евродепутат и поздрави кметът на Община Белослав Деян Иванов за активната му работа по европейските програми.  \r\n„Благодарение на европейските средства с. Разделна е със 100% изграден водопровод и с почти 90% изградена канализация. В рамките на реализирания проект за канализацията на стойност 4 млн. лв. са цялостно преасфалтирани 3 км улици, така че повече от половината от улиците в селото са с нов асфалт и бордюри. Модернизирана е и пречиствателната станция, като са изградени 4 км напорен канализационен колектор и други три гравитични до помпената станция. С европари е обновено и читалището в селото”, обясни кметът на Белослав. Той допълни, че без европейската солидарност и подкрепата на правителството на премиера Бойко Борисов подобни инвестиции  не биха били възможни за село с близо 700 жители. \r\nКметът на Разделна Галин Георгиев и Андриан Неделчев споделиха с Емил Радев идеите си за социализиране на крепостта Петрич кале, която е най-запазената в Североизточна България. \r\n„Мястото е атрактивно, скалите са предпочитани и от парапланеристи и други любители на екстремните изживявания. Убедени сме, че Петрич кале има потенциал да се превърне в привлекателна туристическа дестинация, макар че самият археологически обект се намира на границата на 2 общини – Аврен и Белослав и няма удобен път до него”, отбеляза кметът на Разделна. Той разказа на кандидата за евродепутат за уникалната находка, на която се натъкнал край крепостта – фосил на праисторически охлюв – амонит, за който се твърди, че е най-големият, намиран на територията на страната. „Очакваме находката скоро да бъде показана в Археологическия музей”, допълни Галин Георгиев, а Емил Радев се ангажира да проучи възможностите за облагородяване и осигуряване на бърз достъп до Петрич кале. Деян Иванов обясни, че сред обсъжданите идеи е и въжена линия от селото до скалите. Той уточни, че се предвижда нова европрограма, която да позволи финансиране за развитие на туристическа инфраструктура на стойност около 200 000 лв. „Средствата обаче не биха били достатъчни предвид трудния терен”, отбеляза още кметът на Белослав. \r\nГалин Георгиев с гордост показа на кандидата за евродепутат и построения с дарения православен храм „Св. Николай Летни”, с който е свързан празникът на селото.", "date": "2019.05.12", "title": "Европейски избори 2019: Емил Радев в с. Разделна: Осигурявайки повече евросредства, гарантираме развитие на малките населени места"}
{"url": "http://www.focus-news.net/news/2019/05/12/2656884/tervel-totev-pss-vinagi-tryabva-da-si-nosite-topli-drehi-v-planinata-neryadko-ima-sluchai-na-izmraznali-hora-prez-mesets-may.html", "text": "Винаги трябва да си носите топли дрехи в планината, нерядко има случаи на измръзнали хора през месец май. Това каза в интервю за  Агенция „Фокус“  Тервел Тотев, дежурен в централен денонощен пост на Планинска спасителна служба (ПСС) по повод предстоящите валежи и безопасността на туристите в случай на буря в планината. Той отбеляза, че за туризъм в планината през месец май ни е необходима специална екипировка. „Винаги трябва да имате подходящи дрехи. Междините месеци - преходните, изискват да си носите и повече зимна екипировка и слънцезащитен крем. Якето с мембраната и дъждобранът, които ни пазят от дъжда, не трябва да излизат от раницата“, добави Тервел Тотев.  По думите му измръзвания в планината през месец май са напълно възможни. „Миналата седмица имаше сериозно застудяване. Такива застудявания са възможни. Нерядко вали сняг във високите части на планините през този месец. Дори сме имали случаи на загинали хора от измръзване през месец май“, изтъкна дежурният спасител от ПСС.  \r\nСпоред него планината не бива да се подценява. „Топлите дрехи трябва винаги да са в раницата. Планината крие опасности винаги. Опасностите дебнат туристите през всички сезони. Май месец започват да излизат и змийчетата, които са доста лениви и са в по-ниските части на планината“, допълни Тотев.  \r\n„Ако все пак изпаднете в бедствена обстановка, трябва да се обадите на телефон 112. От там ще ви свържат с Планинската спасителна служба. Преди да предприемете, какъвто и да е преход в планината, трябва да се уверите, че можете да си изпратите и извадите координатите от телефона на своето местоположение. Това улеснява много по-нататъшните действия на спасителите от планинската служба“, обясни той, като добави, че това ще скъси значително времето, за което спасителите ще достигат до пострадалия. \r\n„При гръмотевична буря, трябва да се избягват високи дървета и високи хълмове“, подчерта Тотев.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2019.05.12", "title": "Тервел Тотев, ПСС: Винаги трябва да си носите топли дрехи в планината, нерядко има случаи на измръзнали хора през месец май"}
{"url": "http://www.focus-news.net/news/2019/05/12/2656882/ria-novosti-telata-na-desetki-dushi-sa-otkriti-v-tayni-masovi-grobove-v-meksiko.html", "text": "Телата на най-малко 35 души са били открити в три тайни масови гроба в Мексико, предаде  РИА Новости .  \r\nМасовите гробове са били открити в щата Халиско. Най-много тела са били открити на територията на ранчо в окръга Сапопан. По данни на полицията, издирвателните дейности продължават и не е изключено да бъдат открити още тела. \r\nПрез последните години в Мексико избухна вълна от насилие, предизвикана от борбата между наркокартелите за контрол на трафика на наркотици към САЩ. По официални данни, през 2017 година в Мексико са били извършени близо 31 200 убийства, допълва агенцията.   Светлин Божков", "date": "2019.05.12", "title": "РИА Новости: Телата на десетки души са открити в тайни масови гробове в Мексико"}
{"url": "http://www.focus-news.net/news/2019/05/12/2656885/aktsenti-v-predavaneto-chudesata-na-severozapada-na-radio-fokus.html", "text": "В предаването „Чудесата на Северозапада“ на  Радио „Фокус“  всяка седмица ви представяме личности, борили се за Освобождението, културното и духовното въздигане на този край. На 6 май затворената от години казарма в Лом отвори врати за родолюбиви граждани, които поднесоха цветя пред паметника на загиналите 67 кавалеристи от славния Втори конен полк. За историята на полка и за паметника на кавалеристите разказва журналистът от Лом Любомир Йорданов.  \r\nНа 12 май отбелязваме Световния ден на сестринството. Ще ви припомним за Флоранс Найтингейл, смятана за основател на модерното сестринство и за една от 100-те най-влиятелни жени на всички времена. Ще ви разкажем и за училището за милосърдни сестри открито към БЧК на 28 май 1900 г.  \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. В това предаване отиваме до Вършец, за да разберем за балнеолечението, което се провежда в този уникален български курорт. С архимандрит Антим ще разговаряме за туристическия интерес към манастирите от Видинската епархия. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2019.05.12", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2019/05/12/2656886/tass-v-litva-glasuvat-na-prezidentski-izbori.html", "text": "Днес в Литва се произвеждат избори за президент, предаде  ТАСС . Едновременно с това, литовците ще гласуват и на два референдума – за въвеждане на двойно гражданство, и за намаляване с 15% на броя на депутатите в парламента.  \r\nЗа поста на държавен глава претендират девет кандидати. Данните от социологическите проучвания показват, че фаворити за поста са 54-годишния икономист Гитанас Науседа, 44-годишната бивш министър на финансите Ингрида Шимоните и 48-годишният премиер Саулюс Сквернелис. Настоящият президент Далия Грибаускайте заема поста за втори мандат и не може да бъде преизбрана.  \r\nЗа да победи някой от кандидатите трябва да спечели повече от 50% от гласовете. В случай, че това не се случи, след две седмици ще бъде произведен втори тур, допълва агенцията.   Светлин Божков", "date": "2019.05.12", "title": "ТАСС: В Литва гласуват на президентски избори"}
{"url": "http://www.focus-news.net/news/2019/05/12/2656888/vitseprezidentat-iliyana-yotova-shte-vrachi-nagradata-balgarka-na-godinata.html", "text": "На 13 май вицепрезидентът Илияна Йотова ще връчи годишното отличие на Държавната агенция за българите в чужбина „Българка на годината – 2018“. Това съобщиха от  прессекретариата на държавния глава . Церемонията е с начален час 15.00 и ще се проведе в „Сити Марк Арт Център“.", "date": "2019.05.12", "title": "Вицепрезидентът Илияна Йотова ще връчи наградата „Българка на годината“"}
{"url": "http://www.focus-news.net/news/2019/05/12/2656887/evropeyski-izbori-2019-kandidatite-za-evrodeputati-ot-gerb-ivelina-vasileva-i-marin-zahariev-shte-posetyat-obshtina-dospat.html", "text": "Кандидатите за членове на Европейския парламент от ГЕРБ и СДС Ивелина Василева и Марин Захариев на 13 май ще посетят Доспат, където са организирани две събития, свързани с изграждането на сепарираща и компостираща инсталация. Това съобщиха от пресцентъра на  ПП ГЕРБ . \r\nВ 11.00 часа ръководството на Община Доспат и изпълнителите ще представят подробностите за проекта в Туристическия информационен център, намиращ се на ул. „Капитан Петко Войвода“ 2. Той е финансиран от Оперативна програма „Околна среда“. Инсталацията ще обслужва пет общини – Доспат, Борино, Девин, Сърница и Сатовча. Тя ще бъде изградена в терена близо до село Барутин, където е Регионалното депо за твърди битови отпадъци.  \r\nОт 13.00 часа на строителната площадка ще се състои официалната церемония „първа копка“ за двете инсталации.   \r\nДомакин на събитията ще бъде кметът на Доспат Елин Радев. В тях ще се включат и кметовете на Девин, Сатовча, Сърница, Борино.", "date": "2019.05.12", "title": "Европейски избори 2019: Кандидатите за евродепутати от ГЕРБ Ивелина Василева и Марин Захариев ще посетят община Доспат"}
{"url": "http://www.focus-news.net/news/2019/05/12/2656891/varna-chast-ot-grada-e-s-narusheno-vodosnabdyavane-zaradi-avariya-na-vodoprovodnata-mrezha.html", "text": "Част от града е с нарушено водоснабдяване заради авария на водопроводната мрежа. Това съобщиха за  Радио „Фокус“ – Варна  от водоснабдителното дружество, обслужващо областта. Засегнати са домакинствата в ниската зона на кв. „Виница“ и абонатите по ул. „Лозарска“. Очаква се нормалното водоподаване да бъде възстановено до около 14.00 часа. Към момента няма информация за други райони без вода на територията на областта. \r\nБояна АТАНАСОВА", "date": "2019.05.12", "title": "Варна: Част от града е с нарушено водоснабдяване заради авария на водопроводната мрежа"}
{"url": "http://www.focus-news.net/news/2019/05/12/2656889/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образували се колони от автомобили и от двете страни на границата. Движението е спокойно. \r\nДеница ДИМИТРОВА", "date": "2019.05.12", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/05/12/2656892/prof-konstantin-totev-arheolog-zlatniyat-krast-nameren-na-krepostta-trapezitsa-shte-e-osnoven-aktsent-v-natsionalnata-arheologicheska-konferentsiya-prez-nastoyashtata-godina.html", "text": "Златният кръст с част от Христовото разпятие, който бе намерен на крепостта „Трапезица“ ще е основен акцент в Националната археологическа конференция. Събитието ще се проведе в град Бяла, а старата столица ще бъде представена от археолога проф. Константин Тотев и неговия екип. Пред  Радио „Фокус“ – Велико Търново  той посочи, че конференцията се организира ежегодно и „Трапезица“ за втора година е във фокуса ѝ. През 2018 г. е била представена откритата от археолога доц. Деян Рабовянов църква номер 22. През настоящата година специален доклад ще бъде изнесен за новооткритата църква 23, която се намира до западната крепостна стена. „Там ние попаднахме на редица интересни находки, които ни дадоха предимство. Още през първата седмица намерихме гробове, доста подредени, които ни подсказаха, че сме близо до некропол. Вторият маркер, който ни подсказа, че трябва да се подготвим за проучване на църковна постройка бяха откритите стенописни фрагменти. Църквата, която засякохме, не е голяма. Тя лежи върху крепостната стена. Дълга е 10 метра и е широка 5, но цялата беше запълнена  със стенописи и тухли, и самото изваждане и разкопаване на стенописите, както и подреждането на всеки един участък в това пространство, се оказа трудна задача. С това се занимавахме повече от 60 дни. Времето беше с нас и това най-вече ни съдейства да приключим още от миналия сезон“, разказа още археолога. Разкопките са продължили от края на август до средата на ноември. Намерен е още Златен кръст, за който се предполага, че съдържа част от Христовото разпятие, както и много други свещени реликви, монети и накити. Всичко това ще бъде обобщено на конференцията в Бяла, в края на май, след което ще бъде издаден и специален том за широката общественост. \r\nЛуиза ТРАНЧЕВА", "date": "2019.05.12", "title": "Проф. Константин Тотев, археолог: Златният кръст, намерен на крепостта „Трапезица“, ще е основен акцент в Националната археологическа конференция през настоящата година"}
{"url": "http://www.focus-news.net/news/2019/05/12/2656896/evropeyski-izbori-2019-tsvetan-tsvetanov-i-kandidatite-za-evrodeputati-andrey-novakov-asim-ademov-i-iliya-lazarov-uchastvaha-v-otkrivaneto-na-renovirana-detska-ploshtadka-v-dobrinishte.html", "text": "Председателят на Националния предизборен щаб на ГЕРБ и СДС Цветан Цветанов и зам.-председател на ПП ГЕРБ и кандидатите за евродепутати от листата на партията Андрей Новаков, Асим Адемов и Илия Лазаров участваха в откриването на реновирана детска площадка в Добринище, предаде репортер на  Радио „Фокус“ – Пирин . Средствата за съоръжението са дарени от кандидата за евродепутат Андрей Новаков. То се намира в двора на детска градина „Мечо Пух“. \r\nЦветанов и кандидатите за евродепутати бяха посрещнати в детското заведение от неговия персонал, жени и деца с народни носии с питка, мед и здравец. Народният състав към читалище „Димитър Благоев“ поздрави гостите с изпълнение на песен за Добринище, след което кметът на населеното място Китан Галчев изказа благодарност от свое и от името на жителите на Добринище към Андрей Новаков за направеното дарение. „Нашите кандидати за евродепутати, сред които са Андрей Новаков, Асим Адемов и Илия Лазаров трябва да бъдат и в следващия Европейски парламент, защото и Новаков, и Адемов, които бяха евродепутати до сега постигнаха много. Ще спомена само две неща. Първото от тях е, че в следващия програмен период за България ще бъдат отпуснати много повече средства. Другото е, че благодарение на премиера Бойко Борисов, правителството на ПП ГЕРБ и нашите евродепутати, бяха постигнати едни по-добри взаимоотношения между страните на Балканите“, каза още Галчев. Като добър пример в тази посока той посочи, че Северна Македония е една стъпка по-близо до членство в Европейският съюз, което ще гарантира по-голяма сигурност и стабилност за България, защото те са наши съседи. Кметът на Добринище пожела успех на кандидатите за евродепутати от листата на ГЕРБ и СДС на изборите, които ще се проведат на 26 май. \r\nКандидатът за евродепутат Андрей Новаков заяви, че за него е голяма чест да е в Добринище. „За мен това не е събитие, а нещо лично – среща с приятели. Искам да благодаря на кмета на Банско Георги Икономов, на г-н Цветанов и на всички от ПП ГЕРБ, които дават път на младите“, заяви Новаков. Той отбеляза, че основна заслуга за дарението в Добринище има неговата съпруга Татяна Новакова. \r\n„В ГЕРБ сме възпитани така, че преди да говориш трябва да направиш нещо и се надявам, че такива неща, като площадката в Добринище ще бъдат нашия почерк“, подчерта кандидатът за евродепутат от листата на ГЕРБ и СДС. \r\nКметът на Банско Георги Икономов отбеляза, че както в курортния град, така и в Добринище са били реализирани редица проекти, подробен значително е и обликът на двата града. „Знаете как заварихме храм „Св. Богородица“ в Добринище, но с общите усилия на общинското ръководство и с подкрепата на правителството, макар и бавно, успяхме да го реновираме“, посочи Икономов. \r\nПредседателят на Националния предизборен щаб на ГЕРБ и СДС и зам.-председател на ПП ГЕРБ Цветан Цветанов каза, че преди събитието е разговарял с отец Румен, който е изказал голяма благодарност към правителството за приетия Закон за вероизповеданията. „Знаете, че имаше много спорове около него, но сега попитах отец Румен дали решението ни да подпомагаме вероизповеданията е било правилно, а той от своя страна изрази пълната си подкрепа“, уточни Цветанов. Той изказа своята благодарност към местната власт в Банско и Добринище по отношение постигнатото от тях. „Те получиха не малко целеви ресурс за постигането на по-добър живот. Дори в момента в Банско правим нова детска градина“, каза Цветанов. Той подчерта, че България получава солидна подкрепа от Европейския съюз, затова и изборите на 26 май са важни, защото така ще може нашият глас да се чуе в Европа. Председателят на предизборния щаб на ГЕРБ и СДС допълни, че основен приоритет за ПП ГЕРБ винаги е било образованието, затова се инвестират много средства в подобряване на образователната инфраструктура. \r\n„Тази среща я правим в двор на детска градина, което показва че има деца, които са бъдещето на България“, отбеляза Цветанов. \r\n„Банско и Добринище имат много потенциал за развитие, въпросът е само да продължим и да не се отказваме. Ние вярваме, че на 26 май ще имаме възможност да изберем достойните евродепутати, които да ни представляват в Европейския парламент“, коментира Цветанов. \r\nВ Добринище представителят на Националния предизборен щаб на ГЕРБ и СДС и зам.-председател на ПП ГЕРБ и кандидатите за евродепутати от листата на партията се срещнаха и разговаряха с хора от града. Те коментираха, че в Добринище са били реализирани редица проекти, финансирани със средства от Европейският съюз, което е спомогнало за това градът да придобие един европейски облик. Те изказаха своята благодарност към правителството и кметовете на двете общини. Освен това направиха обиколка на парка в Добринище, който е изграден с европейски средства. \r\nНа събитието присъстваха още кандидатите за евродепутати от листата на ГЕРБ и СДС Андрей Новаков, Асим Адемов, Илия Лазаров, областният координатор на ПП ГЕРБ – Благоевград и народен представител Даниела Савеклиева, депутатите Александър Мацурев и д-р Емил Тончев, общинският ръководител на ГЕРБ – Благоевград Бисер Михайлов, кметове на кметства, общински съветници и граждани. \r\nЛивия НИНОВА", "date": "2019.05.12", "title": "Европейски избори 2019: Цветан Цветанов и кандидатите за евродепутати Андрей Новаков, Асим Адемов и Илия Лазаров участваха в откриването на реновирана детска площадка в Добринище"}
{"url": "http://www.focus-news.net/news/2019/05/12/2656893/plyus-info-zoran-zaev-izprati-pozdravitelno-poslanie-za-vstapvaneto-v-dlazhnost-na-stevo-pendarovski.html", "text": "Македонският премиер Зоран Заев изпрати поздравително послание по повод встъпването в длъжност на новоизбрания президент Стево Пендаровски, предаде изданието  „Плюс Инфо“ .  \r\nЗаев пише, че с Пендаровски страната получава лидер, който се присъединява към водачеството по пътя към превръщане на Северна Македония в по-добро място за живеене. Заев изразява подкрепата си за Пендаровски и заявява, че заедно го чака много работа, а отговорността е голяма.  \r\nСпоред Заев, „днес Пендаровски поема задължението да бъде президент на всички граждани, да се бори за справедливост и да представя страната достойно в целия свят“. Премиерът заявява, че очаква скоро да проведе първата си работна среща с новоизбрания президент.  \r\nПо думите на Заев, македонските граждани са потвърдили, че искат да продължат напред обединени, допълва изданието.   Светлин Божков", "date": "2019.05.12", "title": "„Плюс Инфо“: Зоран Заев изпрати поздравително послание за встъпването в длъжност на Стево Пендаровски"}
{"url": "http://www.focus-news.net/news/2019/05/12/2656895/evropeyski-izbori-2019-yoana-yoncheva-filyova-shte-prodalzhim-da-se-borim-sreshtu-dvoynite-standarti.html", "text": "Ние сме цял екип експерти, хора знаещи и можещи. Досега ГЕРБ сме се борили срещу двойните стандарти и ще продължим да го правим. Това каза кандидатът за евродепутат от ГЕРБ Йоана Йончева – Фильова при срещата си с жителите на селата Бузовград и Ръжена. Тя подчерта, че цялата листа на ГЕРБ е от достойни хора, всеки доказал се в своята професионална област. \"Ние сме единодушни, че в Европа не трябва да има двойни стандарти и българските потребители трябва да са спокойни, че това, което консумират, не е с по-ниско качество от това, което слагат на масата си живеещите в другите европейски държави\", заяви Фильова.  \r\nВ Бузовград тя се запозна отблизо с присъствието на Европа в селото, а именно чрез реализираните проекти от страна на кмета Михаил Янушев, който печели доверието на хората там вече трети мандат. Воден от идеята селото да привлича туристи, преди две години се \"ражда\" местният Информационен туристически център. В близост до него са новоизградените паркови алеи, детска и спортна площадка с фитнес уреди на открито. С европейски средства е реализиран и проектът за \"Мегалита\" край селото, известен като българският Стоунхендж - древно светилище от времето на късния енеолит и началото на бронзовата епоха.  \r\nВ рамките на обиколката си по населените места в община Казанлък, кандидатът на ГЕРБ за евровота се срещна и с жителите на с. Ръжена, където кметът трети мандат Апостол Терзиев се похвали с ремонтираната сграда на училището. От своя страна Йоана Йончева - Фильова припомни на присъстващите, че в следващия програмен период 2021-2027 г. европейските пари за България ще бъдат 18 млрд. лв. За увеличението с 4 млрд. лв. са работили досегашните евродепутати от ГЕРБ в мандат 2014-2019 г. Голяма част от тези средства ще бъдат инвестирани в подобряване на инфраструктурата, както в градовете, така и в малките населени места.  \r\nНа срещите в селата Бузовград и Ръжена бяха още общинският ръководител на ГЕРБ и кмет на Община Казанлък Галина Стоянова и народният представител на ГЕРБ в 44-то НС Борис Кърчев.", "date": "2019.05.12", "title": "Европейски избори 2019: Йоана Йончева – Фильова: Ще продължим да се борим срещу двойните стандарти"}
{"url": "http://www.focus-news.net/news/2019/05/12/2656898/blagoevgrad-pozhar-e-goryal-v-sgrada-v-selo-novo-delchevo-politsiyata-raboti-po-versiya-za-umishlen-palezh.html", "text": "Пожар е горял в сграда в село Ново Делчево, община Сандански. Това съобщиха за  Агенция „Фокус“  от пресцентъра на  МВР . Пожарът е възникнал тази нощ и е локализиран. Сградата, където е станал инцидентът, не е жилищна. Няма пострадали хора. Работи се по версия за умишлен палеж.  \r\nДаяна ДЮЛГЕРОВА", "date": "2019.05.12", "title": "Благоевград: Пожар е горял в сграда в село Ново Делчево, полицията работи по версия за умишлен палеж"}
{"url": "http://www.focus-news.net/news/2019/05/12/2656899/pregled-na-mezhdunarodnite-novini-do-13-chasa-agentsiya-fokus.html", "text": "Американският президент Доналд Тръмп заяви, че властите в Китай не трябва да се бавят и да чакат новите президентски избори в САЩ, а трябва да сключат търговско споразумение с Вашингтон възможно най-скоро, предаде  ТАСС , позовавайки се на изявление на Тръмп в Twitter. \r\nДържавният глава на САЩ смята, че Китай се чувства губещ, след последните преговори за урегулиране на двустранните търговски спорове.  \r\n„Те (Китай) могат да изчакат до следващите избори (в САЩ), които ще се проведат през 2020 година, за да се надяват да имат късмет и на тях да победи демократ. При такава ситуация те ще продължат да ограбват САЩ с 500 милиарда долара годишно“, написа Тръмп.  \r\nПо неговите думи, „единствения проблем се състои в това, че те знаят, че аз имам намерение да победя и сделката ще бъде при много по-лоши условия за тях, ако бъде сключена по време на моя втори мандат“. Президентът на САЩ заяви, че „би било разумно от тяхна страна да действат сега“. \r\nТръмп за пореден път подчерта, че САЩ имат изгода от високите мита за китайски стоки.  \r\nВ петък президентът на САЩ заяви, че Вашингтон и Пекин имат намерение да продължат търговските преговори, независимо от въвеждането на мита за китайски стоки от страна на САЩ, допълва агенцията. \r\n***  Американският държавен секретар Майк Помпео заяви, че САЩ увеличават военните си сили в Близкия Изток, за да са готови, в случай, че Иран се опита да нанесе вреди на американските интереси, предаде  ТАСС .  \r\nПомпео подчерта, че въпреки това, Вашингтон е готов за консултации с Техеран.  \r\n„Ние предприехме необходимите мерки, за да укрепим, доколкото това е възможно, нашата сигурност в региона“, заяви Помпео пред телевизия CNBC. \r\nДържавният секретар на САЩ отбеляза, че Вашингтон се нуждае „от сили за сдържане в случай, че Иран реши да нанесе вреди на американските интереси в Ирак, Афганистан или Йемен, или където и да било в Близкия Изток“. \r\nЕдновременно с това Помпео заяви, че САЩ са готови за провеждане на консултации с Иран, по инициатива на Техеран. Държавният секретар заяви, че „САЩ биха искали да бъдат урегулирани по дипломатически път конфликтите, в които е въвлечен Иран“. \r\n***  Южна Корея има намерение към 2024 година да започне внедряване на военни роботи, имитиращи животни, към въоръжените сили на страната, предаде  РИА Новости .  \r\nВ доклад на Агенцията за закупуване на въоръжения на Южна Корея се съдържат проекти за развитие на ключови отбранителни технологии. Агенцията има намерение да включи роботи, създадени по образ и подобие на живи същества, в своите системи за въоръжения на бъдещето. В случай, че плановете бъдат осъществени, то внедряването на роботи, създадени по образ на човека, насекоми и морски обитатели ще започне още през 2024 година.  \r\n„Биороботите ще променят правилата на играта в бъдещите войни, в свързаните с тях технологии, очаква се да внесат големи промени в сферата на отбранителната промишленост“, заяви представител на Агенцията за закупуване на въоръжения на Южна Корея. Планира се роботите да бъдат използвани в издирвателни и разузнавателни операции, допълва агенцията. \r\n***  Пентагонът е готов да оказва съдействие за охраната на границата между САЩ и Мексико за продължителен период от време, но разчита, че министерството за вътрешна сигурност ще извършва охраната самостоятелно, предаде  ТАСС , позовавайки се на изявление на и.д. министър на отбраната на САЩ Патрик Шанахан.  \r\n„Ние нямаме намерение да се оттегляме, преди да бъде обезпечена сигурността на границата“, заяви Шанахан. По неговите думи, Пентагонът няма намерение да участва в охраната на границата постоянно.  \r\n„Това няма да продължава безкрайно и проблема трябва да бъде решен по-бързо. Ние искаме министерството за вътрешна сигурност да работи ефективно и самостоятелно“, подчерта Шанахан.  \r\nОперацията на Пентагона по противодействие на незаконната миграция се осъществява по нареждане на президента на САЩ Доналд Тръмп. В момента около 4400 военнослужещи оказват съдействие на граничните служби на САЩ, допълва агенцията. \r\n***  Израел е отворил отново граничните пунктове с Ивицата Газа, които бяха затворени във връзка с кръвопролитните сблъсъци по-рано този месец, предаде  АФП .  \r\nОтворени са отново граничните пунктове за граждани и стоки, които бяха затворени на 4 май, когато радикални групировки в Ивицата Газа изстреляха стотици ракети срещу територията на Израел, а в отговор израелските въоръжени сили поразиха стотици цели в крайбрежния анклав.  \r\nВ резултат на обстрела загинаха четирима израелски цивилни граждани и 25 палестинци, включително най-малко девет екстремисти.  \r\nПалестински източници заявиха, че Израел се е съгласил да облекчи блокадата на Ивицата Газа, в замяна на успокояване на обстановката.  \r\nИзраелски представители не са потвърдили официално тези информации, но властите в Тел Авив вдигнаха забраната за работа на палестински риболовни кораби опериращи в крайбрежните води на Ивицата Газа, допълва агенцията. \r\n***  Телата на най-малко 35 души са били открити в три тайни масови гроба в Мексико, предаде  РИА Новости .  \r\nМасовите гробове са били открити в щата Халиско. Най-много тела са били открити на територията на ранчо в окръга Сапопан. По данни на полицията, издирвателните дейности продължават и не е изключено да бъдат открити още тела. \r\nПрез последните години в Мексико избухна вълна от насилие, предизвикана от борбата между наркокартелите за контрол на трафика на наркотици към САЩ. По официални данни, през 2017 година в Мексико са били извършени близо 31 200 убийства, допълва агенцията. \r\n***  Днес в Литва се произвеждат избори за президент, предаде  ТАСС . Едновременно с това, литовците ще гласуват и на два референдума – за въвеждане на двойно гражданство, и за намаляване с 15% на броя на депутатите в парламента.  \r\nЗа поста на държавен глава претендират девет кандидати. Данните от социологическите проучвания показват, че фаворити за поста са 54-годишния икономист Гитанас Науседа, 44-годишната бивш министър на финансите Ингрида Шимоните и 48-годишният премиер Саулюс Сквернелис. Настоящият президент Далия Грибаускайте заема поста за втори мандат и не може да бъде преизбрана.  \r\nЗа да победи някой от кандидатите трябва да спечели повече от 50% от гласовете. В случай, че това стане, след две седмици ще бъде произведен втори тур, допълва агенцията.", "date": "2019.05.12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/05/12/2656901/prof-silviya-borisova-mu-varna-na-mezhdunarodniya-den-na-sestrinstvoto-otdavame-zasluzhena-pochit-kam-florans-naytingeyl.html", "text": "На 12 май – Международен ден на сестринството, отдаваме заслужена почит към Флоранс Найтингейл. Това каза в интервю за  Радио „Фокус“ – Варна  проф. Силвия Борисова, ръководител на Катедра „Здравни грижи“ в Медицински университет – Варна по повод Международния ден на сестринството. Тя посочи, че 12 май е рождената дата на Флоранс Найтингейл, която поставя основите на съвременното сестринство и го прави наука. „Флоранс Найтингейл прави истинска революция в обслужването на ранените и болните войници по време на Кримската война. След войната става героиня на Англия. През 1859 г. издава книгата „Бележки за болниците“. В нея определя основните принципи и стандарти, които трябва да следват болниците в грижите си за пациента. Някои от тези принципи са валидни и актуални и в съвременната медицина и здравеопазване. Наричат я още дамата с лампата, защото въвежда правилото сестрите да наблюдават болните и нощем“, обясни проф. Борисова.  \r\nТя добави, че Флоранс Найтингейл основава и първото светско училище за медицински сестри през 1860 г. По думите ѝ реформаторката е оставила трайна следа в сестринската професия, която напълно променя грижата за пациента. Проф. Борисова представи и краткия текст на сестринска клетва, която Флоранс Найтингейл предлага. \r\n„Тържествено обещавам пред Бога и в присъствието на това събрание да прекарам живота си в чистота и вярно да практикувам професията си. Ще отбягвам от всичко, което е злонамерено и гибелно и не ще взема, нито съзнателно ще раздам, някое вредно лекарство. Ще направя всичко, което зависи от мене, да поддържам и издигам състоянието на професията и ще държа в тайна всички поверени ми случки, както и всички семейни работи, дошли до моето съзнание, при практикуване на професията ми. Ще се трудя честно да помагам на лекаря в работата му и ще отдам себе си за благосъстоянието на онези, които са оставени на моята грижа“. \r\nПроф. Борисова допълни, че символът на празника е именно лампата, символизираща уважението, което медицинските сестри имат помежду си и предаването на знания от една медицинска сестра на друга. \r\nБояна АТАНАСОВА", "date": "2019.05.12", "title": "Проф. Силвия Борисова, МУ – Варна: На Международния ден на сестринството отдаваме заслужена почит към Флоранс Найтингейл"}
{"url": "http://www.focus-news.net/news/2019/05/12/2656902/afp-benyamin-netanyahu-zayavi-che-mu-e-neobhodimo-dopalnitelno-vreme-za-da-formira-pravitelstvo-na-izrael.html", "text": "Премиерът на Израел Бенямин Нетаняху заяви, че ще поиска от президента Реувен Ривлин допълнително време, за да формира ново коалиционно правителство, предаде  АФП .  \r\nВодената от Нетаняху партия „Ликуд“ спечели 35 места в 120-местния парламент на Израел на изборите на 9 април.  \r\nНа 17 април президентът Ривлин официално възложи на Нетаняху задачата да формира ново правителство, за което по закон премиера разполага с 28 дни. Сега Нетаняху заяви, че ще поиска допълнителни две седмици, за да успее на формира ново коалиционно правителство, тъй като не е успял да го направи заради натоварения му работен процес, в частност поради избухналия конфликт в Ивицата Газа, допълва агенцията.   Светлин Божков", "date": "2019.05.12", "title": "АФП: Бенямин Нетаняху заяви, че му е необходимо допълнително време, за да формира правителство на Израел"}
{"url": "http://www.focus-news.net/news/2019/05/12/2656897/prezidentat-rumen-radev-za-apartamentgeyt-tryabvat-razkritiya-prisadi-konfiskatsiya-i-vrashtane-na-pari.html", "text": "За „Апартаментгейт“ трябват разкрития, присъди, конфискация и връщане на пари. Това каза президентът Румен Радев пред журналисти в Асеновград във връзка с диалога между „Дондуков“ 1 и 2, предаде репортер на  Агенция „Фокус“ . По думите му  „Апартаментгейт“ е само началото и вододел на къде ще вървим. „Не можем да градим модерна България, ако оставим нещата по старому - да се вихри безнаказаност и беззаконие“, допълни държавният глава. Според него трябват разкрития,  присъди, конфискация и връщане на пари. „Аз напълно съзнавам, че премиерът е в много трудна ситуация и не си мислете, че искам България да затъва в корупционни скандали, да бъде синоним на корупция. На това нещо трябва да се сложи край, но този край няма да стане с мълчание, със спиране на говорене по тези теми, а с разнищване и прочистване. Виждате, че премиерът всяка седмица събира пряко подчинените му служби и компетентни органи и както се ровят в кофите за боклук за контрабандни цигари е време да се заровят и в задграничните офшорни сметки, в имотите и фирмите на политици чрез подставени лица. Иначе, ако и сега бъдат изпреварени от медиите, няма да могат да мотивират своето бездействие. И според мен проблемът на министър-председателя не е в липсата на домашни визити у негови министри и партийци. Не е дори и във факта, че назначеният от управляващите антикорпуционен орган не хваща необяснимото богатство на някои политици. Дори и да го правеше той щеше да констатира само крайната фаза на корупционния акт и малка част от откраднатото. Истинският проблем на премиера е, че безконтролният стил на управление генерира корупция в големи размери и това не може да се лекува с медийно осветяване на прегрешилите и оставки. За това трябват две важни неща - въвеждане на прозрачен и отговорен стил на управление с ясни механизми за контрол, които да пресекат корупционните потоци. Това е, което аз виждам като една необходимост, която да се извърши и разбира се затвор за прегрешилите“, каза държавният глава и посочи, че възстановяването на държавността минава през възмездието.", "date": "2019.05.12", "title": "Президентът Румен Радев: За „Апартаментгейт“ трябват разкрития, присъди, конфискация и връщане на пари"}
{"url": "http://www.focus-news.net/news/2019/05/12/2656905/evropeyski-izbori-2019-georgi-ikonomov-izborite-na-26-may-sa-vazhni-zashtoto-mogat-da-doprinesat-za-po-kachestven-zhivot.html", "text": "Изборите на 26 май не са маловажни, а точно обратното – те са важни, защото могат да допринесат за по-качествен живот или обратното. Това каза кметът на Община Банско Георги Икономов по време на предизборно събитие на ГЕРБ – СДС в курортния град, предаде репортер на  Радио „Фокус” – Пирин . „Тази година за първи път стана нещо много хубаво - десните сили се обединиха, за да може България да продължи да се развива”, каза още Георги Икономов. Той призова всички да гласуват на изборите на 26 май, за да се гарантира, че България ще продължи да се развива. „Винаги казваме, че Европа е далеч, но така беше преди да влезем в Европейския съюз през 2007 година. Сега Европа е на една ръка разстояние, затова много хора правят бизнес, пътуват или живеят в други страни от Европейският съюз”, добави Икономов. Според него решенията, които се взимат в Европейския парламент, пряко касаят всички нас, затова е важно да се гласува. „Трябва да подкрепим ПП ГЕРБ на изборите на 26 май, за да продължи развитието на България”, подчерта Икономов. По думите му само така ще попречим в българската политика да се случват лоши неща. \r\nЛивия НИНОВА", "date": "2019.05.12", "title": "Европейски избори 2019: Георги Икономов: Изборите на 26 май са важни, защото могат да допринесат за по-качествен живот"}
{"url": "http://www.focus-news.net/news/2019/05/12/2656903/evropeyski-izbori-2019-korneliya-ninova-bsp-zadkulisieto-naznachi-porozhanov-i-borisov-e-zavisim-ot-nego.html", "text": "„Моралът\" на Борисов се сблъска със задкулисието - и второто победи. Операция \"чисти ръце\" катастрофира. Това заяви председателят на БСП Корнелия Нинова в Асеновград, съобщиха от пресцентъра на  Националния съвет на БСП . Тя  припомни думите на премиера, който е казал, че ГЕРБ поемат морална отговорност за апартаментите и къщите за гости, и дори само при съмнения напускат постовете си. „Не съмнения, а факти има за министър Порожанов, но Борисов не смее да му поиска оставката. Защо? Защото не е негов министър. Защото друг го назначи начело на министерството с най-сериозен бюджет за \"усвояване\", допълни тя. „А какво стана с министрите  Горанов и Ангелкова?  За едни - само при съмнения, за други – не, дори и при доказателства. Задкулисието управлява и Борисов е зависим от него“, категорична бе Нинова. \r\nПо думите ѝ така никога няма да има справедливост. „Ще продължават да крадат милиони от парите на народа, а на него да подхвърлят трохи. Затова Борисов не иска да подаде оставка при загуба, докато не си гарантира следващ главен прокурор, който да не го закача“, допълни тя. Нинова каза, че решението е в три действия: преди избора  на главен прокурор - промяна в правомощията му, ограничаване на безконтролната му власт и поставяне на неговите актове под съдебен контрол. Второто е нов закон за КОНПИ и трето - Европейска прокуратура, начело с Кьовеши. „Справедливост може да има“, заключи лидерът на левицата.", "date": "2019.05.12", "title": "Европейски избори 2019: Корнелия Нинова, БСП: Задкулисието назначи Порожанов и Борисов е зависим от него"}
{"url": "http://www.focus-news.net/news/2019/05/12/2656904/svetlana-borislavova-umbal-sv-ivan-rilski-florans-naytingeyl-e-olitsetvorenie-na-tova-kakva-tryabva-da-bade-meditsinskata-sestra-milostiva-umna-nahodchiva-i-otdadena.html", "text": "Флорънс Найтингейл е олицетворение на това каква трябва да бъде медицинската сестра - милостива, умна, находчива и отдадена. Това каза старшата медицинска сестра в Отделението по анестезиология и интензивно лечение в УМБАЛ „Св. Иван Рилски“ Светлана Бориславова в интервю за   Агенция „Фокус“  по повод Световния ден на медицинските сестри. „В периода на Кримската война Флорънс Найтингейл се отправя към полевите болници, където се грижи за ранените. В резултат, за по-малко от 6 месеца, смъртността в лазаретите спада до около 2 %, преди това е била 42%“, заяви Светлана Бориславова. Тя посочи, че Кримската война е направила Флорънс национална героиня и връщащите се от фронта войници разказват легенди за нея. „Флорънс Найтингейл успява да снабди и болниците със системи за вентилация и канализация, болничният персонал задължително минава през необходимата подготовка, въвежда се строга статистическа обработка на цялата информация. Организирана е и военномедицинска школа, а в армията започва разяснителна работа за важността на профилактиката на болестите“, разказа още старшата медицинска сестра. По думите й по време на войната Найтингейл успява да събере чрез подписка голяма сума пари, с които през 1860 г. организира първото в света училище за милосърдни сестри при болницата „Свети Тома“ в Лондон. „Найтингейл е наградена с Кралския червен кръст от кралица Виктория, а през 1907 г. става първата жена, наградена с орден „За заслуги“. Всичко, което въвежда и налага в медицинската грижа, отдадеността й към професията и желанието й да помага, както й наследството, което оставя, ни кара да се възхищаваме на духа и силата, които е имала. Затова и на 12 май, денят, когато е родена Флорънс Найтингейл, светът отбелязва Международния ден на медицинската сестра, защото именно тя е олицетворението на това каква трябва да бъде медицинската сестра, а именно: милостива, умна, състрадателна, находчива и отдадена на призванието си. Защото това не е професия, а призвание или го носиш в себе си или просто не можеш да се справиш с работното ежедневие“, отбеляза още Бориславова. \r\nИрина ИВАНОВА Пълния текст на интервюто четете по-късно в „Мнение”", "date": "2019.05.12", "title": "Светлана Бориславова, УМБАЛ „Св. Иван Рилски“:  Флорънс Найтингейл е олицетворение на това каква трябва да бъде медицинската сестра - милостива, умна, находчива и отдадена"}
{"url": "http://www.focus-news.net/news/2019/05/12/2656890/prezidentat-rumen-radev-vseki-opit-za-namesa-otvan-v-balgarskata-obrazovatelna-sistema-i-semeystvo-tryabva-da-bade-presichan-reshitelno-i-bezkompromisno.html", "text": "Всеки опит за намеса отвън в българската образователна система, в българското семейство, за нашата история, за нашия език, за това как да възпитаваме децата си, трябва да бъде пресичан решително и безкомпромисно. Това каза президентът Румен Радев пред журналисти в Асеновград във връзка с изказването на турския посланик Хасан Улусой за изучаване на турски език в училище, предаде репортер на  Агенция „Фокус“ . На въпрос как ще коментира изказването на турския посланик и дали ще вземе отношение по него, държавният глава посочи, че вече е взел. \"Вчера докато мнозина дебатираха кой какво е казал и какво е искал да каже, с подкрепата на президентската институция сдружението на моята съпруга проведе финалната част на състезанието „Пазим езика си“ – говорим за българския език. В него взеха участие хиляди български деца от всички етноси\", каза още Румен Радев.", "date": "2019.05.12", "title": "Президентът Румен Радев: Всеки опит за намеса отвън в българската образователна система и семейство трябва да бъде пресичан решително и безкомпромисно"}
{"url": "http://www.focus-news.net/news/2019/05/12/2656900/blagoevgrad-s-predstavleniyata-da-badesh-ili-ne-romeo-i-zhulieta-i-malkiyat-puchi-prodalzhava-7-oto-izdanie-na-festivala-tara-ra-bumbiya.html", "text": "С представленията „Да бъдеш или не Ромео и Жулиета“ и „Малкият Пучи“ продължава 7-ото издание на фестивала „Тара-Ра-Бумбия“, предаде репортер на  Радио „Фокус“ – Пирин . Първата постановка е дело на Драматичен театър „Стефан Киров“ – Сливен. Тя може да бъде гледана от 17.00 часа на Голяма сцена. В ролите на главните герои ще влязат едни от най-обичаните от младото поколение влогъри от „Айде.бг“. В 20.00 часа отново на голямата сцена на Драматичния театър любителите на театъра ще могат да се докоснат до Ованес Торосян, който ще представи своят моноспектакъл „Малкият Пучи“. \r\n„Фокус“ припомня: \r\nВ рамките на тазгодишното 7-мо издание на фестивала „Тара-Ра-Бумбия“ ще бъдат представени общо 22 представления в дните до 20 май. Част от тях ще се играят на Голяма и Камерна сцена, а други на различни пространства в Благоевград. Билети и карти за фестивала се продават на касите на Драматичен театър „Никола Вапцаров“ – Благоевград. За ученици, студенти и пенсионери има отстъпки. \r\nЛивия НИНОВА", "date": "2019.05.12", "title": "Благоевград: С представленията „Да бъдеш или не Ромео и Жулиета“ и „Малкият Пучи“ продължава 7-ото издание на фестивала „Тара-Ра-Бумбия“"}
{"url": "http://www.focus-news.net/news/2019/05/12/2656906/tass-prouchvane-pokazva-che-leybaristkata-partiya-bi-spechelila-eventualni-parlamentarni-izbori-vav-velikobritaniya.html", "text": "Опозиционната Лейбъристка партия би спечелила евентуални парламентарни избори във Великобритания, показват резултатите от социологическо проучване, предаде  ТАСС . Проучването е проведено от агенцията ComRes,а резултатите са публикувани в днешния брой на вестник „The Suday Telegraph“.  \r\nСпоред данните от проучването, лейбъристите получават подкрепата на 27% от анкетираните. На второ място е Партия Брекзит, начело с Найджъл Фараж, която получава подкрепата на 20% от гласоподавателите. Следват Консервативната партия с 19% и проевропейските либерал-демократи с 14% от гласовете.  \r\nПри това положение лейбъристите биха спечелили 316 места в Камарата на общините, а консерваторите 179 места. Следват Шотландската национална партия с 55 места, Партия Брекзит би спечелила 49 места, а либерал-демократите – 28 парламентарни мандата.  \r\nПарламентарните мандати не отговарят пряко на рейтинга на партиите, защото в британските избирателни райони действа мажоритарна система, при която тежести имат само гласовете получени от победителя във всеки избирателен район.  \r\nСоциологическото проучване е проведено сред повече от две хиляди респонденти, допълва агенцията.   Светлин Божков", "date": "2019.05.12", "title": "ТАСС: Проучване показва, че Лейбъристката партия би спечелила евентуални парламентарни избори във Великобритания"}
{"url": "http://www.focus-news.net/news/2019/05/12/2656907/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден“. Това съобщиха за  Радио „Фокус“ - Пирин  от Гранична полиция. Нормално се извършва преминаването през ГКПП „Кулата“. Без проблеми се осъществява преминаването на ГКПП „Златарево“. \r\nНатали СТЕФАНОВА", "date": "2019.05.12", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2019/05/12/2656910/evropeyski-izbori-2019-kandidatite-evrodeputati-na-gerb-i-sds-andrey-novakov-i-iliya-lazarov-otkriha-remontirana-sportna-zala-v-belovo.html", "text": "„Спомням си, когато преди години посетих тази зала - как водата капеше по главите на децата, съблекалните бяха в мухъл. Това бе моментът, в който аз, кметът Костадин Варев и ММС си казахме, че нещата не могат да продължават по този начин и децата да няма къде да тренират. Сега, когато тази инвестиция е факт - се гордея с нея. Вие сте шампиони и ви чакат национални победи. Това е ново начало и за Белово. Тези силни и горди хора заслужават по-добро развитие за общината си“. Това каза при откриването на залата Андрей Новаков, съобщиха от пресцентъра на  ПП ГЕРБ . Спортна зала в кв. „Разсадника“ в Белово е построена преди повече от 50 години и активно е ползвана до 1980 година. Не работи от 1990 до 2011. През 2013 и 2014 г. общинското ръководство възлага проект за обновяване на сградата и прилежащите пространства с първи етап ,,Модернизация на съществуващата спортна зала“, като с решение на Общински съвет Белово отстъпва право на строеж на ММС. Извършен е ремонт за 240 000 лв. Сградата е санирана и оборудвана.  \r\n„Залата е разкошна. Това е нещо, което Белово заслужава. СДС подкрепя безусловно политиката на правителството на Бойко Борисов. Белово трябва да подкрепи своя кандидат за евродепутат Андрей Новаков“, каза кандидатът за евродепутат Илия Лазаров  при откриването на спортната зала в Белово. \r\nНоваков и Лазаров  дадоха старта на  турнир по мини-волейбол, 2-ри кръг от Регионално първенство за класиране на Републикански турнир към БФВ. Участващите отбори са от   юноши от 5 и 6 клас от отборите на „Хебър“ Пазарджик, „Марица“ Белово (домакин) и Карлово. Понастоящем спортната зала  се използва още за тренировки по джудо, футбол, борба и самбо на деца и юноши, провеждат се и състезания. През миналата година са отпуснати от държавата допълнителни 56 000 лева за закупуване на спортни съоръжения.  \r\nСред официалните лица бяха още народният представител от ГЕРБ Даниела Малешкова, зам.-министърът на културата Амелия Гешева, зам.-министърът на младежта и спорта Николай Павлов, областният координатор на ГЕРБ Найден Шопов и председателят на местния парламент в Белово Васил Савов.", "date": "2019.05.12", "title": "Европейски избори 2019: Кандидатите евродепутати на ГЕРБ и СДС Андрей Новаков и Илия Лазаров откриха ремонтирана спортна зала в Белово"}
{"url": "http://www.focus-news.net/news/2019/05/12/2656908/evropeyski-izbori-2019-tsvetan-tsvetanov-nad-100-mln-lv-e-poluchila-obshtina-bansko-ot-evropeyskiya-sayuz-prez-poslednite-godini.html", "text": "Над 100 млн. лв. е получила Община Банско от Европейския съюз през последните години. Това каза председателят на Националния предизборен щаб на ГЕРБ и СДС и зам.-председател на ПП ГЕРБ Цветан Цветанов по време на среща с обществеността в Банско, предаде репортер на  Радио „Фокус” – Пирин . Според Цветанов благодарение на това, но и на политиката, която се реализира от правителството, Банско се развива като един успешен курорт. „Банско отдавна е целогодишен курорт и самият факт, че видяхме много туристи дори сега показва, че е направено много. Вашата подкрепа към нас осигурява стабилност. След европейските, идват и местни избори, а нашите опоненти ще започнат да правят негативна политика спрямо успешните ни кметове, един от които е Георги Икономов”, каза още Цветанов. Той добави, че по време на изборите на 26 май трябва да се гарантира стабилността на страната ни, защото европейската солидарност е важна за развитието на регионите. „Освен над 100 млн. лв., които Банско е получило чрез реализирането на европейски проекти, правителството с постановления на Министерски съвет е отпуснало за курортния град целева помощ за последните две години около 5 млн. лв. Банско има необходимост от подкрепа, развива се и е едно от привлекателните места за туризъм у нас”, заяви Цветанов. Той припомни, че до 2020 година трябва да е готово споразумението за средствата, които ще бъдат отпуснати на България от Европейския съюз, за да може от януари 2021 година да започне тяхното усвояване. „Нали си спомняте, че при кабинета „Орешарски” споразумението беше връщано два пъти, затова се забави и усвояването на европейските средства”, подчерта Цветанов. Той добави, че страната ни не трябва да има отново застой. „Не искаме да се връщаме назад”, коментира Цветанов. Той каза, че трябва да продължаваме да развиваме политика, която ще е в полза на гражданите. \r\nЛивия НИНОВА", "date": "2019.05.12", "title": "Европейски избори 2019: Цветан Цветанов: Над 100 млн. лв. е получила Община Банско от Европейския съюз през последните години"}
{"url": "http://www.focus-news.net/news/2019/05/12/2656894/prezidentat-rumen-radev-blagodarya-na-premiera-za-razkrivaneto-na-vissheto-voennovazdushno-uchilishte-no-tova-ne-mozhe-da-bade-tsenata-na-moeto-malchanie.html", "text": "Благодаря на премиера за разкриването на Висшето военновъздушно училище, но това не може да бъде цената на моето мълчание. Това каза президентът Румен Радев пред журналисти в Асеновград във връзка с диалога между „Дондуков“ 1 и 2, предаде репортер на  Агенция „Фокус“ .Попитан как ще продължи диалогът му с министър-председателя и на какъв етап е, президентът отговори, че той е труден, поради безконтролното управление и безнаказаната корупция. По думите му има важни теми, по които съгласието е наложително като например привличането на стратегически инвеститор в областта на автомобилостроенето.  „Специално за завода на „Фоксваген“ поканих германския президент, имах много ползотворни разговори с него и водената от него делегация. Изрично по мое настояване посетихме водещо немско предприятие и то в района на Пловдив, за да може чрез немските медии да стигне до широката немска общественост посланието, че нашият модел на икономическо сътрудничество е успешен, че България е надеждна и перспективна дестинация. Преди два дни получих много ласкаво и обнадеждаващо писмо от президента Щайнмайер и всичко това е изцяло в подкрепа на българското правителство. Ще бъда първият, който ще поздрави кабинета, когато сключи договор със стратегически инвеститор\", каза държавният глава. Той обърна внимание, че  \r\nпремиерът е поел личен ангажимент към него за възстановяване на Висшето военновъздушно училище. Президентът отчете, че министър-председателят го е изпълнил в срок и му благодари. \"Такива неща трябва да стават по убеждение на самото правителство, а не в резултат на моя намеса. Но дори и безвъзвратно закъсняла тази стъпка е много важна и тя трябва да бъде подкрепяна. Така че има и диалог, има и взаимодействие по стратегически важни теми, но разкриването на Висшето военновъздушно училище не може да бъде цената на моето мълчание“, допълни президентът.", "date": "2019.05.12", "title": "Президентът Румен Радев: Благодаря на премиера за разкриването на Висшето военновъздушно училище, но това не може да бъде цената на моето мълчание"}
{"url": "http://www.focus-news.net/news/2019/05/12/2656909/blagoevgrad-vazmozhni-sa-povisheniya-v-nivata-na-reka-struma-zaradi-ochakvani-valezhi-na-13-may.html", "text": "Днес и през следващите два дни речните нива в Западнобеломорския басейн ще останат без съществени изменения, сочи справка на  сайта на Националния институт по метеорология и хидрология . От следобедните и вечерни часове на 13 май и на 14 май вследствие на валежи ще има повишения на речните нива в басейна, като по-съществени е възможно да са те във водосбора на река Струма и притока ѝ река Струмешница. Водните количества ще бъдат под праговете за внимание.", "date": "2019.05.12", "title": "Благоевград: Възможни са повишения в нивата на река Струма заради очаквани валежи на 13 май"}
{"url": "http://www.focus-news.net/news/2019/05/12/2656911/tass-v-skopie-se-sastoya-inauguratsiyata-na-noviya-prezident-stevo-pendarovski.html", "text": "Инаугурацията на новия президент на Северна Македония Стево Пендаровски се състоя днес в Скопие, предаде  ТАСС . Основната част от мероприятията се проведе в парламента на страната, където встъпващия в длъжност държавен глава положи клетва пред присъстващите.  \r\nНа мероприятието присъстваха депутати, министри, лидери на духовенството, представители на армията и дипломатическия корпус, както и държавните глави на ред чужди държави. Сред задграничните гости бяха президента на България Румен Радев, президента на Сърбия Александър Вучич, държавния глава на Албания Илир Мета и косовския президент Хашим Тачи.  \r\nСлед инаугурацията в президентската резиденция Вила Водно ще се състои тържествена церемония по предаване на президентските пълномощия на новия държавен глава, с висши военни и държавни почести. След това ще се състои лична среща между досегашния президент Георге Иванов и Пендаровски, както в разговори на новия президент с държавните глави на България, Сърбия, Албания и дипломатически представители на други държави.   Светлин Божков", "date": "2019.05.12", "title": "ТАСС: В Скопие се състоя инаугурацията на новия президент Стево Пендаровски"}
{"url": "http://www.focus-news.net/news/2019/05/12/2656912/blagoevgrad-35-svobodni-rabotni-mesta-sa-obyaveni-vav-filiala-na-byuroto-po-truda-v-grad-bansko.html", "text": "35 свободни работни места са обявени във филиала в Банско на „Бюро по труда“ - Разлог. Това съобщиха за  Радио „Фокус“ - Пирин  от РД „Агенция по заетостта“ - Благоевград. Голямо е търсенето в сферата на обслужването. Търсят се трима сервитьори, един барман, петима продавач-консултанти, двама обслужващи бензиностанция и седем камериери. Обявени са свободни места и за готвачи, монтажници, мотокаристи, машинен оператор, дърводелци, перачи, мияч и ел. техник.  \r\n196 свободни работни места са обявени в Разлог. Има позиции за камериери, готвачи, секачи, сервитцори, бармани, спасители, масажисти, кофражисти, арматуристи, шивачи, пълначи, работници, общи работници, дърводелци и други. 7 от позициите са за специалисти с висше образование. Търсят се двама анестезиолози, двама хирурзи, двама лекари в Спешен център и лекар инфекциозни болести. \r\nНатали СТЕФАНОВА", "date": "2019.05.12", "title": "Благоевград: 35 свободни работни места са обявени във филиала на Бюрото по труда в град Банско"}
{"url": "http://www.focus-news.net/news/2019/05/12/2656915/evropeyski-izbori-2019-andrey-novakov-gerb-zelenite-politiki-ne-mogat-i-ne-tryabva-da-prechat-na-biznesa.html", "text": "Зелените политики не могат и не трябва да пречат на бизнеса. Това каза кандидатът за евродепутат от листата на ГЕРБ и СДС Андрей Новаков по време на среща с обществеността в Банско, предаде репортер на  Радио „Фокус” – Пирин . Новаков добави, че за него Банско е специално място. „През последните 5 години в Европейския парламент се занимавам с темите за бюджет и транспорт. В последно време като човек от комисията по бюджет в Европейския парламент слушам устойчиво, че парите към България спират, защото доверието към нас е изчерпано, но това не е така”, подчерта Новаков. Той добави, че всъщност е точно обратното – през следващия програмен период страната ни ще получи повече средства. „За мен като докладчик и вносител на регламента за бюджета за следващия програмен период беше важно да договорим не само увеличение на средствата, но и това финансирането от европейския бюджет да се запази както до сега – 85% от европейския бюджет и 15% от общинския или държавния бюджет”, допълни Новаков. Той коментира, че другата важна тема за България, а именно пакета „Мобилност” за момента е сложена на „трупчета”, тъй като българските евродепутати са успели да се преборят разглеждането му да остане за следващия Европейски парламент. „Битката ще е в следващия мандат, затова трябва да изпратим в Европейския парламент хора, които ще я довършат до края”, отбеляза Новаков. Той заяви, че единствената политика, която разбира, е тази, която е насочена към хората. „Имаше мои колеги, които идваха тук, за да спасяват Банско. Същите тези, които дойдоха да спасяват Пирин, гласуваха българските камиони да пътуват празни през цяла Европа, като по този начин ще замърсяват въздуха”, уточни Новаков. Според него ако искаме швейцарски заплати, то в Банско е необходимо да бъде изграден втори кабинков лифт. \r\nКметът на Банско Георги Икономов връчи на Андрей Новаков картички, които традиционно се изработват в Общината по повод Деня на Европа и представят красотите на България. Тях той трябва да предаде на членовете на Европейският парламент. \r\nЛивия НИНОВА", "date": "2019.05.12", "title": "Европейски избори 2019: Андрей Новаков, ГЕРБ: Зелените политики не могат и не трябва да пречат на бизнеса"}
{"url": "http://www.focus-news.net/news/2019/05/12/2656913/evropeyski-izbori-2019-kandidatite-evrodeputati-ot-gerb-i-sds-andrey-novakov-i-iliya-lazarov-otkriha-obnovenoto-chitalishte-svsvkiril-i-metodiy-v-selo-menenkyovo.html", "text": "Кандидатите евродепутати от ГЕРБ и СДС Андрей Новаков и Илия Лазаров  откриха обновеното читалище „Св.Св.Кирил и Методий“ в  село Мененкьово. Това съобщиха от пресцентъра на  ПП ГЕРБ .Читалището претърпя основен ремонт след като бе опожарено през 2016 г. „Аз бях тук през 2017 година, когато бяха останали само стените. Ето, че две години по-късно и след инвестирани един милион лева пред нас има прекрасно читалище, което вие заслужавате. На добър час!“, каза пред жителите на селото  Андрей Новаков. Той припомни пред мененкьовци, че е добре запознат с традициите и хората от селото, тъй като неговият баща е роден тук. Средствата за ремонта на читалището са събрани и със съдействието на народния представител от ГЕРБ Даниела Малешкова.  \r\n„За мен е изключителна чест и огромно удоволствие да споделя  вашия празник по случай реновирането на читалище „Св.Св.Кирил и Методий“. Това е поредното доказателство за това, че политиката на  правителството на Бойко Борисов стига до всяко българско село и всеки български дом. Апелирам към вас на 26 май да подкрепите Андрей Новаков - вашия съгражданин, който през всички тези години като евродепутат доказа, че работи във ваш интерес“, каза  Даниела Малешкова. Сред официалните лица бяха още зам.-министърът на културата Амелия Гешева, зам.-министърът на младежта и спорта Николай Павлов, областният координатор на ГЕРБ Найден Шопов, ректорът на Химико-технологичен и металургичен университет  проф.д-р Митко Гергиев, председателят на Общински съвет Белово Васил Савов, кметът на община Белово инж. Костадин Варев и кметът на с.Мененкьово Иван Адов.", "date": "2019.05.12", "title": "Европейски избори 2019: Кандидатите евродепутати от ГЕРБ и СДС Андрей Новаков и Илия Лазаров откриха обновеното читалище „Св.Св.Кирил и Методий“ в  село Мененкьово"}
{"url": "http://www.focus-news.net/news/2019/05/12/2656916/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kalotina-i-na-gkpp-lesovo.html", "text": "Интензивен е трафикът за товарни автомобили на изход на ГКПП „Калотина“ и на ГКПП „Лесово“. Това съобщиха от пресцентъра на  ГД „Гранична полиция“ . Данните са към 13.00 ч. На границата с Македония, Гърция и Румъния движението се извършва нормално на всички гранични контролно-пропускателни пунктове.", "date": "2019.05.12", "title": "ГД „Гранична полиция\": Интензивен е трафикът за товарни автомобили на изход на ГКПП „Калотина“ и на ГКПП „Лесово“"}
{"url": "http://www.focus-news.net/news/2019/05/12/2656919/evropeyski-izbori-2019-kadidatat-za-evrodeputat-andrey-novakov-be-pocheten-gost-na-tarzhestvata-posveteni-na-143-ata-godishnina-ot-aprilskata-epopeya-v-bratsigovo.html", "text": "Кадидатът за евродепутат Андрей Новаков бе почетен гост на тържествата, посветени на 143-aта годишнина от Априлската епопея в  Брацигово. Това съобщиха от пресцентъра на  ПП ГЕРБ . Tой поднесе венец и се поклони пред паметта на загиналите герои в Национален мемориален парк „Априлци“. По-късно Новаков се включи тържествената заря-проверка на площада в Брацигово. Сред официалните лица бяха още народните представители от ГЕРБ  Десислава Тодорова, Десислава Костадинова и  Даниела Малешкова,  зам.-министърът на младежта и спорта Николай Павлов, областният  управител на Пазарджик Стефан Мирев, областният координатор Найден Шопов и областният секретар на ГЕРБ-Пазарджик  Гинче Караминова. В Брацигово бе и председателят на Народното събрание Цвета Караянчева.", "date": "2019.05.12", "title": "Европейски избори 2019: Кадидатът за евродепутат Андрей Новаков бе почетен гост на тържествата, посветени на 143-aта годишнина от Априлската епопея в  Брацигово"}
{"url": "http://www.focus-news.net/news/2019/05/12/2656920/evropeyski-izbori-2019-iliya-lazarov-sds-shte-prodalzhavame-da-podkrepyame-gerb-za-da-ne-pozvolim-lyavo-upravlenie-koeto-da-falira-darzhavata.html", "text": "Ще продължаваме да подкрепяме ГЕРБ, за да не позволим ляво управление, което да фалира държавата. Това каза кандидатът за евродепутат от листата на ГЕРБ и СДС Илия Лазаров по време на среща с обществеността в Банско, предаде репортер на  Радио „Фокус” – Пирин . „За мен е чест да съм в Банско, което е част от историята на България, не само защото корените ми са оттук, но и защото то е участвало в един от най-важните моменти, случили се в нашето минало”, каза още Лазаров. Той добави, че от СДС подкрепят и ще продължат да подкрепят ПП ГЕРБ. „Дясното управление дава възможност на България, но и на Банско да се развиват. Може да имаме различия по отношение темповете и начините, но не може да се оспори, че са постигнати добри неща. Аз съм последен в листата не се боря за място, но изразявам своята подкрепа към колегите от листата на ГЕРБ и СДС”, посочи Лазаров. \r\nЛивия НИНОВА", "date": "2019.05.12", "title": "Европейски избори 2019: Илия Лазаров, СДС: Ще продължаваме да подкрепяме ГЕРБ, за да не позволим ляво управление, което да фалира държавата"}
{"url": "http://www.focus-news.net/news/2019/05/12/2656917/evropeyski-izbori-2019-g-asim-ademov-gerb-investitsiite-v-obrazovanieto-shte-doprinesat-za-prosperitet-i-razvitie-na-balgariya.html", "text": "Инвестициите в образованието ще допринесат за просперитет и развитие на България. Това каза кандидатът за евродепутат от листата на ГЕРБ и СДС Асим Адемов по време на среща с по време на среща с обществеността в Банско, предаде репортер на  Радио „Фокус” – Пирин . Адемов отбеляза, че почти 2 години е имал възможността да е член на Европейският парламент. „За това време научих и видях много ценни неща на високо ниво, на което се гради политика. Най-ценното е, че България в Европейския съюз нито е малка страна, нито е безгласна буква. Ние сме авторитетни и уважавани, особено след Европредседателството ни. Ние имаме уважаван министър председател Бойко Борисов, изключително успешен еврокомисар Мария Габриел и евродепутатите от ПП ГЕРБ”, каза още Адемов. Той добави, че заедно с колегите му от ПП ГЕРБ, които са били в Европейският парламент са постигнати много добри резултати. „Ние идваме пред вас, за да ви гледаме очи в очи и преди да ви обещаваме нещо, ви казваме какво сме направили. Реализирахме много видими неща, които виждаме и в Банско и в Добринище. Това е нашата работа. Ние не идваме да атакуваме нашите опоненти, да сеем омраза”, отбеляза Адемов. Той каза, че е много горд от факта, че ПП ГЕРБ му е дала възможност като учител да се реализира и в политиката. „Правителството, което представлявам в Европейският парламент издигна като основен приоритет образованието . Огромно е удовлетворението ми, че този приоритет не е само на думи, а на дела”, отбеляза Адемов. Той посочи, че 500 училища са били ремонтирани и обновени с европейски средства на стойност 700 млн. лв.  „Освен това постигнахме увеличаване заплатите на учителите с 35 %, също така върнахме хиляди деца в училище. Това се прави не, за да фаворизираме учителите, а защото ако искаме да просперираме, затова трябва да инвестираме в образованието, защото само така ще сме успешни”, каза Адемов. \r\nЛивия НИНОВА", "date": "2019.05.12", "title": "Европейски избори 2019 г: Асим Адемов, ГЕРБ: Инвестициите в образованието ще допринесат за просперитет и развитие на България"}
{"url": "http://www.focus-news.net/news/2019/05/12/2656914/maestro-vladimir-boshnakov-dirigent-nad-100-godishna-e-istoriyata-na-proekta-muzika-v-parka-koyto-i-tazi-godina-shte-se-provede-vav-veliko-tarnovo.html", "text": "Над 100-годишна е историята на проекта „Музика в парка“. В рамките му Духовият оркестър на Община Велико Търново изнася концерти на открито – в парк „Марно поле“. В първоначалния си вариант музиканти от различни населени места са организирали подобни „забави“ в центровете на градовете, но се оказва, че и днес  има интерес към подобни прояви. Това каза за  Радио „Фокус“ – Велико Търново  диригентът на Биг бенд – Велико Търново маестро Владимир Бошнаков. Той припомни, че  „Музика в парка“ съществува от няколко години и се оказва доста атрактивен за жителите и гостите на Търново. „В зависимост от метеорологичните условия всяка седмица около 18.00 часа започва нашият традиционен концерт с разнообразна програма. Тя включва както българска, така и западна и американска музика. Както се казва за всеки вкус по нещо“, добави маестрото. Обикновено музикантите започват с маршове, с които се привлича публика. Идват както възрастни, така и деца с родителите си, които са на разходка. „Някой танцуват, други припяват познати мелодии. За нас това е един добре намерен формат на тези концерти“, обясни още Владимир Бошнаков. Проявите ще продължат и идното лято. \r\nЛуиза ТРАНЧЕВА", "date": "2019.05.12", "title": "Маестро Владимир Бошнаков, диригент: Над 100-годишна е историята на проекта „Музика в парка“, който и тази година ще се проведе във Велико Търново"}
{"url": "http://www.focus-news.net/news/2019/05/12/2656918/prof-silviya-borisova-mu-varna-praktikuvaneto-na-profesiyata-na-meditsinskata-sestra-iziskva-mnogo-kachestva-sred-koito-otgovornost-milosardie-i-chovekolyubie.html", "text": "Професията, без която не можем, това е медицинската сестра. Това каза в интервю за  Радио „Фокус“ – Варна  проф. Силвия Борисова, ръководител на Катедра „Здравни грижи“ в Медицински университет – Варна, по повод Международния ден на медицинските сестри. По думите ѝ практикуването на тази професия изисква много качества, сред които отговорност, милосърдие и човеколюбие. Тя добави, че интересът към специалностите медицинска сестра и акушерка в Медицинския университет винаги е бил висок, а студентите са мотивирани и отговорни. „Още в първи курс от своето обучение имат възможност да работят в реална среда, да се включват в екипите на клиниките към  университетската болница и да изграждат специфични компетенции и професионално поведение. Включени са в научни екипи като разработват и провеждат приучвания, резултатите, от които представят на наши и международни форуми по здравни грижи“, посочи проф. Борисова. По случай празника проф. Борисова пожела на всички колеги здраве, вяра и оптимизъм, за да постигнат лична и професионална удовлетвореност. „Бъдете все така всеотдайни в името на най-голямата ценност – човешкия живот и бих искала да се обърна към нашите студенти в специалностите медицинска сестра и акушерка. Всички вие, които ще превърнете в свое верую грижата за здравето на хората, учете се да отдавате своите знания и умения в полза на нуждаещите се, бъдете нежни и силни, търпеливи и решителни, отговорни и състрадателни, за да пребъде нашата хуманна професия. Честит празник“, пожела проф. Борисова. \r\nБояна АТАНАСОВА", "date": "2019.05.12", "title": "Проф. Силвия Борисова, МУ – Варна: Практикуването на професията на медицинската сестра изисква много качества, сред които отговорност, милосърдие и човеколюбие"}
{"url": "http://www.focus-news.net/news/2019/05/12/2656924/evropeyski-izbori-2019-dimitar-danchev-evrodeputatite-ot-bsp-za-balgariya-shte-zashtitavat-onazi-evropa-koyato-dava-shans-za-po-dobro-kachestvo-na-zhivot.html", "text": "„Намирам за изключителна провокация това, че в Деня на Светите братя Кирил и Методий, премиерът Бойко Борисов прави среща с турския посланик, на която се води разговор- да се наложи преподаването на турски език, включително в български училища в несмесените райони.” Това заяви кандидатът за евродепутат от листата на \"БСП за България\" Димитър Данчев, който посети област Пазарджик,съобщиха от пресцентъра на  Националния съвет на БСП  . „Разбирам, че турският посланик е обвързал тази възможност с бъдещи инвестиции в България от страна на Турция. Смятам, че премиерът можеше да се съсредоточи върху привличането на инвестиции от Европа или най-малко върху целесъобразното използване на средства от европейските фондове, вместо те да се  изразходват за къщи за гости от хора на ГЕРБ”, категоричен бе той. Според него управляващите трябва да се насочат към превръщането на България в достоен член на Европейския съюз, вместо да робуват на чужди интереси. „Представителите на „БСП за България”, които ще отидат в Европейския парламент, ще защитават националния интерес и развитието на онази Европа, която би дала шанс за по-добро качество на живот на всички европейци”, посочи Димитър Данчев на среща с жители на Белово. Много от хората в Белово и Велинград, споделиха с  кандидата за евродепутат, че са недоволни от изразходването на средствата от ЕС в Пазарджишка област и настояха за по-справедливо разпределение, за да може и малките, средните фирми и стопани да създават повече работни места в региона. \r\n„Основна задача на нашите представители в ЕП ще бъде да се противопоставим на опитите на централноевропейските страни да наложат неприемливия пакет за мобилност, защото зад привидно добрите намерения за увеличаване на доходите на шофьорите, които са заети с превоз на тежки товари, всъщност се крие голямата опасност да бъде заличен от европейския пазар българският превозвач, да бъдат лишени от поминък десетки хиляди хора в България”, посочи Димитър Данчев. Той се обърна към представителите на превозвачите в региона, уверявайки ги, че макар Борисов да е изпуснал златен шанс с Българското председателство на Съвета на ЕС, евродепутатите на „БСП за България” ще се борят да защитят интересите на транспортния сектор. \r\nПо-късно същия ден Димитър Данчев взе участие и в тържественото отбелязване на 143-та годишнина от Априлската епопея в Брацигово.", "date": "2019.05.12", "title": "Европейски избори 2019: Димитър Данчев: Евродепутатите от „БСП за България” ще защитават онази Европа, която дава шанс за по-добро качество на живот"}
{"url": "http://www.focus-news.net/news/2019/05/12/2656922/gabrovo-uchastva-v-osmoto-izdanie-na-mezhdunarodnoto-izlozhenie-za-zanayati-v-kitayskiya-grad-sudzhou.html", "text": "Габрово участва в осмото издание на Международното изложение за занаяти в китайския град Суджоу. Градът бе представен с шест творби на дърворезбаря Цветомир Минчев, които показаха проф. д-р Светла Димитрова, директор на ЕМО „Етър“ и ръководителят на Туристическия информационен център Велимира Христова, съобщават от  „Етър“ . От там обясниха, че Суджоу, град с население над 8 милиона души, разположен близо до важния икономически център Шанхай, има стратегическо значение и е член, както и Габрово, на Мрежата от творчески градове на ЮНЕСКО. Там проф. Димитрова и Велимира Христова участваха в експо за творчество, дизайн и култура. Шест творби на етърския майстор по дърворезба Цветомир Минчев са представени на изложението в Суджоу. Проф. Димитрова подчерта важната роля на майстора и създаденото от него, чрез което е показано и как музей „Етър” е място за опазване на традициите.", "date": "2019.05.12", "title": "Габрово участва в осмото издание на Международното изложение за занаяти в китайския град Суджоу"}
{"url": "http://www.focus-news.net/news/2019/05/12/2656921/evropeyski-izbori-2019-kandidatat-za-evrodeputat-ot-listata-na-gerb-i-sds-andrey-novakov-se-vklyuchi-v-turnir-po-tenis-na-masa-za-kupa-vazrazhdane.html", "text": "Кандидатът за евродепутат от листата на ГЕРБ и СДС Андрей Новаков се включи в  турнир по тенис на маса за купа „Възраждане“. Това съобщиха от пресцентъра на  ПП ГЕРБ . Андрей Новаков поздрави присъстващите и сподели, че през изминалия мандат като евродепутат е работил активно и отговорно в защита на българските национални интереси и за утвърждаването на България като достоен член на ЕС. Турнирът започна със среща между Андрей Новаков и Станимира Петрова. \r\nКметът на район „Възраждане“ и районен ръководител на ГЕРБ Савина Савова поздрави участниците. Тя акцентира върху последователната политика, която провежда правителството на  ГЕРБ, Столична община и район „Възраждане“ за осигуряване на условия за спорт и отдих, активен и здравословен начин на живот. „Доказателство за това са многобройните инвестиции в спортна инфраструктура - физкултурни салони в училищата и детските градини, спортни игрища, детски и фитнес площадки, които са построени и реновирани  в последните години.  \r\n„Провеждаме нашия турнир по тенис на маса в многофункционалния спортен комплекс „Спортна София 2000“ в „Зона Б-5“, открит през 2015 г. заедно с най-новия столичен парк „Възраждане“ - изградени със средства от Програма „Джесика“. До края на годината очакваме да завърши изграждането на първия столичен аквапарк, който ще има 5 басейна и СПА зона с минерална вода“, каза Савина Савова. Тя добави, че на 26 май всички трябва да проявят своята отговорна гражданска позиция и да гласуват с номера на победата - №12. \r\nГости на събитието бяха още народният представител Евгения Алексиева, общинските съветници Борислав Борисов и Веселин Милев, световната и европейска шампионска шампионка по бокс Станимира Петрова. \r\nСавина Савова  награди със специален приз за спортно дълголетие най-възрастният участник 76 годишния Вячеслав Сморчевски, който живее в Дома за стари хора в „Зона „Б-5“. \r\nСлед оспорвани срещи, победители в първия турнир по тенис на маса за купа „Възраждане“ са: на първо място - Петър Тодоров, на второ място – Драгомир Драганов, трето място зае  Михаил Стоянов, а на четвърта позиция остана Стефан Гьошев. \r\nВ надпревара се включиха 34 състезатели.", "date": "2019.05.12", "title": "Европейски избори 2019: Кандидатът за евродепутат от листата на ГЕРБ и СДС Андрей Новаков се включи в турнир по тенис на маса за купа „Възраждане“"}
{"url": "http://www.focus-news.net/news/2019/05/12/2656925/faktor-makedoniya-stevo-pendarovski-zayavi-che-shte-podade-raka-na-opozitsiyata.html", "text": "Новоизбраният македонски президент Стево Пендаровски поздрави всички присъстващи гости, в неговото обръщение, след като положи клетва като държавен глава в парламента, предаде македонското издание  „Фактор“ .  \r\n„Разделението намалява нашия потенциал за развитие. В Европа няма толкова малка страна, която да е толкова разделена. Аз публично се ангажирам да бъда президент на всички, както на тези, които гласуваха за мен, така и на онези, които гласуваха за съперниците, също и на тези, които не гласуваха“, заяви Пендаровки в своето тържествено слово.  \r\nНовоизбраният президент заяви, че първото нещо, което ще направи е да започне работа с опозицията.  \r\n„Ще търсим по-широк консенсус. Ще се ангажирам в дипломатическите усилия, особено по въпроса за членство в НАТО и ЕС. Ще имам нулева толерантност към корупцията и непотизма. Властта, опозицията и бизнеса трябва да работят заедно. Отличните отношения с нашите пет съседи и регионалното сътрудничество ще бъдат приоритет. Имам ясна цел да подкрепя гражданския сектор и свободата на медиите. Назначенията в армията и структурите за сигурност ще бъдат само въз основа на закона. Крайно време е да изградим професионални институции, които няма да зависят от това кой е на власт. Нека пребъде вечено нашата родина Република Северна Македония“, заяви в своето слово Пендаровски.   Светлин Божков", "date": "2019.05.12", "title": "„Фактор“ (Македония): Стево Пендаровски заяви, че ще подаде ръка на опозицията"}
{"url": "http://www.focus-news.net/news/2019/05/12/2656926/evropeyski-izbori-2019-tsveta-karayancheva-v-plovdiv-balgariya-se-preobrazyava-s-podkrepata-na-evropeyskata-solidarnost.html", "text": "Областният координатор на ГЕРБ - Кърджали и председател на Народното събрание Цвета Караянчева връчи картите на поредните десет нови членове на ГЕРБ в пловдивския район „Северен“. Това съобщиха от пресцентъра на  ПП ГЕРБ . Това стана снощи на специално тържество, организирано от районната организация в Пловдив с ръководител Стефан Дедев.  \r\n„Ние не лъжем и изпълняваме дадените обещания. Хората го оценяват и затова растем всеки ден“, заяви Цвета Караянчева. Тя подчерта важността на това гражданите да излязат и да гласуват на изборите за членове на Европейския парламент на 26 май. \r\n„С помощта на европейската солидарност страната ни се преобразява. При управлението на ГЕРБ свършихме много работа. Резултатите са видими - ние говорим с факти и аргументи“, каза още председателят на Народното събрание и областен координатор на ГЕРБ в Кърджали Цвета Караянчева. Тя призова за максимална мобилизация, за да може да ГЕРБ да изпрати в Европейския парламент повече свои членове, които ще продължат да защитават национални каузи и ще бъдат част от голямото семейство на Европейската народна партия. \r\nОт началото на тази година досега само в структурата на ГЕРБ в пловдивския район „Северен“ сме приели нови 40 членове. Ние се развиваме и растем, защото расте и доверието към ГЕРБ и провежданите политики на национално и местно ниво, заяви Стефан Дедев.", "date": "2019.05.12", "title": "Европейски избори 2019: Цвета Караянчева в Пловдив: България се преобразява с подкрепата на европейската солидарност"}
{"url": "http://www.focus-news.net/news/2019/05/12/2656923/evropeyski-izbori-2019-kandidatat-za-evrodeputat-asim-ademov-shte-poseti-tetevenska-obshtina-na-13-may.html", "text": "Кандидатът за евродепутат от листата на ГЕРБ и СДС Асим Адемов ще посети община Тетевен на 13 май. Това съобщиха от пресцентъра на  ПП ГЕРБ . Програмата на Адемов, който ще бъде придружен от общинското ръководство на ГЕРБ, предвижда в 10.00 часа среща с жителите на село Глогово, която ще се състои в центъра. В 11.30 часа той ще проведе среща с жителите на село Градежница в кафе “Милано“. В 14.00 часа Адемов ще посети работниците от представителството в Тетевен на фирма „Калинел“. В 16.00 часа той ще има среща с работниците от фирма „Камакс“, а от 18.00 часа ще бъде на предизборна среща с жителите на гр. Тетевен, където ще представи листата на ГЕРБ и СДС в залата на Община Тетевен.", "date": "2019.05.12", "title": "Европейски избори 2019: Кандидатът за евродепутат Асим Адемов ще посети Тетевенска община на 13 май"}
{"url": "http://www.focus-news.net/news/2019/05/12/2656927/prezidentat-rumen-radev-v-asenovgrad-narodat-ni-e-izrastval-duhovno-i-materialno-v-epohite-na-madro-i-dalnovidno-upravlenie.html", "text": "В Асеновград и региона най-ясно проличава как в епохите, в които е имало мъдро и далновидно управление, нашият народ бързо е израствал духовно и материално. Това заяви президентът Румен Радев в Асеновград, където гостува на празника на града, Това съобщиха от  прессекретариата на държавния глава .  \r\nВ приветствието си президентът посочи, че Асеновград се превръща във все по-притегателен център за инвестиции и за развитие на индустрия, лека промишленост, винарство и туризъм. „Този край има какво да предложи на своите многобройни гости и с какво да се гордее”, отбеляза държавният глава. Румен Радев посочи, че не е достатъчен само предприемаческият дух на местната власт за развитие на общината, а е необходима по-голяма подкрепа от страна на държавата. „Без малките и средни общини не може да има и бъдеще за България“, заяви президентът. По думите му трябва да се полагат усилия за достъп до качествено образование, здравеопазване и инфраструктура не само в големите градски центрове, а и във всяка една община. По този начин ще бъдат задържани и младите хора, без които просперитетът е немислим.  \r\nРумен Радев отбеляза стратегическото разположение на Асеновград и богатата му история. „Мнозина българи често наричат Асеновград българския Йерусалим, защото многобройните манастири, църкви, крепости ни връщат в епохата на траките, на славата на цар Иван Асен II, на Съединението”, заяви президентът.  \r\nВ Асеновград държавният глава прие строя на почетния караул, след което присъства на церемонията по издигане на националния флаг на пл. „Акад. Николай Хайтов“.", "date": "2019.05.12", "title": "Президентът Румен Радев в Асеновград: Народът ни е израствал духовно и материално в епохите на мъдро и далновидно управление"}
{"url": "http://www.focus-news.net/news/2019/05/12/2656928/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: вицепремиерът и лидер на ВМРО Красимир Каракчанов, Цветомир Паунов -  административен секретар и координатор София - ГЕРБ, Румен Порожанов - министър на земеделието. \r\nПовторението се излъчва по Канал 3 и по К2 в неделя вечер от 23.15 часа. Адресът на предаването е benovskapita@gmail.com", "date": "2019.05.12", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/05/12/2656932/evropeyski-izbori-2019-predstaviteli-na-koalitsiya-za-balgariya-provedoha-sreshta-v-dobrich-sas-simpatizanti-chlenove-i-samishlenitsi.html", "text": "Представители на „Коалиция за България“ проведоха среща в Добрич със симпатизанти, членове и съмишленици. Това съобщиха от пресцентъра на  „Коалиция за България“ . На срещата председателят Румен Петков запозна присъстващите с основните точки предизборната платформа на коалицията. \r\nВодачът на листата проф. Боян Дуранкев акцентира върху начините, по които нашето представителство в ЕС може да допринесе за развитието на икономиката и повишаване на доходите в България.  \r\nДоц. Георги Кючуков, кандидат за евродепутат, подчерта ползите на членството ни в ЕС и посочи недостатъците в политиката на държавата и работата на досегашните евродепутати в Брюксел. \r\nИвайло Калфин, член на НС на АБВ, разкри механизмите, по които се вземат решенията и се работи в ЕС.", "date": "2019.05.12", "title": "Европейски избори 2019: Представители на „Коалиция за България“ проведоха среща в Добрич със симпатизанти, членове и съмишленици"}
{"url": "http://www.focus-news.net/news/2019/05/12/2656929/tass-patnicheski-samolet-e-izvarshil-avariyno-katsane-v-mianmar.html", "text": "Пътнически самолет „Embarer-190“, на авиокомпанията „Myanmar national Airlines“ е извършил аварийно кацане на международното летище в град Мандалай, в Мианмар, предаде  ТАСС . Самолетът е получил повреда на предния колесник.  \r\nПо време на инцидента не е пострадал никой от намиращите се на борда 89 души.  \r\nПредставител на департамента за гражданска авиация на Мианмар съобщи, че пилотът на самолета нееднократно се е опитал да спусне предния колесник на машината, първоначално с помощта на компютърната система, а впоследствие и ръчно. Авиационните власти определиха инцидента, като „техническа грешка“. Авиокомпанията е изпратила инженери за проверка на самолета, допълва агенцията.   Светлин Божков", "date": "2019.05.12", "title": "ТАСС: Пътнически самолет е извършил аварийно кацане в Мианмар"}
{"url": "http://www.focus-news.net/news/2019/05/12/2656930/evropeyski-izbori-2019-kandidatat-za-evrodeputat-ot-gerb-mladen-shishkov-se-sreshtna-s-zhiteli-na-rakovski.html", "text": "„Знам, че вие всички виждате реализираната европейска солидарност в Раковски и как доброто взаимодействие между местната власт, правителството и българските евродепутати от ГЕРБ преобразяват българските общини. Общината ни се промени коренно при управлението на Павел Гуджеров – нови улици, детски площадки, фитнес на открито, дори и в селата, санирани училища и детски градини. И това е плод на много усилия и реализирани проекти. Това каза кандидатът за евродепутат от листата на ГЕРБ и СДС Младен Шишков пред пълната зала на читалището в Раковски, съобщиха от пресцентъра на  ПП ГЕРБ . На събитието присъстваха също народният представител ген. Константин Попов и кметът на Раковски и административен секретар на ГЕРБ – Пловдив област Павел Гуджеров. \r\nШишков изрази своята увереност, че присъстващите и хората от Раковски ще подкрепят листата на ГЕРБ на предстоящите избори. Той уточни, че листата на ГЕРБ и СДС с водач Мария Габриел  е съставена от млади, амбициозни професионалисти, работещи в интерес на българските граждани и даде за пример свършеното досега от българските евродепутати - намалени такси за роуминг, осигурен безплатен интернет на обществени места в общините, увеличение на бюджета за кохезионна политика, битка срещу пакета „Макрон“, мерки срещу превъртането на километража и много други. \r\n„Ние  от ГЕРБ си поставяме високи цели, които ще постигнем с много работа и знание, не и без подкрепата на правителството и нашите представители в Европейския парламент, каза и Павел Гуджеров. Той изрази подкрепата си за Младен Шишков, като обяви, че ще разчита на него като можеш и знаещ професионалист, чуващ проблемите на хората от първо лице и призова хората да излязат и да гласуват за най-добрата листа. \r\nОт своя страна генерал Попов също  изрази надежда, че ГЕРБ ще извоюва убедителна победа, заради заряда, който вижда в хората, с които се среща. „Ние всички виждаме как парите от правителството и европейския съюз променят живота на хората и те са доволни от това“, коментира ген. Попов. Той допълни, че реалните резултати в общините са на всяка крачка и жителите са доволни от новите магистрали, от обновените читалища, от парковете и възможностите за бизнес. \r\n„За да продължим това, обаче се нуждаем от вашата подкрепа на 26 май“, каза Младен Шишков и гарантира, че ако бъде избран за евродепутат ще продължи да бъде мост между неправителствения сектор, гражданското общество и браншовите организации, както  и, че ще защитава интересите на българските граждани в ЕС.", "date": "2019.05.12", "title": "Европейски избори 2019: Кандидатът за евродепутат от ГЕРБ Младен Шишков се срещна с жители на Раковски"}
{"url": "http://www.focus-news.net/news/2019/05/12/2656936/veliko-tarnovo-otdelenieto-po-neonatologiya-na-mobal-d-r-stefan-cherkezov-poluchi-kato-darenie-inhalator-rastometar-i-teglilka.html", "text": "Отделението по неонатология на МОБАЛ „Д-р Стефан Черкезов“ получи като дарение инхалатор, ръстометър и теглилка. Апаратите са дарение от местна фирма, уточни за  Радио „Фокус“  – Велико Търново  Мирела Дончева, експерт по връзки с обществеността в лечебното заведение. Това не е първият благотворителен жест на компанията – тя ежегодно подкрепя болничната структура с различна техника, потвърди началникът на отделението д-р Кина Николова. Тя благодари за акцията и уточни, че тези апарати са били от изключителна важност, защото са най-използваните при недоносените бебета. От фирмата също благодариха и подчертаха, че поднасят огромно признание към професионалистите от търновската неонатология. \r\nЛуиза ТРАНЧЕВА", "date": "2019.05.12", "title": "Велико Търново: Отделението по неонатология на МОБАЛ „Д-р Стефан Черкезов“ получи като дарение инхалатор, ръстометър и теглилка"}
{"url": "http://www.focus-news.net/news/2019/05/12/2656934/evropeyski-izbori-2019-aleksandar-sidi-vmro-bnd-kauzata-na-balgariya-v-evropeyskiya-parlament-e-edna-zashtita-na-balgarskiya-natsionalen-interes.html", "text": "За първи път България има ясна идея какво трябва да прави в Европейския парламент оттук – нататък. Това каза Александър Сиди, който заедно с другите двама кандидати за евродепутати от ВМРО - БНД - генерал Димитър Шивиков и Красимир Червилов проведоха среща в Казанлък със симпатизанти на партията и жители на града, по повод предстоящите европейски избори, предаде кореспондент на  Радио „Фокус” . Сиди заяви, че това са изборите, които ще решат съдбата на близо 500 хиляди български граждани, засегнати по някакакв начин от плана „Макрон”: „Който план, заради отстъпничеството на трима български евродепутати, все още е на дневен ред в Брюксел и ще бъде гледан може би първите седмици на новия Европейски парламент. Това е нещо, с което тези избори ще променят картината в страната – демографска, а и икономическа, защото това е бизнесът с около 17 процента от БВП. Дори само тази причина е достатъчна да мотивира българските граждани да излязат и да гласуват масово на тези избори.” \r\nСиди бе категоричен, че каузата на България в Европейския парламент е една и тя трябва да бъде: защита на българския национален интерес: „Това, на което ние казваме битка с либералните сили, с тези, които искат Европа на две скорости, това което виждаме в лицемерието на този план, който коментирах, лицемерието на европейските чиновници, които не са избрани от никой, защото Европейската комисия е тази, която налага диктат и решения в останалите страни – членки на Европейския съюз, а не Европейският парламент, където са избрани наистина 751 европейски граждани. Така че, това е битката, която трябва да водим: битка за българщината”. В този смисъл Сиди подчерта, че според него, Ангел Джамбазки е най – успешният български депутат, показал, как може да се случи това. „На тези избори ВМРО ще направи повече от един представител. Нашите хора, които ще отидат в Брюксел, ще демонстрират как се брани България.” \r\nСлавяна ГАЙДАРОВА", "date": "2019.05.12", "title": "Европейски избори 2019: Александър Сиди, ВМРО – БНД: Каузата на България в Европейския парламент е една - защита на българския национален интерес"}
{"url": "http://www.focus-news.net/news/2019/05/12/2656933/pazardzhik-natovareno-e-dvizhenieto-po-patishtata-velingrad-varvara-i-dospat-batak-peshtera.html", "text": "Натоварено е движението по двете планински отсечки Велинград - Варвара и Доспат - Батак - Пещера, предаде репортер на  Радио „Фокус“ – Пазарджик . Пътните настилки са сухи. Повече автомобили се движат в посока Пазарджик и Пещера. В Дефилето има опасност от падащи камъни, като участъците са сигнализирани със съответните пътни знаци. Полицейски патрул е разположен на изхода на Велинград, на изхода на село Варвара и на входа на град Батак. \r\nАлбена ЖИЛЕКОВА", "date": "2019.05.12", "title": "Пазарджик: Натоварено е движението по пътищата Велинград - Варвара и Доспат - Батак - Пещера"}
{"url": "http://www.focus-news.net/news/2019/05/12/2656931/iliana-benovska-prezident-radev-zashto-ni-natrapvate-che-svetat-e-tolkova-malak-kolkoto-e-ogranicheno-polezrenieto-vi.html", "text": "Президент Радев, защо ни натрапвате, че светът е толкова малък, колкото е ограничено полезрението ви? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . С един „нероден Петко“ се похвали президентът Радев. Той бил довел „Фолксваген“ да открие завод в България. Добре. И така да е. Нали е в интерес на икономиката на България, а не е джанка, която ще засадите в бащиния си двор в село Славяново и около която джанка ще се вият кръшни хора, че техният „селски“ е станал президент с помощта на БСП? \r\nПрезидент Радев, независимо че сте главнокомандващ, явно не сте изучил елементарните правила на тактиката и стратегията. Съжалявам да го кажа, но всеки осмокласник в училищата по бизнес е научил урок №1 – не притискай бъдещ партньор, за да ви се получи партньорството. Премиерът Борисов помоли да не се говори за идването на „Фолксваген“ в България, именно, защото немският гигант се колебае между България и няколко съседни нам държави. И се сещам за мисълта на Шопенхауер, немски философ от 18 век: „Повечето хора смятат, че границите на тяхното зрително поле са границите на света“. \r\nПродължавате да сте критичен към Бойко Борисов. Но сте защитник на кръстницата Ви Корнелия Нинова, на ръкоположилия ви в президентството Иво Христов и на отъркалата се около вас любителка да се отърква у властта Елена Йончева.  \r\nТака ли разбирате мисията си да сте президент на целия български народ? Или сте решил да „покръстите“ всички българи във „вярата“ на социализма? \r\nЕ, както се казва в един виц – кой каквото го влече.  \r\nПрезидент Радев, защо ни натрапвате, че светът е толкова малък, колкото е ограничено полезрението ви? \r\nАз съм Беновска. И питам.", "date": "2019.05.12", "title": "Илиана Беновска: Президент Радев, защо ни натрапвате, че светът е толкова малък, колкото е ограничено полезрението ви"}
{"url": "http://www.focus-news.net/news/2019/05/12/2656939/evropeyski-izbori-2019-kandidatat-za-evrodeputat-ivelina-vasileva-sega-v-gr-kameno-raboti-evropeyskiyat-fond-solidarnost.html", "text": "„Много неща ни обединяват – ние сме от един регион и имаме виждане как искаме той да се развива. Без взаимодействие между местната власт, правителството, Народното събрание и европейските институции, това трудно ще се случи. Целта ни е една – да продължим да утвърждаваме ролята на България в Европейския съюз. Европа не е нещо далечно, ние сме Европа, Камено е Европа. Доказваме го с политиките, които прилагаме“. Това заяви кандидатът за евродепутат от ГЕРБ Ивелина Василева на среща с жителите на Камено, съобщиха от пресцентъра на  ПП ГЕРБ . Тя се проведе в залата на читалището в присъствието на кмета Жельо Вардунски и председателя на Общинския съвет Радослав Балтаджиев. \r\n„Бяхме заедно, преодолявайки сериозните щети от наводненията през есента на 2017 г. В тази тежка ситуация се прояви в голяма степен европейската съпричастност – средствата за справяне с бедствията бяха отпуснати от европейския фонд „Солидарност“, припомни Ивелина Василева. Към момента с отпуснатите средства по този фонд се извършва ремонт на пътя Полски извор-Черни връх. След него ще стартира рехабилитиране на отсечката Константиново - Ливада. \r\nСред обсъдените теми бе и проектът за обхода на Камено, който в момента се проектира и се очаква да стартират строително-ремонтните дейности. „Това е проект, за който много настоявахме да се случи пред МРРБ и АПИ, защото знаем от какво значение е той за всички жители на Камено. Най-важна за нас е грижата за хората – нашата цел е в Европейския парламент да работим за това вие да се чувствате сигурни и да живеете в стабилна Европа. За това работим и ние с колегите ми, народните представители от ГЕРБ в региона“, посочи кандидатът за евродепутат. \r\nВасилева коментира промяната на града и населените места в общината по време на мандата на кмета Вардунски. „Местните хора могат най-добре да оценят промяната, която настъпи - благоустроената среда, проекти за подобряване на състоянието на уличната мрежа, на детските площадки. Предстои и старта на големия проект с отпуснати средства от правителството за цялостна реконструкция и преобразяване на централната част на Камено“, заяви тя по време на дискусията с местните жители.  \r\nСред целите, които Ивелина Василева посочи като приоритетни, са и постигане на доходи, равни на средноевропейските. Тя коментира, че в последните години са се подобрили финансово-икономическите показатели в страната, има увеличение на средната и минимална работна заплата.  \r\n„Хората искат още напълно справедливо. Необходима е подкрепа за малките населени места, за земеделието и други сфери. Като човек, работил в сферата на европейските програми и въпроси, както и в тясната сфера на околната среда, знам колко е важна тази тема за Камено. Имаме добро взаимодействие при работата по екологични проекти с Общината. Срещам подкрепа и разбиране във виждането, че чистата и здравословна среда, е най-важната за децата ни. Това е и моята кауза. Аз съм от Бургас и имам амбицията да заложа специален фокус върху Черноморския регион и областта. Знам какъв потенциал има тя, но без лоби и представителство в Европейския парламент, по-трудно ще вървим напред. Бъдете активни на предстоящите избори на 26 май и дайте своята подкрепа всичко това да се случи“, каза Василева.", "date": "2019.05.12", "title": "Европейски избори 2019: Кандидатът за евродепутат Ивелина Василева: Сега в гр. Камено работи европейският фонд „Солидарност“"}
{"url": "http://www.focus-news.net/news/2019/05/12/2656938/prof-silviya-borisova-mu-varna-prez-1974-g-mezhdunarodniya-savet-na-sestrite-reshava-da-uvekovechi-deloto-na-florans-naytingeyl-kato-obyavi-neyniyat-rozhden-den-za-praznik.html", "text": "През 1974 г. Международния съвет на сестрите решава да увековечи делото на Флоранс Найтингейл, като обяви нейният рожден ден за празник. Това каза в интервю за  Радио „Фокус“ – Варна  проф. Силвия Борисова, ръководител на Катедра „Здравни грижи“ в Медицински университет – Варна, по повод Международния ден на медицинските сестри. Тя обясни, че инициатор на този празник е Международният съвет на медицинските сестри – федерация на повече от 130 национални асоциации на медицински сестри, представляващи повече от 13 млн. специалисти по целия свят.  \r\n„Целта на празника е да повиши информираността за ролята, приноса и отговорността на медицинската сестра към обществото при предоставянето на най-добрите здравни услуги“, заяви проф. Борисова. Тя добави, че всяка година Международният сестрински съюз определя тема за отбелязване на самия празник, като мотото за 2019 г. е „Гласът, който ни води – здраве за всички“.  \r\n„Според практиката си медицинските сестри осигуряват подходящи, достъпни и основани на доказателства грижи. За да бъде постигнато здраве за всички, трябва да има промяна в подхода към здравето и благосъстоянието. Като най-многочислена медицинска професия по целия свят, работейки във всички области, в които се осигурява здраво обслужване, сестринството има голям потенциал и значимост за преодоляването на предизвикателствата и постигане на здраве за всички“, обясни проф. Борисова.  \r\nПо повод празника в Медицински университет – Варна на 10 май се проведе тържествена церемония, на която бяха наградени част от изявените преподаватели и студенти. \r\nБояна АТАНАСОВА", "date": "2019.05.12", "title": "Проф. Силвия Борисова, МУ – Варна: През 1974 г. Международния съвет на сестрите решава да увековечи делото на Флоранс Найтингейл, като обяви нейният рожден ден за празник"}
{"url": "http://www.focus-news.net/news/2019/05/12/2656941/evropeyski-izbori-2019-ivan-krastev-v-asenovgrad-kogato-upravlenieto-e-orientirano-kam-horata-gradat-protsaftyava.html", "text": "\"Честит празник на гражданите на Асеновград. За мен е огромно удоволствие да бъда на този прекрасен ден с тях, в една община, която е образец за това как, когато управлението е ориентирано към хората и към проблемите им, градът може да процъфтява\". С тези думи Иван Кръстев, кандидат за ЕП от листата на \"БСП за България\", се обърна към жителите на Асеновград, с които заедно посрещнаха празника. \"Много е важно, в контекста на предстоящите Европейски избори, да разберем, че за да бъдат успешни малките и средните градове, Европейският съюз трябва да изпълнява основната си роля, съгласно договорите-  да следи за балансираното териториално развитие на регионите\", посочи Иван Кръстев. \"Най-важната ценност на Европа е солидарността. Солидарността между държавите-членки и в отделните региони. Ако ние имаме един Европейски съюз, обърнат към хората и към техните проблеми, то и по-малките градове също ще могат да разчитат на подходяща подкрепа за решаване на предизвикателствата, които стоят пред тях\", добави той.  \r\nПразникът бе уважен и от председателя на НС на БСП Корнелия Нинова. Заедно с пловдивският представител в листата - Тодор Стоилов  и народните представители Манол Генов, Георги Йорданов и Теодора Халачева поднесоха цветя пред паметника на Иван Асен II, чието име носи градът, а по-късно посетиха градския панаир на занаятите, където се запознаха  с произведенията на местни творци.", "date": "2019.05.12", "title": "Европейски избори 2019: Иван Кръстев в Асеновград: Когато управлението е ориентирано към хората, градът процъфтява"}
{"url": "http://www.focus-news.net/news/2019/05/12/2656943/evropeyski-izbori-2019-tsvetan-tsvetanov-i-kandidatite-za-evrodeputati-andrey-novakov-i-asim-ademov-posetiha-profesionalnata-gimnaziya-po-mehanizatsiya-na-selsko-stopanstvo-v-razlog.html", "text": "Председателят на Националния предизборен щаб на ГЕРБ и СДС и зам.-председател на ПП ГЕРБ Цветан Цветанов и кандидатите за евродепутати от листата на ГЕРБ и СДС Андрей Новаков и Асим Адемов посетиха Професионалната гимназия по механизация на селско стопанство в Разлог, обновена със средства по Оперативна програма „Региони в растеж“, предаде репортер на  Радио „Фокус“ – Пирин . \r\nВ учебното заведение той бе посрещнат от директора инж. Иван Аврамов и възпитаници на учебното заведение, които тази година ще бъдат абитуриенти. Те обясниха на Цветан Цветанов и кандидатите за евродепутати, че заради доброто образование, което получават в учебното заведение ще имат възможността да излязат от него не само с дипломи за средно образование и с конкретни професии, но и с категориите B, C и TKT. Директорът на училището инж. Аврамов заяви, че благодарение на 1.3 млн. лв., отпуснати по Оперативна програма „Региони в растеж“ материалната база на професионалната гимназия е била значително подобрена, което е осигурило по-добри условия за провеждане на учебните занятия. Освен това с помощта на общината и европейската солидарност е извършено разширяване и модернизиране на автопарка. „Определено има смисъл в реформата, която бе извършена по отношение професионалното образование и дуалното обучение. Тя ни дава възможност да обучаваме кадри, които са ни необходими за селското стопанство“, каза още инж. Аврамов. Той добави, че в гимназията изпълняват редица европейски проекти и участва в много програми, една от които е \"Еразъм+\", по която от години изпращат ученици за обучение в различни италиански градове. Директорът на професионалната гимназия добави, че за първа година в училището е била разкрита специалност „Оператор на металорежещи машини“, по която се обучават 13 ученика. „За целта бяха закупени и специални машини, на които да се обучават учениците“, отбеляза инж. Аврамов. \r\nПредседателят на Националния предизборния щаб на ГЕРБ и СДС и зам.-председател на ПП ГЕРБ Цветан Цветанов разговаря и с дванадесетокласника Джемал Шемев, който е републикански шампион в категория „Млад фермер“ на различни състезания, провели се на няколко места в страната. Други възпитаници на професионалната гимназия пък демонстрираха наученото през годините, показвайки своите умения за работа с трактори, автомобилен симулатор, струг и фреза с програмно управление и други. „Виждаме какво е постигнато в Професионалната гимназия по механизация на селското стопанство чрез 1.3 млн. лв., осигурени по Оперативна програма „Региони в растеж“. По програмата през последните две години бяха осигурени 700 лв. за обновяването на 500 училища“, каза още Цветанов. \r\nКандидатът за евродепутат Андрей Новаков заяви, че заедно с колегите му евродепутати до сега усилено са работили по проекта „Мобилност“. „Застанах рамо до рамо с моите колеги – този пакет да не влиза в сила, благодарение на което към момента камионите мога да се движат на всякъде из Европейският съюз, но битката продължава“, уточни Андрей Новаков. \r\nДругият кандидат за евродепутат от листата на ГЕРБ и СДС Асим Адемов, който посети гимназията пък отбеляза, че е много щастлив от това, което вижда, че се случва в образованието. „Радостен съм, че най-сетне имаме правителство, което за свой основен приоритет поставя образованието“, подчерта Адемов. \r\nНа събитието присъстваха още областният координатор на ПП ГЕРБ – Благоевград и народен представител Даниела Савеклиева, депутатите Александър Мацурев и д-р Емил Тончев, общинският ръководител на ГЕРБ – Благоевград Бисер Михайлов, кметове на кметства, общински съветници и граждани. \r\nЛивия НИНОВА", "date": "2019.05.12", "title": "Европейски избори 2019: Цветан Цветанов и кандидатите за евродепутати Андрей Новаков и Асим Адемов посетиха Професионалната гимназия по механизация на селско стопанство в Разлог"}
{"url": "http://www.focus-news.net/news/2019/05/12/2656942/sliven-direktorat-na-odmvr-st-komisar-dimitar-velichkov-i-okrazhniyat-prokuror-plamen-stefanov-shte-dadat-brifing-vav-vrazka-s-razsledvane-na-tezhko-prestaplenie.html", "text": "Директорът на ОДМВР – Сливен старши комисар Димитър Величков и окръжният прокурор Пламен Стефанов ще дадат брифинг, на който ще дадат информация за действията по разследване, предприети във връзка с тежко престъпление. Това съобщиха от пресцентъра на  МВР . Брифингът ще се състои от 17.30 часа в сградата на областната дирекция", "date": "2019.05.12", "title": "Сливен: Директорът на ОДМВР ст. комисар Димитър Величков и окръжният прокурор Пламен Стефанов ще дадат брифинг във връзка с разследване на тежко престъпление"}
{"url": "http://www.focus-news.net/news/2019/05/12/2656944/ria-novosti-shestima-dushi-sa-raneni-pri-strelba-vav-frantsiya.html", "text": "Шестима души са били ранени, в резултат на стрелба в град Амиен, в северната част на Франция, предаде  РИА Новости , позовавайки се на местни медии.  \r\nСтрелбата е била регистрирана в сградата на местна обществена организация и в близост до нея. Всички пострадали са били хоспитализирани.  \r\nПрокуратурата е започнала разследване на инцидента, като няколко души са били задържани. Причините за стрелбата засега не са установени, допълва агенцията.   Светлин Божков", "date": "2019.05.12", "title": "РИА Новости: Шестима души са ранени при стрелба във Франция"}
{"url": "http://www.focus-news.net/news/2019/05/12/2656946/evropeyski-izbori-2019-palni-byaha-zalite-po-vreme-na-sreshtite-na-valeri-simeonov-sas-simpatizanti-v-shumen-razgrad-i-ruse.html", "text": "„Ние знаем за какво отиваме в Европейския парламент. Ще продължим да работим така, както работим и тук, в българския Парламент – като показваме не на думи, а с действия какво вършим. Ще продължим да отстояваме българския интерес така, както го защитаваме и тук, в България”. Това заяви водачът на „Патриоти за Валери Симеонов (НФСБ и Средна Европейска класа)” – Валери Симеонов на среща пред симпатизанти в Шумен, съобщиха от пресцентъра на  НФСБ . Там той бе посрещнат по стара българска традиция с хляб и сол, а препълнените зали в Шумен, и по-късно в Разград, и Русе показаха, че водачът на родолюбивата коалиция има подкрепата на хората в региона. Верен на слогана на кампанията на коалицията Валери Симеонов представи пред хората свършеното от него в изпълнителната власт като вицепремиер и като народен представител сега, както и от останалите депутати на НФСБ. \r\n„Патриоти за Валери Симеонов (НФСБ и Средна европейска класа)”  се явяват на предстоящите избори за български представители в Европейския парламент с № 1 в изборната бюлетина.", "date": "2019.05.12", "title": "Европейски избори 2019: Пълни бяха залите по време на срещите на Валери Симеонов със симпатизанти в Шумен, Разград и Русе"}
{"url": "http://www.focus-news.net/news/2019/05/12/2656935/plyus-infomakedoniya-aleksandar-vuchich-izrazi-nadezhda-za-satrudnichestvo-mezhdu-sarbiya-i-severna-makedoniya.html", "text": "След церемонията по встъпване в длъжност на новия президент на Северна Македония Стево Пендаровки, сръбският държавен глава Александър Вучич заяви, че смята, че двете страни ще премахнат съществуващите неразбирателства между тях, предаде македонското издание  „Плюс Инфо“ .  \r\nВучич заяви пред репортери, че през тази година ще изпрати официална покана към Пендаровски да посети Белград.  \r\nЗапитан дали неразбирателствата между двете страни ще бъдат отстранени, след като Сърбия беше обвинена за участие в опит за преврат в Северна Македония, Вучич подчерта, че не е проблем, когато има някакви неразбирателства, но е важно да има взаимно уважение.  \r\n„Ще се опитаме да премахнем тези неразбирателства. Смятам, че имаме достатъчно капацитет за това. Мисля, че такова желание съществува и в Скопие“, заяви Вучич.  \r\nСръбският президент допълни, че доброто политическо и икономическо сътрудничество е много важно, както и растежа на търговията между Белград и Скопие, и изрази надежда това да продължи и в бъдеще.  \r\n„Моето идване тук е символично потвърждение, че искаме да изградим още по-добри отношения и мостове на приятелство между Сърбия и Северна Македония, и между нашите народи“, заяви Вучич, след встъпването в длъжност на Пендаровски.   Светлин Божков", "date": "2019.05.12", "title": "„Плюс Инфо“(Македония): Александър Вучич изрази надежда за сътрудничество между Сърбия и Северна Македония"}
{"url": "http://www.focus-news.net/news/2019/05/12/2656945/prof-mihail-nedelchev-izlozhbata-ot-moi-kartichki-v-stolichna-biblioteka-e-posvetena-na-evropa-i-kak-prisastva-tya-v-balgariya.html", "text": "Изложбата от мои картички в Столична библиотека е посветена на Европа и начина, по който тя присъства в България. Това каза литературният историк и теоретик проф. Михаил Неделчев в интервю за  Агенция „Фокус“  по повод тематична изложба „Европа“ със стари пощенски картички и албуми от цяла Европа от неговите колекции. Според него изложбата показва начина, по който е конвергирано българското с европейското. „Българското си е европейско, но аз съм показал в тази изложба чрез няколко тематични кръга, които са подредени на съответни табла, най-различни феномени на градския живот. Примерно културата на общуването с водата – плажове, крайбрежни улици, градини, места за отмора; култовите сгради – храмовете, катедралите, големите булеварди“, разказа проф. Неделчев. „На всяко пано съм съчетал изгледи от Западна и Източна Европа чак до Санкт Петербург с български изгледи и градски пейзажи“, обясни още той и допълни, че има пана, които са по-скоро персоналистични с представени личности. „Представил съм един общоевропейски култ, какъвто е Наполеоновският. Представил съм нашите национал-революционери, най-вече Ботев, Левски, Раковски, като европейци. Те са си европейци“, изтъкна Неделчев. „Нашата национална революция е едно естествено продължение и е свързана с цялата тази култура на 1848 г., на пролетта на народите“, поясни той. „Старая се там, където ходя по света, не да разширявам колекцията си тематично. Купувам си много често сборници, албуми с репродукции от различните градове, за да не разширявам безкрайно колекцията си. Така че в тази изложба в Столична библиотека в зала „София“ са представени част от моите колекции именно с такива албуми“, допълни още проф. Неделчев.  \r\nДеница КИТАНОВА Пълния текст на интервюто четете по-късно в „Мнение”", "date": "2019.05.12", "title": "Проф. Михаил Неделчев: Изложбата от мои картички в Столична библиотека е посветена на Европа и как присъства тя в България"}
{"url": "http://www.focus-news.net/news/2019/05/12/2656947/evropeyski-izbori-2019-krasimir-chervilov-neka-da-izberem-onezi-balgari-koito-shte-zashtitavat-natsionalnite-interesi-na-balgariya.html", "text": "За нас от ВМРО приоритетите за България в Европейския парламент са: не на двойните стандарти, отстояване на българските ценности и българското семейство. Това каза кандидатът за евродепутат от ВМРО – БНД Красимир Червилов, който се срещна и разговаря със симпатизанти и жители на Казанлък, предаде кореспондент на  Радио „Фокус” . Заедно с Червилов бяха кандидатите за евродепутати Александър Сиди и генерал Димитъ Шивиков. \r\nЧервилов поясни, че приоритет в геополитически план е Северна Македония в Европейския съюз. „Трябва да знаем, че от Черно море до Охрид има един народ в две държави и тази граница е изкуствена. Трябва хората свободно да минават, да правят бизнес, да комуникират нормално. Ясно и категорично заявяваме, че Македония не може да бъде нито Горна, нито Долна, нито Северна, нито Южна, за нас е братска Македония”, посочи той.  \r\nКрасимир Червилов каза още, че приоритет за ВМРО в Европарламента ще бъде Коридор номер 8. „От Черно море до Адриатика, Македония, Косово, Албания. Трябва да направим така, че всички тези хора да имат възможност да правят нормален бизнес, който да подпомогне самите държави”, заяви той. \r\nПо темата за друг приоритет на на партията - не на двойните стандарти”, Червилов подчерта, ще евродепутатите на ВМРО ще защитават транспортния бизнес, хилядите семейства. \r\nКандидатът за евродепутат на ВМРО – БНД посочи, че тези избори са по-различни от останалите до момента и че Европа в момента върви по инерция надолу. „Трябва ясно да си дадем сметка каква Европа искаме – дали Европа на нациите, на ценностите като семейството и като традиции, или онази либерална розова Европа, която се опитват да ни налагат Макрон, Меркел и Юнкер. Бащите на тази обединена Европа, които някога я създадоха като Дегол, Спинели, каква Европа искаха? И какво се получава в момента от едни политици, които имат уникалния шанс да бъдат политици в една спокойно развиваща се Европа, която искат да превърнат на джендър идеологията, на отнемане на деца от семействата. Ние от ВМРО не желаем такава Европа. Искаме такава, която ще бъде за запазване на бита и културата, на националното самосъзнание на всяка една държава”, каза още той. \r\nКрасимир Червилов призова българите да дадат своя глас на изборите за Емропейски парламент, без значение на коя политическа партия симпатизират или коя листа харесват. „Да излязат на 26 май и да гласуват, защото, за хубаво или за лошо, много от нещата, които се случват през последните две години в Европа, се случват именно в Европейския парламент. Затова нека да бъдем активни, да изберем онези българи, които ще защитават националните интереси на България”, каза той. \r\nСлавяна ГАЙДАРОВА", "date": "2019.05.12", "title": "Европейски избори 2019: Красимир Червилов: Нека да изберем онези българи, които ще защитават националните интереси на България"}
{"url": "http://www.focus-news.net/news/2019/05/12/2656940/rosen-plevneliev-prezident-2012-2017-g-politicheskoto-govorene-na-prezidenta-radev-za-pregovorite-s-folksvagen-shte-dovede-do-negativna-reaktsiya-ot-strana-na-investitora.html", "text": "Политическото говорене на президента Румен Радев за преговорите с „Фолксваген“ ще доведе до негативна реакция от страна на инвеститора. Това каза за  Агенция „Фокус“  Росен Плевнелиев, президент в периода 2012-2017 г. \r\n„Важно е да се знае, че самото политическо говорене по темата за преговорите с „Фолксваген“, на което сме свидетели днес от президента Радев, е дълбоко контра продуктивно и показва едно абсолютно неразбиране на процеса на преговори, в който ние се намираме. Защото преговорите са изцяло експертни – те се водят повече от година, аз участвам в тях и съм свидетел. Заедно със стотици представители на различни институции – на правителството, на областните властни, на местните власти, ние преговаряме вече повече от година и от президентството нямат нищо общо“, обясни Плевнелиев. \r\nТой заяви, че преговорите и решението са на експертно ниво. „И политизирането на темата е дълбоко погрешно. Този, който политизира темата, практически пречи, а не помага - независимо кой е, а още повече като става въпрос за държавния глава на България. Така че това, че президентът Румен Радев говори по тази тема всъщност е контра продуктивно – това ни отдалечава, а не ни помага да се вземе позитивно решение от инвеститора, който от ден първи на преговорите, с които Радев няма нищо общо, е казал, че те са изцяло експертни и решението също. Нещо повече – това политизиране, на което днес сме свидетели от страна на президента Радев, ще доведе със сигурност до една негативна реакция от страна на инвеститора, който ни е предупредил преди повече от година – мълчете, работете с нас, докато стигнем до крайното решение. Затова именно апелирам към президента Радев да стои настрани, както и досега е стоял“, каза още той. \r\nПлевнелиев посочи, че по този проект автомобилният клъстер и правителството работят повече от година и президентът Румен Радев никога не е имал нищо общо. „По-добре е и да няма. Защото в момента, в който той влиза, политизира и това показва неразбиране, контра продуктивно е и пречи вместо да помогне. Оттук нататък, ако нещо се случи, а решението по тази инвестиция може да се вземе много скоро – буквално в следващите дни, но може и да бъде наложено, спокойно можем да посочим президента Румен Радев като отговорен за едно крайно неадекватно действие в последния момент. Той иска да отреже лентичката, иска да се закичи със славата за нещо, за което нито е допринесъл, нито е заслужил. Мисля, че днешното действие на президента Радев е още едно доказателство за това, че днес виждаме големия сблъсък между популисти от една страна – тези, които практически се борят за народната любов, включително и манипулирайки народа, и от друга страна обществено отговорните лидери, които работят за тази стратегическа инвестиция – мълчат, работят здраво, преговарят. И всичко това, за да може наистина да се увенчаем с успех“, коментира той. \r\nЦветилена СИМЕОНОВА", "date": "2019.05.12", "title": "Росен Плевнелиев, президент (2012-2017 г.): Политическото говорене на президента Радев за преговорите с „Фолксваген“ ще доведе до негативна реакция от страна на инвеститора"}
{"url": "http://www.focus-news.net/news/2019/05/12/2656948/tass-ekipat-na-vladimir-zelenski-publikuva-videoanketa-za-razpuskane-na-parlamenta-na-ukrayna.html", "text": "Екипът на новоизбрания президент на Украйна Владимир Зеленски днес представи в YouTube анкета към украинците, с въпрос подкрепят ли разпускането на Върховната рада (парламента), предаде  ТАСС . В случай, че видеоанкетата набере повече от един милион гледания, то Зеленски ще „обърне внимание“ на този въпрос. Това заявиха от екипа на новоизбрания президент в Telegram. \r\nМнозинството от запитаните във видеобръщението се обявяват в подкрепа на предсрочно прекратяване на пълномощията на парламента. От екипа на Зеленски заявиха, че равнището на доверие на гражданите към парламента „не надвишава 4%“.  \r\nКъм момента броят на гледанията на видеоанкетата надвишава 66 хиляди, допълва агенцията.   Светлин Божков", "date": "2019.05.12", "title": "ТАСС: Екипът на Владимир Зеленски публикува видеоанкета за разпускане на парламента на Украйна"}
{"url": "http://www.focus-news.net/news/2019/05/12/2656949/plovdiv-v-grada-shte-bade-predstavena-retrospektivna-fotoizlozhba-svetat-na-nikolay-haytov-ot-lichniya-arhiv-na-pisatelya.html", "text": "Ретроспективна фотоизложба „Светът на Николай Хайтов“ от личния архив на писателя ще бъде представена в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Изложбата ще бъде експонирана за времето от 14 до 24 май в пространството на Дома на културата „Борис Христов“ в Пловдив. Официалното откриване  на „Светът на Николай Хайтов“ е в 18.00 часа на 14 май във фоайето на Дома на културата. Изложбата включва 40 броя рамкирани снимки от архива на Николай Хайтов, както и конкурсните проекти на ученици и студенти с техния съвременен прочит върху „Диви разкази“.", "date": "2019.05.12", "title": "Пловдив: В града ще бъде представена ретроспективна фотоизложба „Светът на Николай Хайтов“ от личния архив на писателя"}
{"url": "http://www.focus-news.net/news/2019/05/12/2656950/inzh-ivan-ivanov-inspektsiya-po-truda-varna-konstatira-se-seriozno-otnoshenie-na-biznesa-kam-bezopasnostta-i-dannite-za-trudoviya-travmatizam-go-pokazvat.html", "text": "Констатира се сериозно отношение на бизнеса към безопасността и данните за трудовия травматизъм го показват. Това каза в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. По думите му от началото на годината във Варна и областта не са констатирани тежки трудови инциденти.  \r\nВъв връзка с осигуряването на безопасността както от бизнеса, така и от самите работници, инж. Иванов обясни, че много са доказателствата, че използването на предпазни средства води до спасяването на човешки живот. Той даде пример със случай, който дирекцията е разследвала на строителен обект в курортен комплект край Варна. По думите му работник е паднал от 6 етажа височина по време на работа, като единственото, което го е предпазило от евентуална смърт, е носенето на колан. „При сабления удар с колана е получил болка в гърдите, но е спасил живота му, защото 6 метра е сериозна височина, която би довела вероятно и до фатален изход при такова падане. Така, че предвидените лични предпазни средства от страна на работодателя в случая спасиха един човешки живот“, каза директорът на звеното.  \r\nСпоред него положителна е тенденцията при болшинството от работодатели в рисковите дейности и производства, които не правят компромиси с осигуряването на лични предпазни средства, обучение на работниците и спазване на правилата за безопасност. По думите му обаче доста по-трудно е да бъде убеден един работник, например, за нуждата от предпазните средства по време на работа. „Коментирам най-вече отрасъл строителство и носенето на каски, ползването на предпазни колани при работата на височина. Доста трудно свиква българският работник с дискомфорта да използва личните предпазни средства“, посочи инж. Иванов. Той посочи, че освен финансови санкции към работодателя, промяна в съзнанието на работниците носят и глобите към тях самите. „Финансовите санкции ние ги налагаме вече на самите работници, тъй като те като не използват начислените им лични предпазни средства, търпят такива санкции. Те не са големи, но той знае, че следващия път като влезе в строителния обект, той трябва да си сложи каската и така да пристъпи към изпълнение на трудовите си задължения“, каза още инж. Иванов. \r\nБояна АТАНАСОВА", "date": "2019.05.12", "title": "Инж. Иван Иванов, Инспекция по труда – Варна: Констатира се сериозно отношение на бизнеса към безопасността и данните за трудовия травматизъм го показват"}
{"url": "http://www.focus-news.net/news/2019/05/12/2656951/kyustendil-v-edna-lenta-se-osashtestvyava-dvizhenieto-na-vtoroklasen-pat-62-mezhdu-dupnitsa-i-klisura-ot-km-42263-do-km-59071-zaradi-rehabilitatsiya-na-patnoto-platno.html", "text": "В една лента се осъществява движението на второкласен път 62 между Дупница и Клисура от км 42+263 до км 59+071 заради рехабилитация на пътното платно. Това съобщи за  Радио „Фокус’’ – Пирин  дежурният служител в Областно пътно управление - Кюстендил. Нормално се осъществява движението по главен Е-79 и автомагистрала „Струма“. Двупосочно в една лента се извършва  движението на третокласен път 107 в участъка между село Пастра и Рилски манастир от км 27+575 до км 27+825 поради аварийно-възстановителни дейности по укрепването свлачищни процеси. Участъкът е сигнализиран със светофарна уредба и сигналисти. Ограничено за товарни автомобили над 3.5 тона е движението на третокласен път 6222 Смоличано - Пелатиково от км 10 до км 14 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2019.05.12", "title": "Кюстендил: В една лента се осъществява движението на второкласен път 62 между Дупница и Клисура от км 42+263 до км 59+071 заради рехабилитация на пътното платно"}
{"url": "http://www.focus-news.net/news/2019/05/12/2656956/blagoevgrad-preskonferentsiya-shte-se-provede-v-sgradata-na-obshtinata-na-13-may.html", "text": "Пресконференция ще се проведе в сградата на Общината. Това съобщиха от пресцентъра на  Община Благоевград . Пресконференцията ще бъде на 13 май от 12.30 и ще бъде съвместна с БГ Радио. Ще се проведе в зала 5 на Общината.", "date": "2019.05.12", "title": "Благоевград: Пресконференция ще се проведе в сградата на Общината на 13 май"}
{"url": "http://www.focus-news.net/news/2019/05/12/2656953/blagoevgrad-regionalna-direktsiya-sotsialno-podpomagane-e-otpusnala-mesechna-finansova-podkrepa-za-hora-s-uvrezhdaniya-za-19-577-sluchaya-prez-mesets-mart.html", "text": "Отпусната е месечна финансова подкрепа за хора с увреждания за 19 577 случая през месец март в областта. Това каза пред Радио „Фокус“ - Пирин Станка Михова, експерт в Регионална дирекция „Социално подпомагане“ - Благоевград. По думите й общият размер на помощите е 1 022 045 лв. Михова уточни, че реалният брой на лицата с увреждания в Благоевградска област към 31 март е 19 694 лица. „В Държавен вестник е обнародван Закон за хората с увреждания, с който се отменя Закона за интеграция на хората с увреждания. Хората с уврежданият имат право на финансова подкрепа, в зависимост от потребностите им, определени от индивидуалната оценка. Финансовата подкрепа се състои от месечна финансова подкрепа, съобразно степента на увреждането и целеви помощи съобразно вида на увреждането“, уточни тя. Станка Михова отбеляза, че размерът на линията на бедност за страната е 348 лв. По думите й от 1 януари целеви помощи в сила са: помощни средства, приспособления, съоръжения и медицински изделия; покупка на лично моторно превозно средство; приспособяване на жилище; балнеолечение или рехабилитация; наем на общинско жилище. Тя каза още, че през март целеви помощи са отпуснати на 254 случая в общ размер на 100 538 лв. \r\nНатали СТЕФАНОВА", "date": "2019.05.12", "title": "Благоевград: Регионална дирекция „Социално подпомагане“ е отпуснала месечна финансова подкрепа за хора с увреждания за 19 577 случая през месец март"}
{"url": "http://www.focus-news.net/news/2019/05/12/2656954/burgas-suhi-i-prohodimi-sa-patishtata-na-teritoriyata-na-oblastta.html", "text": "Спокойна е пътната обстановка в областта. Това съобщиха за  Радио „Фокус“ – Бургас  от Областно пътно управление. Условията за шофиране са добри. Пътните настилки са сухи и проходими. Движението се осъществява безпроблемно, като няма затворени пътни участъци.  \r\nБез затруднения се осъществява движението по основните пътни артерии на Бургас. Натоварено е по входно-изходните пътни артерии на града. Затруднен е автомобилният поток на изхода за Созопол в района на пътен възел „Юг“ поради ремонтни дейности на бул. „Захари Стоянов“. Интензивно е движението и по отсечката Бургас – кв. „Ветрен“, както и по пътя Бургас – кв. „Сарафово“ в района на летище „Бургас“. \r\nДеница ДИМИТРОВА", "date": "2019.05.12", "title": "Бургас: Сухи и проходими са пътищата на територията на областта"}
{"url": "http://www.focus-news.net/news/2019/05/12/2656937/rosen-plevneliev-prezident-2012-2017-g-prezidentat-rumen-radev-i-negoviyat-ekip-nyamat-nishto-obshto-s-pregovorite-s-folksvagen.html", "text": "Президентът Румен Радев и неговият екип нямат нищо общо с преговорите с „Фолксваген“. Това каза за  Агенция „Фокус“  Росен Плевнелиев, президент в периода 2012-2017 г. \r\n„Не само като държавен глава на България за периода 2012 – 2017 г., но и като създател и почетен председател на Автомобилния клъстер на България от самото начало – още от 2012 г., следя много внимателно развитието и съм подкрепил не една инвестиция в автомобилния сектор в България. За мен е много важно да се каже, че досега от създаването на автомобилния клъстер президентът Радев няма абсолютно нищо общо с него. В случая ние работим от продължение на години. Клъстерът се създаде в президентската институция и името на президента беше Плевнелиев“, заяви той. \r\nПлевнелиев посочи, че 10 пъти е бил в Германия по време на своя мандат. „Построиха се много фабрики за компоненти. Визията беше наистина, след като постигнем едно ниво на готовност, да може да се случи една крайна инвестиция на един от стратегическите инвеститори в областта на автомобилостроенето. По отношение на изказването на президента Румен Радев, че специално за завода на „Фолксваген“ той е поканил германския президент, трябва да отбележим, че в  това негово изказване много често има „аз, аз и аз“. Мисля, че трябва да гледаме фактите, а те са, че в делегацията на немския президент нямаше никакъв представител на концерна на „Фолксваген“, коментира Плевнелиев и посочи, че представители на „Шкода“, която е дъщерна на „Фолксваген“, преговарят с правителството и с Автомобилния клъстер вече повече от година. „Ние водим преговори ежеседмично – това е повече от година. И е добре да се знае от обществото, че президентът Радев и неговият екип нямат нищо общо“, заяви Плевнелиев. \r\nЦветилена СИМЕОНОВА", "date": "2019.05.12", "title": "Росен Плевнелиев, президент (2012-2017 г.): Президентът Румен Радев и неговият екип нямат нищо общо с преговорите с „Фолксваген“"}
{"url": "http://www.focus-news.net/news/2019/05/12/2656957/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kalotina-lesovo-i-kapitan-andreevo.html", "text": "Интензивен е трафикът за товарни автомобили на изход при ГКПП \"Калотина\", \"Лесово\" и \"Капитан Андреево\".  Това съобщиха от пресцентъра на  Главна дирекция \"Гранична полиция\" . Информацията за трафика е към 17.00 ч. На останалите гранични пунктове трафикът е нормален.", "date": "2019.05.12", "title": "ГД \"Гранична полиция\": Интензивен е трафикът за товарни автомобили на изход при ГКПП \"Калотина\", \"Лесово\" и \"Капитан Андреево\""}
{"url": "http://www.focus-news.net/news/2019/05/12/2656958/veliko-tarnovo-zlatniyat-krast-s-chast-ot-hristovoto-razpyatie-nameren-na-krepostta-trapezitsa-shte-se-varne-v-grada.html", "text": "Златният кръст с част от Христовото разпятие, намерен на крепостта „Трапезица“, ще се върне в града. Сега реликвата се пази в Националния археологически музей. Това съобщи за  Радио „Фокус“ – Велико Търново  ръководителят на екипа, който я откри, археологът проф. Константин Тотев. Очаква се, след като пристигне отново във Велико Търново, кръстът да бъде експониран в новия музей на „Трапезица“. „Веднага, след като го намерихме, ние го предадохме на Търновския музей. Кръстът е важен не само с това, че е направен от злато и тежи 75 грама, но той се явява и основната реликва, свързана със строителството на църквата. В миналото, още от осми век, всеки един храм, за да бъде действащ, е трябвало да има поставена реликва под светия престол до олтарната маса. И в случая този кръст е играл тази роля“, каза още проф. Тотев.  \r\nТой припомни, че до скоро се е смятало, че на „Трапезица“ е имало само няколко къщи, свързани с болярите, но след по-обстойни проучвания се е оказало, че не е така. „Става дума за гражданско съсловие, за определени улици, отводняване, къщи. Тоест има едно организирано градоустройство, както това на крепостта „Царевец\". И проучванията там ще хвърлят нова светлина върху изучаването на Българския средновековен град“, посочи експертът. \r\nПрограмата, по която работи Археологическият институт е с продължителност 300 години, като 11 от тях вече са минали. \r\nЛуиза ТРАНЧЕВА", "date": "2019.05.12", "title": "Велико Търново: Златният кръст с част от Христовото разпятие, намерен на крепостта „Трапезица“, ще се върне в града"}
{"url": "http://www.focus-news.net/news/2019/05/12/2656959/ria-novosti-sad-v-egipet-osadi-na-smart-dvama-ekstremisti-za-napadenie-sreshtu-hristiyanska-tsarkva.html", "text": "Наказателен съд в Египет осъди на смърт двама екстремисти, обвинени за нападение срещу коптска (християнска) църква в град Хелуан, южно от столицата Кайро, предаде  РИА Новости .  \r\nМестни медии съобщиха, че още двама подсъдими по делото са осъдени на доживотен затвор, четирима души на по десет години затвор, още  двама души на са осъдени на по три години затвор, а един обвиняем е бил оправдан.  \r\nОт прокуратурата съобщиха, че на осъдените са били повдигнати обвинения за създаване и финансиране на екстремистка група, убийство на девет копти и един полицай и опит за убийство на други граждани.  \r\nНападението беше извършено през декември 2017 година, когато група от петима екстремисти нападна църква в град Хелуан, допълва агенцията.   Светлин Божков", "date": "2019.05.12", "title": "РИА Новости: Съд в Египет осъди на смърт двама екстремисти за нападение срещу християнска църква"}
{"url": "http://www.focus-news.net/news/2019/05/12/2656963/aktsenti-v-sutreshniya-blok-dobro-utro-balgariya-na-radio-fokus-za-13-may.html", "text": "Стево Пендаровски положи клетва като президент на Република Северна Македония. Той заяви, че първото нещо, което ще направи, е да започне работа с опозицията. Обещанията и очакванията за работата на първия държавен глава на Северна Македония ще коментираме в сутрешния блок „Добро утро, България“ на  Радио „Фокус“  с Александър Дамовски, главен редактор на електронното издание МКД. \r\nНа 11 май – деня, в който почетохме паметта на светите братя Кирил и Методий, в Кърджали турският посланик у нас Хасан Улусой заяви, че разчита на българските власти за по-ефективно изучаване на турски език в училищата. Посланикът обяви готовността на Турция да съдейства в тази посока. Какво цели Турция с подобен тон на дипломацията? Правилно ли е да мислим, че изказванията имат за цел да удовлетворят единствено и само нуждите на бизнеса? Отговорите на тези и други въпроси ще потърсим от Георги Димов, бивш генерален консул на България в Одрин.  \r\nМалко преди 9.00 часа ще посетим Община Алфатар. Какви идеи и проекти се реализират на местни ниво? Какви културни прояви са предвидени за настоящия месец? Подробностите очакваме от кмета Янка Господинова.  \r\nКаква е дейността на Регионалната дирекция „Социално подпомагане“ – Благоевград ще научим от Натали Стефанова от Радио „Фокус“ - Пирин. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 13 май с водещ Йоланда Пелова.", "date": "2019.05.12", "title": "Акценти в сутрешния блок „Добро утро, България“ на Радио „Фокус“ за 13 май"}
{"url": "http://www.focus-news.net/news/2019/05/12/2656960/evropeyski-izbori-2019-lilyana-pavlova-v-kubrat-za-10-godini-v-politikata-sam-dokazala-che-poema-li-angazhiment-vinagi-go-izpalnyavam.html", "text": "За 10 години в политиката съм доказала, че поема ли ангажимент – винаги го изпълнявам. Това каза днес на среща с жители на Кубрат кандидатът на ГЕРБ за евродепутат Лиляна Павлова, съобщиха от пресцентъра на  ПП ГЕРБ . На срещата присъстваха и народният представител от ГЕРБ Десислава Атанасова, както и областният координатор на ГЕРБ и кмет на Разград д-р Валентин Василев. \r\n„Днес няма да чуете от мен голи обещания. Пътят Разград - Кубрат не се нуждае от рехабилитация, а от цялостна реконструкция и изграждане на отводняване. За този пътен участък ще бъде обявена тръжна процедура, която трае 3 месеца по закон, и след това ще се пристъпи към избор на изпълнител - в случай, че няма обжалване”, обясни Павлова. По думите ѝ до момента нашите представители в Европарламента са договорили средствата за развитие на селските райони за България да не намаляват. „На евродепутатите от ГЕРБ им се има доверие и са се доказали в ЕП“, заяви тя. \r\n„Моята визия е да защитим за България увеличения ресурс за благоустрояване на по-слабо развитите региони. Целта ни е да подкрепим общините и тяхното благоустрояване, както и производителите в селското стопанство“, увери хората Павлова. \r\n„Трябва да намерим начин да ангажираме и кметовете по места да са активни и работещи. Благодарение на европейските средства в много населени места настъпиха големи промени“, изтъкна кандидатът за евродепутат.  \r\nПавлова посети и местната болница, където поздрави медицинските сестри по повод техния международен празник – 12 май.", "date": "2019.05.12", "title": "Европейски избори 2019: Лиляна Павлова в Кубрат: За 10 години в политиката съм доказала, че поема ли ангажимент – винаги го изпълнявам"}
{"url": "http://www.focus-news.net/news/2019/05/12/2656962/varna-70-sluchaya-na-rabotnitsi-bez-trudov-dogovor-e-konstatirala-inspektsiyata-po-truda-v-oblastta-ot-nachaloto-na-godinata.html", "text": "70 случая на работници без трудов договор е констатирала Инспекцията по труда във Варна от началото на годината. Това каза в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. Той обясни, че при извършени 808 проверки са установени 70 случая на нарушения на чл. 62 и чл. 63 от Кодекса на труда. „Казвам чл. 62, който регламентира сключването на трудовите договори. Там са 39 броя работници, които са работили без сключен трудов договор. И чл 63, при който работодателят е имал сключен трудов договор с работника, обикновено това става в деня на проверката, но не го е бил регистрирал в ТП на НАП – Варна и затова също търпят санкции, тъй като работникът е бил допуснат без да му е регистриран трудовият договор в НАП“, посочи директорът на звеното. По думите му преобладаващ брой нарушения са констатирани в сферата на строителството. \r\nБояна АТАНАСОВА", "date": "2019.05.12", "title": "Варна: 70 случая на работници без трудов договор е констатирала Инспекцията по труда в областта от началото на годината"}
{"url": "http://www.focus-news.net/news/2019/05/12/2656964/evropeyski-izbori-2019-krum-donchev-otborat-s-koyto-tragvam-shte-se-sastezava-za-balgariya.html", "text": "„Вярвам, че дългогодишният ми международен опит в сферата на транспорта и логистиката, в създаването и развитието на добри международни търговски отношения, може да бъде от полза на българската нация. Вярвам също така, че като човек с достойнство и хъс за победа ще мога не само да защитя правата на България в ЕП, но и да допринеса за реализирането на основни икономически отношения, от които страната ни има нужда“. Това заяви кандидатът за евродепутат от листата на \"БСП за България\" Крум Дончев пред обществеността във Варна, съобщиха от пресцентъра на  БСП . \r\n„Истинската искра да повярвам, че има смисъл да съм част от политиката запали в мен една учителка от гр. Гулянци в началото на предизборната кампания. В този ден, докато говорех пред събралата се общественост какви възможности предлага „Визия за България“, тя стана и сподели, че като пенсионер и учител няма какво да яде. Заплатата ѝ е твърде ниска, за да може да покрие елементарни месечни нужди. Децата и внуците ѝ са принудени да търсят начин и възможност да оцеляват извън България. Това ми даде сили и вяра да считам, че всичко, което правя, има смисъл, че отборът, с който тръгвам, ще се състезава заедно с мен в състезанието за България“, каза още Дончев.", "date": "2019.05.12", "title": "Европейски избори 2019: Крум Дончев: Отборът, с който тръгвам, ще се състезава за България"}
{"url": "http://www.focus-news.net/news/2019/05/12/2656961/blagoevgrad-natovareno-e-dvizhenieto-po-glaven-pat-e-79-i-vtoroklasen-pat-19-simitli-gotse-delchev.html", "text": "Натоварено е движението по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Повишена е опасността от падащи камъни в района на Кресненското дефиле и прохода Предел. Ремонтни дейности се извършват на главен път Е-79 от изхода на Благоевград до тунела на село Железница от км 366 до км 370. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 село Дрангово - село Ръждак - Петрич. Срокът за приключване на аварийния ремонт е до 31 юли. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка, като спазват дистанция. \r\nНатали СТЕФАНОВА", "date": "2019.05.12", "title": "Благоевград: Натоварено е движението по главен път Е-79 и второкласен път 19 Симитли - Гоце Делчев"}
{"url": "http://www.focus-news.net/news/2019/05/12/2656965/varna-namaleli-sa-sluchaite-na-chrevni-infektsii-v-oblastta-prez-poslednata-sedmitsa.html", "text": "Намалели са случаите на чревни инфекции в областта през последната седмица. Това съобщиха за  Радио „Фокус“ - Варна  от Регионалната здравна инспекция (РЗИ) – Варна. Според данни на РЗИ - Варна за периода от 3 до 9 май са отчетени 18 чревни инфекции. Пациентите с ентероколит пред седемдневния период са 17 на брой спрямо 42 от предишния. От тях пациентите във Варна са 10, а тези в малките населени места на областта са 7 броя. Регистриран е и един случай на ротарирусен ентерит спрямо 16 за предишната седмица. \r\nБояна АТАНАСОВА", "date": "2019.05.12", "title": "Варна: Намалели са случаите на чревни инфекции в областта през последната седмица"}
{"url": "http://www.focus-news.net/news/2019/05/12/2656969/blagoevgrad-89-priemni-semeystva-sa-registrirani-v-regionalnata-direktsiya-sotsialno-podpomagane-do-kraya-na-mart.html", "text": "89 приемни семейства са регистрирани в Регионална дирекция „Социално подпомагане“ до края на март. Това каза пред  Радио „Фокус“ - Пирин  Станка Михова, експерт в Регионална дирекция „Социално подпомагане“ - Благоевград. Тя посочи, че вече няма доброволни семейства и всички са професионални, като в тях са настанени 60 деца. Михова добави, че за месец март здравно осигурени са 4 189 лица, от които социално слаби с право на социално подпомагане са 1 997, 2 129 са получили целева помощ за отопление, а 63 полагат грижи за член от семейството със загубена работоспособност над 90% с чужда помощ. По думите ѝ размерът на осигуровката е 31,36 лв. Експертът каза още, че по Националната програма „Асистенти на хора с увреждания“ броят на подадените заявления до края на март е 150, като от тях 21 са отказани, 126 са одобрени, а 3 са в процес на обработка. Михова отбеляза, че са включени 58 лица, от които лични асистенти на лица са 56 и двама са помощник-възпитатели за деца. \r\nНатали СТЕФАНОВА", "date": "2019.05.12", "title": "Благоевград: 89 приемни семейства са регистрирани в Регионалната дирекция „Социално подпомагане“ до края на март"}
{"url": "http://www.focus-news.net/news/2019/05/12/2656967/tass-leybaristite-saobshtiha-glavnata-prechka-za-sklyuchvane-na-sporazumenie-s-konservatorite-za-brekzit.html", "text": "Лейбъристката партия на Великобритания не е уверена в това, че бъдещият приемник на Тереза Мей на поста премиер и лидер на управляващата Консервативна партия, ще спазва задълженията, поети на преговорите между двете партии за споразумение за Брекзит, предаде  ТАСС .  \r\nТова заяви лейбъристкият депутат и министър на външната търговия в сянка Бари Гардинър, пред телевизия Sky News.  \r\n„Ние не знаем в момента дори това, дали можем да водим преговори за сключване на сделка. Все пак ние не знаем дали приемника на Тереза Мей ще изпълнява поетите задължения“, заяви Гардинър. По неговите думи, това обстоятелство в момента е една от главните пречки в междупартийния диалог.  \r\nЕвроскептиците в редиците на консерваторите недвусмислено показват желанието си да сменят лидера на управляващата партия, на фона на падащата популярност на партията, което вече доведе до тежко поражение на местните избори във Великобритания, допълва агенцията.   Светлин Божков", "date": "2019.05.12", "title": "ТАСС: Лейбъристите съобщиха главната пречка за сключване на споразумение с консерваторите за Брекзит"}
{"url": "http://www.focus-news.net/news/2019/05/12/2656966/evropeyski-izbori-2019-ivan-krastev-iskame-dostoen-trud-s-dostoyno-zaplashtane-za-vsichki-balgari.html", "text": "Бедността и неравенствата в доходите - това са най-проблемните теми за бъдещето на ЕС. Това каза Иван Кръстев, кандидат за евродепутат от листата на „БСП за България” при срещата си с граждани в район Западен на Пловдив, съобщиха от пресцентъра на  БСП . Хората му задаваха въпроси за ЕП, за предложенията на БСП, за мнението на Кръстев по актуалните теми. „На първо място искаме да постигнем подобряване стандарта на живот на хората, осигуряване на достоен труд с достойно заплащане”, обясни той. По думите му липсата на качествени публични услуги като образование и здравеопазване са проблемите, които тревожат хората. „На този фон опонентите на БСП говорят за дигитализация, за създаване на европейски суперкомпютър, за борба с фалшиви новини, сякаш това са най-важните въпроси за българите”, отбеляза кандидатът за евродепутат.  \r\nТой се срещна и с избиратели на Главната в „Инфо18Център”, и обсъди с тях актуални теми. Иван Кръстев отбеляза, че регионът на Пловдив е притегателен от инвеститорска гледна точка, за разлика от самия град. „Ако погледнем начина, по който пловдивската управа се справя с публичните инвестиции, ще констатираме с огромно съжаление, че  в такъв прекрасен момент, когато тя трябва да рекламира своето културно-историческо наследство, Общината постигна пълно фиаско. Слава Богу, гражданите на Пловдив, град с респектиращи традиции, компенсират дефицита на общинската администрация”, заяви Иван Кръстев. \r\nУтре Кръстев, който е бивш зам.-министър на образованието, ще участва в дискусия за образованието и европейските му измерения. Във вторник ще се срещне с жители на р. Северен по темата „ЕС - икономика, доходи, социална политика”.", "date": "2019.05.12", "title": "Европейски избори 2019: Иван Кръстев: Искаме достоен труд с достойно заплащане  за всички българи"}
{"url": "http://www.focus-news.net/news/2019/05/12/2656968/kmetat-na-sofiya-yordanka-fandakova-shte-prisastva-na-otkrivaneto-na-nauchno-industrialna-laboratoriya-industriya-2030.html", "text": "На 13 май в 10.00 часа кметът на София Йорданка Фандъкова ще присъства на откриването на Научно-индустриална лаборатория „Индустрия 2030“ RILab i2030. Това съобщиха от пресцентъра на  Столична община . Лабораторията се намира в Института по Информационни и комуникационни технологии (бл.2). Целта на RILab i2030 е да осъществи цифровата интеграция на науката, бизнеса и обучението, като предостави подкрепа за научноизследователска и развойна дейност за малки и средни предприятия и високотехнологична индустрия с услуги за научни изследвания и обучение. \r\nЛабораторията се разкрива в подкрепа на Стратегията за интелигентна специализация та София.  \r\nRILab i2030 интегрира съществуващите ресурси на академични, високотехнологични и иновативни партньори: Институт по информационни и комуникационни технологии - Българска академия на науките, Институт по механика – БАН,Фесто ЕООД България, DAVID Holding Co. / SpaceCAD Ltd.,AMG-Technology,Nano Tech Lab Ltd.,Софийска лаборатория за иновации SofiaLab (Столична община). Стратегически партньор на консорциума е и СОАПИ (Столична община).", "date": "2019.05.12", "title": "Кметът на София Йорданка Фандъкова ще присъства на откриването на Научно-индустриална лаборатория „Индустрия 2030“"}
{"url": "http://www.focus-news.net/news/2019/05/12/2656971/sofiya-kmetat-yordanka-fandakova-shte-prisastva-na-obuchenie-na-mezhdunarodniya-cherven-krast-i-cherveniya-polumesets.html", "text": "Кметът на София Йорданка Фандъкова ще присъства на обучение на Международния червен кръст за реакция при земетресение. Това съобщиха от пресцентъра на  столична община . В тренировката ще се включат представители на 24 национални дружества на Червения кръст и Червения полумесец, които участват в Глобално обучение за координация, оценка и планиране по време на бедствия  с цел подобряване на координацията и извършване на оценка , планиране на операции и подпомагане на гражданите при възникване на  кризи. В тренировката ще се включат  доброволци и служители от дирекция „Аварийна помощ и превенция“ на Столичната община. Обучението се провежда по проект „Доброволци на ЕС за хуманитарна помощ: Техническа помощ и изграждане на капацитет“, финансиран от Европейския съюз и осъществяван от Международната федерация на Червения кръст и Червения полумесец /МФЧК/ЧП/ съвместно с националните дружества на Червения кръст от Австрия, Италия, Холандия и България. \r\nТренировката ще се проведе в 14.30 часа  на полигона на дирекция „Аварийна помощ и превенция“ към Столичната община във вилна зона Градище в Панчарево.", "date": "2019.05.12", "title": "София: Кметът Йорданка Фандъкова ще присъства на обучение на Международния червен кръст и Червения полумесец"}
{"url": "http://www.focus-news.net/news/2019/05/12/2656973/prezidentat-rumen-radev-dialogat-s-prezidenta-stevo-pendarovski-e-otkroven-dinamichen-i-angazhiran-po-aktualnite-problemi.html", "text": "Диалогът с президента Стево Пендаровски е откровен, динамичен и ангажиран по актуалните проблеми. Това каза пред журналисти в Скопие президентът Румен Радев, който присъства на встъпването в длъжност на новоизбрания държавен глава на Северна Македония Стево Пендаровски, предаде репортер на  Агенция „Фокус“ . „Поканата за участието ми  тук дойде изключително експресно – получих покана в четвъртък и без колебание казах на секундата „да“. Идвам тук, защото това е мой дълг, дълг е на българския президент да присъства на инаугурацията на президента на братска Македония“, заяви Румен Радев. \r\nТой посочи, че по време на посещението си е провел много ползотворни разговори с председателя на парламента и с новия президент Стево Пендаровски. „Очаквам много. Споделихме теми от широк спектър, които касаят и европейската и евроатлантическа перспектива на Северна Македония, и нашите двустранни отношения. България трябва да има европейски подход към Република Северна Македония. А това ще рече да продължаваме работа в две основни направления – европейската и евроатлантическа перспектива на Северна Македония са от изключителна важност за България и затова трябва всеобхватно да помагаме, да подкрепяме усилията ѝ за покриване на критериите за членство. Защото както казах и на двамата – ние сме си най-близки на Балканите. Хората от двете страни на границата споделят обща история, култура, религия и език. От друга страна, ние трябва да подхождаме към Македония на основата на европейските ценности за добросъседство и да прилагаме европейските принципи и критерии, когато отстояваме нашия интерес“, каза още държавният глава.  \r\n„Споделих откровено и с председателя на парламента, и с президента, че аз очаквам друга динамика на т.нар. мултидисциплинарна експертна комисия, която изостава в своята работа. Споделих им, че имахме различни подходи, когато сключваме тези договори за добросъседство – и Гърция, и България. Ние за разлика от Гърция не сме притискали Македония с ултиматуми за срок, но очакваме, че дейността на тази комисия трябва да има по-широк спектър“, подчерта Радев и посочи, че тя не може да продължава до безкрай.  \r\n„Моментът е много емоционален за Северна Македония – за кратко време тук се случиха много и драматични промени, засягащи идентичност, национално самочувствие и т.н. Но няма как да продължаваме до безкрай, защото всички неща, които трябва да се случат по този договор, трябва да залегнат и в учебниците, и в издателствата, и в медиите в Македония, и в съзнанието на нагласата на хората. Защото ако продължаваме така, ще се окаже един ден, че Македония отдавна вече ще е формален член на ЕС, а ще има останали спорни въпроси, които оттук нататък могат да създават проблеми, а това не е в духа на две държави-членки на ЕС. Мисля, че тук и председателят на парламента, и новият президент имат разбиране по тези въпроси. Затова категорична и силна подкрепа за европейската перспектива на Северна Македония – разбира се, не безусловна, но с ясни, откровени условия. Условия, които да са базирани изцяло на европейските принципи и ценности за добросъседтсво и на европейските утвърдени механизми. Смятам, че така ще имаме една много добра перспектива, една ефективна подкрепа от наша страна, за да имаме ефективна, а не формална обединена Европа“, посочи президентът. \r\nРадев обясни, че е отправил покана за гостуване на президента Стево Пендаровски и той е приел с готовност. „И поехме ангажимент и двамата да правим всичко възможно работата по изпълнението на нашия договор за добросъседство да върви бързо и ефективно. Мога да кажа, че диалогът с президента Стево Пендаровски се получава откровен, динамичен и ангажиран по актуалните проблеми“, заяви държавният глава.", "date": "2019.05.12", "title": "Президентът Румен Радев: Диалогът с президента Стево Пендаровски е откровен, динамичен и ангажиран по актуалните проблеми"}
{"url": "http://www.focus-news.net/news/2019/05/12/2656972/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-veliko-tarnovo-i-antonovo-ot-km-137-do-km-172-zaradi-remont.html", "text": "В едната лента се осъществява движението в участък от пътя между Велико Търново и Антоново. В отсечката от км 137 до км 172+900 тече ремонт на асфалтовата настилка, който ще продължи до края на май. Шофьорите трябва да се движат с повишено внимание и съобразена скорост, спазвайки пътната сигнализация и указанията на регулировчиците, съветват от Областно пътно управление. От там уточниха за  Радио „Фокус“ – Велико Търново , че трафикът в областта се осъществява нормално. Времето е ясно, настилките са сухи. За изминалото денонощие няма регистрирани тежки инциденти, нови въведени забрани – също. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на май. Ограничено е движението по пътя между селата Царски извор и Драганово. От км 0 до км 5+500 има свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.12", "title": "Велико Търново: В едната лента се осъществява движението в участък от пътя между Велико Търново и Антоново от км 137 до км 172 заради ремонт"}
{"url": "http://www.focus-news.net/news/2019/05/12/2656970/maestro-vladimir-boshnakov-dirigent-imame-ideya-da-raznoobrazim-proekta-muzika-v-parka-s-uchastieto-na-tantsyori.html", "text": "Разнообразяване на проекта „Музика в парка“ с участието и на танцьори, освен на музиканти предвиждат организаторите. Това съобщи в ефира на  Радио „Фокус“ – Велико Търново  диригентът на Биг бенд – Велико Търново маестро Владимир Бошнаков. Вече са отправени покани и към няколко клуба по спортни танци. „Имаме идея, в зависимост от нашия репертоар, те да подготвят различни танци, за да може да подканят и хората, които са спрели да се забавляват и да танцуват. Така, че ще продължим с ежеседмичните концерти“, поясни още маестро Бошнаков. Проявите ще са в някой от дните от сряда до петък. Те се провеждат в парк „Марно поле“, в часовия диапазон от 17.40 до към 19.00 часа. Не са насочени към някаква конкретна група, а целта им е да популяризират класическата музика. Програмата е много разнообразна – от т.нар. стара българска музика с хора и военни маршове до американски джаз, латино музика. \r\nЛуиза ТРАНЧЕВА", "date": "2019.05.12", "title": "Маестро Владимир Бошнаков, диригент: Имаме идея да разнообразим проекта „Музика в парка“ с участието на танцьори"}
{"url": "http://www.focus-news.net/news/2019/05/12/2656974/plovdiv-255-proverki-sa-izvarshili-ekspertite-ot-regionalnata-inspektsiya-po-okolnata-sreda-i-vodite-prez-april.html", "text": "През месец април експертите на Регионалната инспекция по околната среда и водите в Пловдив са извършили общо 255 проверки на 245 обекта, като 44 от тях са планови, а 211 – извънредни. Това съобщиха за  Радио „Фокус“ – Пловдив  от екоинспекцията. В рамките на проведения контрол са издадени 29 предписания за отстраняване на установените нарушения. За констатирани нарушения на Закона за опазване на околната среда и специалните закони по опазване на околната среда от екоинспекцията са съставени четири акта и са издадени три наказателни постановления. Общо събраната сума за изминалия месец по наложени глоби и санкции е 25 760 лева. 12 607 лв. от събраната сума са разпределени и преведени на съответните общини, на чиято територия се намират санкционираните субекти. Общините, получили най-големи приходи от наложени санкции са Община Садово – 5 501 лв., Община Пловдив – 3 783 лв. и Община Карлово – 2 016 лева. \r\nЗа периода са постъпили 36 сигнала на зелен телефон и 6 писмени жалби, които са обработени своевременно. Тъй като част от тях не са от компетентността на Регионалната инспекция по околната среда и водите, те са препратени до други контролни органи за предприемане на действия. \r\nПрез месец април експертите на екоинспекцията са приложили законоустановената процедура по отношение на 111 инвестиционни предложения, касаещи бизнеса, местната власт, държавни горски стопанства, както и  такива, с които се кандидатства по различни финансови механизми.", "date": "2019.05.12", "title": "Пловдив: 255 проверки са извършили експертите от Регионалната инспекция по околната среда и водите през април"}
{"url": "http://www.focus-news.net/news/2019/05/12/2656977/jerusalem-post-iranski-predstaviteli-komentiraha-voennoto-prisastvie-na-sasht-v-persiyskiya-zaliv.html", "text": "Командващият на Иранската революционна гвардия Амирали Хайзадех заяви, че военното присъствие на САЩ в Персийския залив в миналото е било голяма заплаха, но сега е възможност, пише електронното издание на израелския вестник  „Jerusalem Post“ .  \r\nСАЩ изпратиха военни части, включително самолетоносач и бомбардировачи B-52, в Близкия Изток, за да посрещнат „явните индикации“ за заплахи от страна на Иран, срещу американските военни части намиращи се в региона.  \r\n„Самолетоносач с най-малко 40-50 самолета на него и 6000 военнослужещи, биха били сериозна заплаха за нас в миналото, но сега…заплахите се превърнаха във възможности“, заяви Хайзедех.  \r\nПо неговите думи, „в случай, че американците предприемат някакъв ход, то ние ще ги ударим по главата“.  \r\nДруг висш военен ирански представител заяви пред парламента на страната, че САЩ са започнали психологическа война в региона.  \r\nГоворител на иранския парламент заяви, че генерал Хосеин Салами е заявил пред събранието, че „американците са започнали психологическа война, защото в други случаи ротирането на техните военни части е нормална практика“.  \r\nОтделно от висшите военни, иранският външен министър Мохамад Джавад Зариф заяви, че съветникът по националната сигурност на американския президент Тръмп, Джон Болтън е правил планове Вашингтон да се изтегли от ядреното споразумение с Техеран и да заеме по-агресивна позиция спрямо Иран, още преди да заеме поста на съветник.   Светлин Божков", "date": "2019.05.12", "title": "„Jerusalem Post“: Ирански представители коментираха военното присъствие на САЩ в Персийския залив"}
{"url": "http://www.focus-news.net/news/2019/05/12/2656978/ivanka-deleva-rim-burgas-hadzhi-dimitar-e-ubit-na-28-godini-i-neka-se-zamislim-kolko-mladi-sa-bili-tezi-hora-blagodarenie-na-koito-nie-sega-imame-nashata-svoboda.html", "text": "Хаджи Димитър е бил убит, когато е бил  само на 28 години и това е повод да се замислим, колко млади са били тези хора, не само в неговата чета, но и революционерите, благодарение, на които ние сега имаме нашата свобода. Това каза за  Радио „Фокус“ – Бургас  Иванка Делева от Регионален исторически музей – Бургас. Според Делева много от дълголетниците не могат да се похвалят със смислен живот повече, отколкото тези 28-30 годишни хора, които са били в четата на Хаджи Димитър и Стефан Караджа. „Иска ми се на това най-вече да се обърне внимание и младите хора да се замислят какъв би могъл да бъде стремежът и начинът, по който живее човек, така че да бъде всеки ден изпълнен със смисъл и да води към напредък, защото Хаджи Димитър е един от хората, на които ние не само дължим това, което имам днес, да бъдем свободни, но това са хора, които ни движат напред, благодарение, на които ние като народ и българи вървим напред и се опираме на тях  като стожери“, заяви историкът. Според Делева почти всички четници в четата са на близка възраст и почти всички са с образование. „Нито Хаджи Димитър, Стефан Караджа или четниците са някакви случайно избрани хора или тяхната цел и тяхната чета е събрана по несериозна причина, за до проведе своя похот, тя е направлявана от командири с военно образование като Иван Попхристов и Еремия Българов“, каза още Делева и уточни, че повечето от четниците са легионери. „Акцията на тази чета е организирана от българската емиграция в Румъния и е предварително много добре подготвена с цел да има отзвук това, което четата ще направи и да постигне целта, която успява, да смути спокойствието на турските управници и да вдъхне увереност на българския народ, да покаже желанието и категоричното решение на българите да поискат своята свобода“, посочи Иванка Делева. \r\nДеница ДИМИТРОВА", "date": "2019.05.12", "title": "Иванка Делева, РИМ – Бургас: Хаджи Димитър е убит на 28 години и нека се замислим, колко млади са били тези хора, благодарение, на които ние сега имаме нашата свобода"}
{"url": "http://www.focus-news.net/news/2019/05/12/2656980/evropeyski-izbori-2019-petima-levi-premieri-i-kandidatat-za-predsedatel-na-evropeykata-komisiya-frans-timermans-dadoha-silno-ramo-na-sergey-stanishev-v-kampaniyata-za-evroizborite.html", "text": "Петима министър-председатели от левицата в Европа, както и кандидатът за председател на Европейката комисия Франс Тимерманс казаха силни думи в подкрепа на кандидатурата на Сергей Станишев за член на Европейския парламент. Това съобщиха от пресценвтъра на  БСП . На деня на Европа – 9 май -  левите премиери заявиха своята солидарност и изненадаха президента на ПЕС с клип, заснет по време на неформалната им среща преди заседанието на  левите премиери Европейския съвет в Сибиу (9 май), на което се прие Декларация за бъдещето на ЕС. \r\n„Познавам Сергей от дълги години, знам колко е отдаден на Европа. Убеден съм, че човек като него трябва да бъде не само начело на социалистическото семейство в Европа, но и да ни представлява в Европейския парламент“, заяви Педро Санчес, министър-председател и лидер на социалистите в Испания, които спечелиха убедителна победа на току-що проведените парламентарни избори в страната. \r\nГръцкият премиер Алексис Ципрас е категоричен: „Бих желал да подкрепя кандидатурата на Сергей. Намираме се на кръстопът и във всяка страна на тези избори трябва да подкрепим прогресивните сили срещу неолиберализма, срещу възхода на крайно десните.“ \r\nПодкрепата си за кандидатурата на Станишев обяви и министър-председателят на Португалия Антонио Коща: „Сергей е много добър мой приятел и изключителен ръководител на Партията на европейските социалисти. Надявам се той да остане в ЕП и да води нашето семейство на европейско ниво.“ \r\n„В името на общото ни бъдеще - силна социална Европа - пожелавам всичко най-добро в кампанията на моя добър приятел Сергей.“, присъедини се и премиерът на Швеция Стефан Льовен. \r\nОбщият кандидат на левицата в предстоящите еврoизбори дава подкрепата си за Станишев като „човек, който отстоява идеите за силен, социален и справедлив ЕС. Той наистина свърши изключително добра работа през последните няколко години.“ \r\nПремиерът на Малта Джоузеф Мускат подчерта, че Станишев е един от най- убедените европейци, които е срещал с високо ценена работа и принос в Европейския парламент. Той допълни, че левите премиери като част от Европейския съвет винаги са срещали пълна подкрепа от него.", "date": "2019.05.12", "title": "Европейски избори 2019: Петима леви премиери и кандидатът за председател на Европейката комисия Франс Тимерманс дадоха силно рамо на Сергей Станишев в кампанията за евроизборитe"}
{"url": "http://www.focus-news.net/news/2019/05/12/2656975/pregled-na-mezhdunarodnite-novini-do-18-chasa-agentsiya-fokus.html", "text": "Премиерът на Израел Бенямин Нетаняху заяви, че ще поиска от президента Реувен Ривлин допълнително време, за да формира ново коалиционно правителство, предаде  АФП .  \r\nВодената от Нетаняху партия „Ликуд“ спечели 35 места в 120-местния парламент на Израел на изборите на 9 април.  \r\nНа 17 април президентът Ривлин официално възложи на Нетаняху задачата да формира ново правителство, за което по закон премиера разполага с 28 дни. Сега Нетаняху заяви, че ще поиска допълнителни две седмици, за да успее на формира ново коалиционно правителство, тъй като не е успял да го направи заради натоварения му работен процес, в частност поради избухналия конфликт в Ивицата Газа, допълва агенцията. \r\n***  Опозиционната Лейбъристка партия би спечелила евентуални парламентарни избори във Великобритания, показват резултатите от социологическо проучване, предаде  ТАСС . Проучването е проведено от агенцията ComRes,а резултатите са публикувани в днешния брой на вестник „The Suday Telegraph“.  \r\nСпоред данните от проучването, лейбъристите получават подкрепата на 27% от анкетираните. На второ място е Партия Брекзит, начело с Найджъл Фараж, която получава подкрепата на 20% от гласоподавателите. Следват Консервативната партия с 19% и проевропейските либерал-демократи с 14% от гласовете.  \r\nПри това положение лейбъристите биха спечелили 316 места в Камарата на общините, а консерваторите 179 места. Следват Шотландската национална партия с 55 места, Партия Брекзит би спечелила 49 места, а либерал-демократите – 28 парламентарни мандата.  \r\nПарламентарните мандати не отговарят пряко на рейтинга на партиите, защото в британските избирателни райони действа мажоритарна система, при която тежести имат само гласовете получени от победителя във всеки избирателен район.  \r\nСоциологическото проучване е проведено сред повече от две хиляди респонденти, допълва агенцията. \r\n*** \r\nИнаугурацията на новия президент на Северна Македония Стево Пендаровски се състоя днес в Скопие, предаде  ТАСС . Основната част от мероприятията се проведе в парламента на страната, където встъпващия в длъжност държавен глава положи клетва пред присъстващите.  \r\nНа мероприятието присъстваха депутати, министри, лидери на духовенството, представители на армията и дипломатическия корпус, както и държавните глави на ред чужди държави. Сред задграничните гости бяха президента на България Румен Радев, президента на Сърбия Александър Вучич, държавния глава на Албания Илир Мета и косовския президент Хашим Тачи.  \r\nСлед инаугурацията в президентската резиденция Вила Водно ще се състои тържествена церемония по предаване на президентските пълномощия на новия държавен глава, с висши военни и държавни почести. След това ще се състои лична среща между досегашния президент Георге Иванов и Пендаровски, както в разговори на новия президент с държавните глави на България, Сърбия, Албания и дипломатически представители на други държави. \r\n***  Новоизбраният македонски президент Стево Пендаровски поздрави всички присъстващи гости, в неговото обръщение, след като положи клетва като държавен глава в парламента, предаде македонското издание  „Фактор“ .  \r\n„Разделението намалява нашия потенциал за развитие. В Европа няма толкова малка страна, която да е толкова разделена. Аз публично се ангажирам да бъда президент на всички, както на тези, които гласуваха за мен, така и на онези, които гласуваха за съперниците, също и на тези, които не гласуваха“, заяви Пендаровки в своето тържествено слово.  \r\nНовоизбраният президент заяви, че първото нещо, което ще направи е да започне работа с опозицията.  \r\n„Ще търсим по-широк консенсус. Ще се ангажирам в дипломатическите усилия, особено по въпроса за членство в НАТО и ЕС. Ще имам нулева толерантност към корупцията и непотизма. Властта, опозицията и бизнеса трябва да работят заедно. Отличните отношения с нашите пет съседи и регионалното сътрудничество ще бъдат приоритет. Имам ясна цел да подкрепя гражданския сектор и свободата на медиите. Назначенията в армията и структурите за сигурност ще бъдат само въз основа на закона. Крайно време е да изградим професионални институции, които няма да зависят от това кой е на власт. Нека пребъде вечено нашата родина Република Северна Македония“, заяви в своето слово Пендаровски. \r\n***  Пътнически самолет „Embarer-190“, на авиокомпанията „Myanmar national Airlines“ е извършил аварийно кацане на международното летище в град Мандалай, в Мианмар, предаде  ТАСС . Самолетът е получил повреда на предния колесник.  \r\nПо време на инцидента не е пострадал никой от намиращите се на борда 89 души.  \r\nПредставител на департамента за гражданска авиация на Мианмар съобщи, че пилотът на самолета нееднократно се е опитал да спусне предния колесник на машината, първоначално с помощта на компютърната система, а впоследствие и ръчно. Авиационните власти определиха инцидента, като „техническа грешка“. Авиокомпанията е изпратила инженери за проверка на самолета, допълва агенцията. \r\n***  Шестима души са били ранени, в резултат на стрелба в град Амиен, в северната част на Франция, предаде  РИА Новости , позовавайки се на местни медии.  \r\nСтрелбата е била регистрирана в сградата на местна обществена организация и в близост до нея. Всички пострадали са били хоспитализирани.  \r\nПрокуратурата е започнала разследване на инцидента, като няколко души са били задържани. Причините за стрелбата засега не са установени, допълва агенцията. \r\n***  Екипът на новоизбрания президент на Украйна Владимир Зеленски днес представи в YouTube анкета към украинците, с въпрос подкрепят ли разпускането на Върховната рада (парламента), предаде  ТАСС . В случай, че видеоанкетата набере повече от един милион гледания, то Зеленски ще „обърне внимание“ на този въпрос. Това заявиха от екипа на новоизбрания президент в Telegram. \r\nМнозинството от запитаните във видеобръщението се обявяват в подкрепа на предсрочно прекратяване на пълномощията на парламента. От екипа на Зеленски заявиха, че равнището на доверие на гражданите към парламента „не надвишава 4%“.  \r\nКъм момента броят на гледанията на видеоанкетата надвишава 66 хиляди, допълва агенцията. \r\n***  Наказателен съд в Египет осъди на смърт двама екстремисти, обвинени за нападение срещу коптска (християнска) църква в град Хелуан, южно от столицата Кайро, предаде  РИА Новости .  \r\nМестни медии съобщиха, че още двама подсъдими по делото са осъдени на доживотен затвор, четирима души на по десет години затвор, още  двама души на са осъдени на по три години затвор, а един обвиняем е бил оправдан.  \r\nОт прокуратурата съобщиха, че на осъдените са били повдигнати обвинения за създаване и финансиране на екстремистка група, убийство на девет копти и един полицай и опит за убийство на други граждани.  \r\nНападението беше извършено през декември 2017 година, когато група от петима екстремисти нападна църква в град Хелуан, допълва агенцията.", "date": "2019.05.12", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/05/12/2656976/predstoyashti-sabitiya-v-stranata-za-13-may-agentsiya-fokus.html", "text": "*** \r\nОт 14.00 часа държавният глава Румен Радев ще се срещне с главния прокурор Сотир Цацаров на „Дондуков“ 2. \r\n*** \r\nОт 15.00 часа вицепрезидентът Илияна Йотова ще връчи годишното отличие на Държавната агенция за българите в чужбина „Българка на годината – 2018“. Церемонията ще се проведе в „Сити Марк Арт Център“. \r\n*** \r\nОт 9.30 часа IV състав на Специализирания наказателен съд ще гледа квалифицирани състави на изнудване спрямо Васил В., Велизар В., Иван А., Марин К. и Пейо Пеев.  \r\n*** \r\nОт 10.00 часа XIII състав на Специализирания наказателен съд ще заседава по делото за образуване и ръководене на организирана престъпна група срещу Бисер П. и Николай С.  \r\n*** \r\nОт 10.00 часа VІІ състав на Специализирания наказателен съд ще гледа делото за престъпление по служба срещу Румяна Ч.  \r\n*** \r\nОт 10.00 часа ХХ състав на Специализирания наказателен съд ще гледа отстраняването от длъжност на Стоян Б.  \r\n*** \r\nОт 10.00 часа в сградата на Института по информационни и комуникационни технологии към  БАН (ул. „Акад. Георги Бончев“) ще бъде открита научно-индустриалната лаборатория „Индустрия i2030“ (RILab i2030). На събитието ще присъства кметът на Столична община Йорданка Фандъкова.  \r\n*** \r\nОт 10.00 часа в зала „Тържествена” на Централния военен клуб ще се проведе честването на 94 – години от учредяването с Указ № 19 на Отделение за грижи към военноинвалидите и военнопостадалите. Честването на събитието е под патронажа на министъра на отбраната. \r\n*** \r\nОт 11.00 часа ХVІІ състав на Специализирания наказателен съд ще гледа делото за организиране и ръководене на организирана престъпна група срещу Петър П., Станислав М., Валентин Х. и Любен М.  \r\n*** \r\nОт 11.00 часа Х състав на Специализирания наказателен съд ще гледа квалифицираните състави на изнудване на Алипи А. и Пламенка А.  \r\n*** \r\nОт 11.00 часа в Националния учебен център на БЧК ще се проведе международно полево учение със симулация на разрушително земетресение.  \r\n*** \r\nОт 13.00 часа в  Софийската градска художествена галерия ще бъде открита кампанията „Национална библиотечна седмица“, която ще се проведе под надслов „Книгите са само началото…“. \r\n*** \r\nОт 13.00 часа в ОББ Милениум център ще отвори врати SurfStudio – място за иновации и експерименти, място за вдъхновение и споделяне на идеи. \r\n*** \r\nОт 13.00 часа ХVІІІ състав на Специализирания наказателен съд ще гледа делото за организиране и ръководене на организирана престъпна група срещу Николай П. и Виктор И.  \r\n*** \r\nОт 13.30 часа ХVI състав на Специализирания наказателен съд ще гледа делото за организиране и ръководене на организирана престъпна група срещу Стефан Б., Христо А., Владислав Г., Милен Д., Веселин Д., Даниел А., Гочо Г., Любен С., Димитър П., Георги П., Светослав К., Веселин Х., Камен Е., Маргарит Р., Светослав Д., Цветан А., Радослав А. и Кирил Б.  \r\n*** \r\nОт 13.30 часа XVII състав на Специализирания наказателен съд ще гледа делото за участие в организирана престъпна група срещу Божидар М.  \r\n*** \r\nОт 13.30 часа X състав на Специализирания наказателен съд ще гледа делото за участие в ръководството на престъпна организация или група срещу Бенито И., Иван И., Емил И., Валентин А. и Цветан Б.  \r\n*** \r\nОт 14.00 часа ХІ състав на Специализирания наказателен съд ще гледа делото за организиране и ръководене на организирана престъпна група срещу Станислав С., Станислав Т., Калин С., Йордан М. и Симеон С.  \r\n*** \r\nОт 14.00 часа XVII състав на Специализирания наказателен съд ще гледа делото за организиране и ръководене на организирана престъпна група срещу Блага Б. и Иво Д. \r\n*** \r\nОт 14.00 часа V състав на Специализирания наказателен съд ще гледа делото за организиране и ръководене на организирана престъпна група срещу Васил Р.  \r\n*** \r\nОт 14.30 часа кметът на Столична община Йорданка Фандъкова ще присъства на тренировка на полигона на дирекция „ Аварийна помощ и превенция“ във  вилна зона Градище в Панчарево, организирано от Международния червен кръст за реакция при земетресение. \r\n*** \r\nОт 15.00 часа на Моста на влюбените в присъствието на кмета на София –Йорданка Фандъкова и ръководителите на дипломатическите мисии на участващите във фотоизложбата азиатски държави, ще бъде открита изложбата „Магията на Изтока“. \r\n*** \r\nОт 18.00 часа в Американския центъра на Столична библиотека ще бъде представена биографичната книга в „Роналд Рейгън. В името на свободата” от Джейкъб Уайсбърг. \r\n*** \r\nОт 19.00 часа в Народен театър „Иван Вазов“ ще се проведе международна конференция на тема „Образование и бизнес: Истории от бъдещето“. \r\n*** \r\nОт 19.00 часа в галерия „Алма Матер“ в Северното крило на Ректората на СУ „Св. Климент Охридски“ ще бъде открита изложбата на Красимир Терзиев „Дрейф“.   \r\n*** \r\nОт 19.00 часа в Руския културно-информационен център ще се състои премиерната прожекция на филма „Три дня до весны“ (2017 г.) с режисьор Александър Касаткин. \r\n*** \r\nОт 12.30 часа в зала 5 на Община Благоевград ще се проведе съвместна пресконференция с  БГ Радио.  \r\n*** \r\nОт 18.00 часа в Дома на писателя поетесата Десислава Цветкова ще представи книгата си „Светлина в душата. \r\n*** \r\nОт 18.30 часа на пл. „Тройката“ ще бъде открит фестивалът „Бургас танцува“. \r\n*** \r\nОт 13.00 часа в академична сграда на Икономически университет – Варна ще бъде открита изложба-експозиция  „99 от 100 – академични традиции в бъдещето“ – проект с финансова подкрепа от фонд „Култура“. \r\n*** \r\nОт 14.30 часа в сградата на бившето СУПЦ „Анастасия д-р Железкова” Дирекция „Образование и младежки дейности“  и ПГГСД „Николай Хайтов” организират семинар на тема: „Аспекти на приобщаващото образование. Добри практики в приобщаването на ученици от ПГГСД Николай Хайтов гр. Варна”.  \r\n*** \r\nОт 17.00 часа в зала 128 на Икономически университет – Варна ще бъде открито керамично пано„Стена на символите“ и представяне на дарение – оригинални графични творби, от Стоимен Стоилов и Диана Стоилова. \r\n*** \r\nОт 11.00 часа в НЧ „Съединение -1888“ ще се проведат детски майски празници. \r\n*** \r\nОт 17.30 часа в ХГ „Недялко Каранешев“ ще бъде представена стихосбирката „Фламенко танго“ с автор Анастасия Шахънова. \r\n*** \r\nОт 18.30 часа в НЧ „Напредък-1869“ ще бъде представен спектакълът „Бацилус Булгарикус“. \r\n*** \r\nОт 11.00 часа в зала „Туристически информационен център” на ул. „Кап. Петко Войвода“ №1 ще се състои начална пресконференция по проект „Проектиране и изграждане на компостираща инсталация и на инсталация за предварително третиране на битови отпадъци за нуждите на общините от РСУ О Доспат“. От 13.00 часа в местността Гайтанина край село Барутин ще се проведе церемония по първа копка. \r\n*** \r\nОт 11.00 часа в заседателната зала на Община Каварна ще се проведе публично обсъждане на актуализацията на бюджета на Общината. \r\n*** \r\nОт 13.30 часа в Районния съд ще се проведе заседанието по делото за откритите мъртви коне в Осоговска планина. \r\n*** \r\nОт 10.00 часа в двора на  ХI ОУ „Елин Пелин“  ще бъде отбелязан патронния празник на учебното заведение. \r\n*** \r\nОт 14.00 часа в Двореца на културата ще се проведе среща на кмета Вяра Церовска с  абитуриенти от випуск 2019 г. \r\n*** \r\nОт 18.00 часа в галерия колекция ,,Дарение Светлин Русев” ще бъде открита постоянна експозиция керамика. \r\n*** \r\nОт 18.40 часа Парк хотел „Кайлъка“ ще се проведе „Звезден бал“ за абитуриентите. \r\n*** \r\nОт 20.30 часа на пл. ,,Възраждане\" ще се състои концерт на инструментален квартет ,,Дестини\".  \r\n*** \r\nВ 09.00 часа в зала 1 на Апелативния съд ще се проведе заседание по делото, с което Окръжна прокуратура - Пазарджик протестира срещу оправдателна присъда на М.В. / на 62 г./, който е подсъдим по дело за държане и разпространение на наркотици.  \r\n*** \r\nВ 09.00 часа в зала 2 на Окръжния съд ще се проведе заседание по делото срещу университетските преподаватели Николай Б. и Димитър Д., обвинени във взимане на подкуп от студенти.  \r\n*** \r\nВ 09.00 часа в зала 10 на Окръжния съд ще се проведе заседание по делото срещу Деян Д., обвинен в разпространение на високорисково наркотично вещество – марихуана.  \r\n*** \r\nВ 09.30 часа в зала 5 на Окръжния съд ще се проведе заседание по делото срещу Иван Д. , обвинен в умишлено убийство и в притежание на незаконно оръжие.  \r\n*** \r\nВ 09.30 часа в зала 10 на Районния съд ще се проведе заседание по делото срещу Антон К., Бисер П. и Росен М.,  обвинени за кражба на автомобили.  \r\n*** \r\nВ 11.00 часа в Регионален археологически музей кметът на Пловдив Иван Тотев ще присъства на откриването на Национална изложба „Преоткритият свят на Стара Европа” и Изложба с оригинала на Панагюрското златно съкровище. \r\n*** \r\nОт 17.00 часа в 247 зала в Община Смолян, ще се проведе информационен семинар за ранна диагностика на ревматични заболявания на тема „Кажи не на страха, попитай ревматолог“. \r\n*** \r\nОт 17.30 часа в Изложбената зала на Държавния архив ще бъде открита фотоизложбата „Благотворителността през обектива“. \r\n*** \r\nОт 10.00 часа на Сцена Фоайе в Оперния театър ще се играе операта за бебоци  \r\n„До Ре Ми в пелени 2“. \r\n*** \r\nОт 19.00 часа в Кукления театър ще се проведе StandUp Comedy с участието на Димитър Иванов – Капитана. \r\n*** \r\nОт 19.00 часа в Оперния театър ще се играе мюзикълът от Филип Павлов „Класният се жени“.  \r\n*** \r\nОт 18.30 часа с Факелно шествие на пл. „Освобождение” и с Тържествена церемония за издигане знамето ще бъде открито проведе 24-тото издание на Международния фестивал на любителските комедийни театри, пантомима и сатира „Велко Кънев”. \r\n*** \r\nОт 15.00 часа в Регионална библиотека „Стилиян Чилингиров” композиторът Хайгашод Агасян ще се срещне с едца. От 17.30 часа е срещата му с възрастната аудитория на града.  \r\n*** \r\nВ 11.00 часа кандидатите за членове на Европейския парламент от ГЕРБ и СДС Ивелина Василева и Марин Захариев ще присъстват на представянето на подробностите за проекта за сепарираща и компостираща инсталация  в Туристическия информационен център. От 13.00 часа на строителната площадка ще се състои официалната церемония „първа копка“ за двете инсталации.   \r\n*** \r\nВ 10.00 часа в центъра на Глогово кандидатът за евродепутат от листата на ГЕРБ и СДС Асим Адемов ще се срещне с жители на селото. \r\n*** \r\nВ 11.30 часа в кафе “Милано“ кандидатът за евродепутат от листата на ГЕРБ и СДС Асим Адемов ще се срещне с жители на селото. \r\n*** \r\nВ 14.00 часа кандидатът за евродепутат от листата на ГЕРБ и СДС Асим Адемов ще посети работниците от представителството в Тетевен на фирма „Калинел“. В 16.00 часа той ще има среща с работниците от фирма „Камакс“, а от 18.00 часа ще бъде на предизборна среща с жителите на Тетевен, където ще представи листата на ГЕРБ и СДС в залата на Общината.", "date": "2019.05.12", "title": "Предстоящи събития в страната за 13 май (Агенция „Фокус“)"}
{"url": "http://www.focus-news.net/news/2019/05/12/2656979/nimh-na-mesta-v-zapadna-i-tsentralna-balgariya-shte-prevali-dazhd-v-yugozapadnite-rayoni-valezhite-shte-sa-pridruzheni-s-gramotevitsi.html", "text": "През следващото денонощие над страната ще има разкъсана облачност, значителна в следобедните часове над Западна и Централна България. Там на места ще превали дъжд, в югозападните райони – придружен с гръмотевици. Вятърът ще е предимно умерен от изток-югоизток. Минималните температури ще са между  8° и 13°, максималните – между 19° и 24°, по Черноморието по-ниски. Атмосферното налягане слабо ще се понижи и ще бъде близко до средното за май. Това съобщи за  Агенция „Фокус”  дежурният синоптик Анна Дякова от  Националния институт по метеорология и хидрология (НИМХ) .  \r\nНад Черноморието ще има разкъсана облачност. Ще духа до умерен вятър от изток-югоизток. Максимални температури на въздуха: 15°-18°. Температурата на морската вода е 13-15°, вълнението на морето ще бъде 2 бала. \r\nНад планините облачността ще е значителна и на места ще превали, в югозападните райони - с гръмотевици. Ще духа умерен до силен юг-югоизточен вятър. Максимална температура на височина 1200 метра около 12°, на 2000 метра - около 6°. \r\nПрез следващите дни въздушната маса над страната ще бъде неустойчива. Сутрин ще има и слънчеви часове, но около и след обяд в много райони ще се развива купеста и купесто-дъждовна облачност. Ще има валежи, на места, главно в Западна България, временно интензивни и с гръмотевици. Във вторник ще продължи да духа умерен, в Източна България временно силен вятър от изток-югоизток. Дневните температури ще се понижат още малко. В средата на седмицата в Западна България вятърът ще отслабне, на места в четвъртък и ще стихне; в Източна ще бъде от южна четвърт, умерен. Температурите слабо ще се повишат.", "date": "2019.05.12", "title": "НИМХ: На места в Западна и Централна България ще превали дъжд, в югозападните райони валежите ще са придружени с гръмотевици"}
{"url": "http://www.focus-news.net/news/2019/05/12/2656982/tass-savetnik-na-donald-tramp-saobshti-kade-veroyatno-shte-se-sreshtnat-prezidentite-na-sasht-i-kitay.html", "text": "Ръководителят на Националния икономически съвет към Белия дом Лоуренс Кадлоу заяви, че САЩ и Китай ще продължат консултациите по търговските въпроси, предаде  ТАСС .  \r\nПред телевизия Fox News Кадлоу заяви, че президентът на САЩ Доналд Тръмп и китайския държавен глава Си Дзинпин вероятно ще се срещнат на предстоящата среща на Г-20 в Япония, в края на месец юни.  \r\nКадлоу заяви, че Китай засега „не е направил достатъчно“ за решаване на спорните търговски въпроси. По неговите думи, през последните две седмици Китай се е отметнал от предишните договорености по търговията, постигнати със САЩ.   Светлин Божков", "date": "2019.05.12", "title": "ТАСС: Съветник на Доналд Тръмп съобщи къде вероятно ще се срещнат президентите на САЩ и Китай"}
{"url": "http://www.focus-news.net/news/2019/05/12/2656981/evropeyski-izbori-2019-valeri-simeonov-nfsb-pokazahme-na-balgarskite-obshtnosti-zad-granitsa-che-ne-sa-sami.html", "text": "„Повече от 30 години българските общности в чужбина бяха изоставени от държавата. С работата си в Министерски съвет и в Народното събрание изградихме мостове към тези общности, които вече могат да се завърнат в родината си”. Това заяви водачът на листата на „Патриоти за Валери Симеонов (НФСБ и Средна Европейска класа) – Валери Симеонов, на среща с жители на Силистра тази вечер, съобщиха от пресцентъра на  НФСБ>/b>.  \r\nХората в залата подкрепиха думите му заявявайки, че като вицепремиер той действително по категоричен начин е поставил въпроса за защита правата на нашите сънародници в Украйна, Сърбия и Украйна. Те припомниха усилията на Валери Симеонов за въвеждане на изучаването на български език в Запорожието и решението за откриване на българска гимназия в Одеса, откриването на авиолиния – София – Одеса, работата му за това българската държава да „влезе” сериозно в Западните покрайнини, както и предложението за изграждане на българско училище и в Унгария. Неслучайно Валери Симеонов бе отличен от българите в Украйна с наградата „Човек на годината” за 2018-а.  \r\nВалери Симеонов беше категоричен, че НФСБ е партия, която работи – вместо само да говори. Затова и слогана на коалицията е „Вместо думи – действия”.  Той представи пред хората в Силистра още от свършеното от него като вицепремиер и народен представител, и от народните представители на НФСБ за българските общности в чужбина. „Улеснихме административната процедура така, че нашите сънародници от Украйна и Молдова да богат да получават работна виза в бързи срокове. Благодарение на това успяхме да спасим туристическия сезон в рамките на две години”, посочи Валери Симеонов.", "date": "2019.05.12", "title": "Европейски избори 2019: Валери Симеонов, НФСБ: Показахме на българските общности зад граница, че не са сами"}
{"url": "http://www.focus-news.net/news/2019/05/12/2656986/predstoyashti-mezhdunarodni-sabitiya-za-13-may-agentsiya-fokus.html", "text": "Москва . Посещение на държавния секретар на САЩ Майк Помпео в Русия.  \r\n*** Брюксел . Съвет по външни работи на ЕС.  \r\n*** Братислава . Посещение на лидера на френската партия Национален фронт Марин льо Пен в Словакия.  \r\n*** Стокхолм . Прокуратурата в Швеция ще обяви решението си по повод разследването по обвинение в изнасилване срещу основателя на „Уикилийкс“ Джулиан Асандж.  \r\n*** Вашингтон . Посещение на унгарския премиер Виктор Орбан в САЩ. \r\n*** Отава . Посещение на хърватския президент Колинда Грабар-Китарович.", "date": "2019.05.12", "title": "Предстоящи международни събития за 13 май (Агенция „Фокус“)"}
{"url": "http://www.focus-news.net/news/2019/05/12/2656985/evropeyski-izbori-2019-lilyana-pavlova-gerb-uzh-asfaltat-ne-se-yadeshe-no-balgarskite-regioni-imat-nuzhda-ot-mnogo-asfalt-za-da-doydat-investitorite.html", "text": "„За мен всеки регион е важен - независимо дали е малък или голям. Всеки човек е важен - независимо откъде е и от кой етнос е.” Това каза кандидатът за евродепутат Лиляна Павлова на среща с жители на Исперих, съобщиха от пресцентъра на  ПП ГЕРБ . На срещата присъстваха народният представител Десислава Атанасова, областният координатор на ГЕРБ и кмет на Разград д-р Валентин Василев, както и общинският ръководител на ГЕРБ - Исперих Виолета Тодорова.  \r\nЛиляна Павлова сподели, че от години не е министър на регионалното развитие и благоустройството, но милее за районите ни и иска те да стават все по-добри места за живеене. „Колкото и нашите опоненти да твърдят, че „асфалт не се яде”, пътувайки насам в региона все повече се убеждавам, че той се нуждае от много асфалт и добри пътища”, допълни тя. \r\n„По хубавите пътища идва бизнесът, идват инвестициите. Уверена съм, че трябва да продължат инвестициите в пътна инфраструктура, канализация, площади и детски площадки ”, заяви тя пред жителите на Исперих. \r\n„Много често си говорим за Европа и искам да ви уверя, че тя не е нещо далечно. Исперих е Европа. Не е лесно да се изравнят доходите ни с европейските, защото започнахме от различни нива. Преди 20 години в България започнахме с пенсии от 3 долара, с фалирали банки и дружества. Всички искаме по-добри доходи и пенсии и работим за това, но става бавно“ допълни Павлова.", "date": "2019.05.12", "title": "Европейски избори 2019: Лиляна Павлова, ГЕРБ: Уж асфалтът не се ядеше, но българските региони имат нужда от много асфалт, за да дойдат инвеститорите"}
{"url": "http://www.focus-news.net/news/2019/05/12/2656987/pregovorite-s-folksvagen-dovedoha-do-zadochen-spor-mezhdu-bivsh-i-nastoyasht-prezident-obzor.html", "text": "Преговорите с „Фолксваген“ доведоха до задочен спор между президента в периода 2012 – 2017 г. Росен Плевнелиев и настоящия държавен глава Румен Радев. В свое изказване пред журналисти в Асеновград президентът Радев, заяви, че има важни теми, по които съгласието между институциите в България е важно, и като пример посочи привличането на стратегически инвеститор в областта на автомобилостроенето. „Специално за завода на „Фоксваген“ поканих германския президент, имах много ползотворни разговори с него и водената от него делегация. Изрично по мое настояване посетихме водещо немско предприятие и то в района на Пловдив, за да може чрез немските медии да стигне до широката немска общественост посланието, че нашият модел на икономическо сътрудничество е успешен и че България е надеждна и перспективна дестинация. Преди два дни получих много ласкаво и обнадеждаващо писмо от президента Щайнмайер и всичко това е изцяло в подкрепа на българското правителство. Ще бъда първият, който ще поздрави кабинета, когато сключи договор със стратегически инвеститор\", каза държавният глава. \r\nТова изказване предизвика реакцията на бившия президент Росен Плевнелиев, който заяви за Агенция „Фокус“, че Румен Радев и неговият екип нямат нищо общо с преговорите с „Фолксваген“. По думите му те се водят вече повече от година и са между „Шкода“, която е дъщерно дружество на „Фолксваген“, и правителството и Автомобилния къстлер. Плевнелиев подчерта, че в делегацията на немския президент не е имало представител на концерна на „Фолксваген“. По думите му политическото говорене на президента Румен Радев за преговорите с „Фолксваген“ ще доведе до негативна реакция от страна на инвеститора. „Оттук нататък, ако нещо се случи, а решението по тази инвестиция може да се вземе много скоро – буквално в следващите дни, но може и да бъде наложено, спокойно можем да посочим президента Румен Радев като отговорен за едно крайно неадекватно действие в последния момент. Той иска да отреже лентичката, иска да се закичи със славата за нещо, за което нито е допринесъл, нито е заслужил. Мисля, че действието на президента Радев е още едно доказателство за това, че днес виждаме големия сблъсък между популисти от една страна – тези, които практически се борят за народната любов, включително и манипулирайки народа, и от друга страна обществено отговорните лидери, които работят за тази стратегическа инвестиция – мълчат, работят здраво, преговарят. И всичко това, за да може наистина да се увенчаем с успех“, коментира Плевнелиев.", "date": "2019.05.12", "title": "Преговорите с „Фолксваген“ доведоха до задочен спор между бивш и настоящ президент (ОБЗОР)"}
{"url": "http://www.focus-news.net/news/2019/05/12/2656984/sofiya-15-chuzhdentsi-s-kone-i-karavani-sa-se-nastanili-nepravomerno-v-kostenets-koeto-e-predizvikalo-naprezhenie-sred-mestnoto-naselenie.html", "text": "15 чужденци с коне и каравани се самонастаниха в град Костенец, където преди дни беше убита млада жена, съобщи читател на  Агенция „Фокус” . Около 15.00 часа днес на ул. „Чайка” са се появили четирима души с колела, които са оглеждали незастроено пространство около р. Марица, където малко по-късно са започнали да поставят ограждения. Тъй като мястото е частна собственост, живущите в района подават сигнал в полицията. Веднага на място е пристигнал патрул.  \r\nГрупата чужденци са артисти, които преди шест месеца са тръгнали от Франция и пътуват с каруци из Европа. В България те пристигат преди три дни, като са влезли в страната ни от Гърция. Една от целите им е фестивал в Пловдив, който ще започне след три дни. При проверка на личните им документи стана ясно, че не всички са от Франция – част от тях са граждани на Испания, Аржентина, Италия и други страни. Показана бе и поканата, с която чужденците доказват причината за пристигането си в страната.  \r\nТъй като нямат разрешение от местната управа в гр. Костенец, настаняването им внесе допълнително напрежение сред местното население. Сред като полицията провери документите на пътуващите артисти и обсъди ситуацията с местната власт, беше разрешено на чужденците да пренощуват в града. Предупредени са да не допускат излизане на животни извън поставените заграждения, както и да не притесняват местните с шум или висока музика.  \r\nВ момента членовете на групата са паркирали каруците и караваните си, предстои опъване на огромна палатка. Утре преди обяд те трябва да заминат за Пловдив. В Европейската столицата на културата те ще предстоят 10 дни. Ако не получат покана за други представления, групата ще се раздели и всеки ще потегли по свой маршрут.", "date": "2019.05.12", "title": "София: 15 чужденци с коне и каравани са се настанили неправомерно в Костенец, което е предизвикало напрежение сред местното население"}
{"url": "http://www.focus-news.net/news/2019/05/12/2656988/evropeyski-izbori-2019-g-oblastniyat-koordinator-na-gerb-blagoevgrad-i-naroden-predstavitel-daniela-saveklieva-predstavi-chast-ot-kandidatite-za-evrodeputati-ot-listata-na-gerb-i-sds.html", "text": "Областният координатор на ПП ГЕРБ – Благоевград и народен представител Даниела Савеклиева представи част от кандидатите за евродепутати от листата на ГЕРБ и СДС, предаде репортер на  Радио „Фокус” - Пирин . Пред присъстващите в зала „Скаптопара” тя заяви, че листата на ГЕРБ и СДС е съставена от 17 личности, които са постигнали много. „Това са хора, чието сърце бие за страната ни, и сред тях няма никой, от когото да се срамуваме”, каза още Даниела Савеклиева. На сцената в Благоевград се качиха Илия Лазров, секретар на СДС, и Александър Йорданов. „Сред нас е и човек, който 23 години работи в сферата на образованието – 20 като учител и 3 като директор – Асим Адемов. В Благоевград е и Ева Майдел, която е едно младо момиче, превърнало се пред очите ни в жена”, добави Савеклиева. Тя представи пред присъстващите и Андрей Новаков, за когото заяви, че е човек, успял да направи големи крачки като докладчик в Комисията по финанси в Европейският парламент. „Благодарение на Андрей Новаков, за следващия програмен период България ще получи с близо 4 млрд. лв. повече”, подчерта Савеклиева. „За мен е чест да ви представя и водачът на нашата листа – Мария Габриел. Тя е жена със силна воля и непоколатимо желание за работа. Всичко, с което се е захванала, води до успех – темата за земеделието, пчеларите, дигитализацията”, отбеляза Савеклиева. По думите ѝ Мария Габриел е гордост не само в за Благоевградска област и България, но и за Европа.  \r\nНа събитието в Благоевград присъстват председателят на Националния предизборен щаб на ГЕРБ и СДС и зам.-председател на ПП ГЕРБ Цветан Цветанов, председателят на СДС Румен Христов, кметове на общини в Благоевградска област, сред които д-р Атанас Камбитов, Георги Икономов и Апостол Апостолов, народните представители Георги Динев, д-р Емил Тончев, Александър Мацурев и Стефан Апостолов, Областният управител Бисер Михайлов, представители на общинските структури на ГЕРБ от областта, членове и симпатизанти на партията.    \r\nЛивия НИНОВА", "date": "2019.05.12", "title": "Европейски избори 2019 г.: Областният координатор на ГЕРБ-Благоевград и народен представител Даниела Савеклиева представи част от кандидатите за евродепутати от листата на ГЕРБ и СДС"}
{"url": "http://www.focus-news.net/news/2019/05/12/2656983/ria-novosti-izbiratelnata-aktivnost-na-prezidentskite-izbori-v-litva-e-visoka.html", "text": "Избирателната активност на президентските избори в Литва към 15 часа местно време е надвишила 40%, предаде  РИА Новости , позовавайки се на местни медии. \r\n„Избирателната активност на президентските избори и на двата референдума е била 40,9%, като се включат и гласувалите предварително“, съобщиха от избирателната комисия.  \r\nНай-висока активност е регистрирана в Неринг – близо 60%, допълва агенцията.   Светлин Божков", "date": "2019.05.12", "title": "РИА Новости: Избирателната активност на президентските избори в Литва е висока"}
{"url": "http://www.focus-news.net/news/2019/05/12/2656993/varna-prez-parvoto-trimesechie-na-2019-g-v-oblastta-e-zapochnal-stroezhat-na-119-zhilishtni-sgradi.html", "text": "През първото тримесечие на 2019 г. в област Варна е започнал строежът на 119 жилищни сгради. Това съобщиха за  Радио „Фокус“ – Варна  от Териториално статистическо бюро – Североизток. Сградите са с 531 жилища в тях и с 96 508 кв. м обща застроена площ. Започнал е строежа и на 22 други сгради с 37 200 кв. м разгъната застроена площ (РЗП). Спрямо предходното тримесечие започнатите жилищни сгради са повече с 2.6%, докато жилищата в тях са по-малко с 54.7%, а общата им застроена площ – с 35.8%. Започнатите други видове сгради бележат спад от 29.0%, а тяхната РЗП – от 34.1%. В сравнение с първото тримесечие на 2018 г. започнатите нови жилищни сгради се увеличават с 43.4%, разгънатата им застроена площ – с 26.2%, докато жилищата в тях намаляват с 27.7%. Броят на започнатите други видове сгради бележи спад от 21.4%, а общата им застроена площ е по-малко с 30.7%.  По започнато строителство на нови сгради област Варна е на трето място в страната. Първа е област Пловдив – 153 жилищни и 101 други сгради, следвана от област Бургас – 107 жилищни и 50 други сгради.", "date": "2019.05.12", "title": "Варна: През първото тримесечие на 2019 г. в областта е започнал строежът на 119 жилищни сгради"}
{"url": "http://www.focus-news.net/news/2019/05/12/2656992/evropeyski-izbori-2019-g-mariya-gabriel-otborat-na-gerb-i-sds-zaedno-s-oblast-blagoevgrad-znayat-kak-da-napravyat-evropa-oshte-po-silna.html", "text": "Отборът на ГЕРБ и СДС заедно с област Благоевград знаят как да направят Европа още по-силна. Това каза Мария Габриел, еврокомисар и водач на листата на ГЕРБ и СДС за европейските избори, по време на представяне на евролистата в Благоевград, предаде репортер на  Радио „Фокус” – Пирин . По думите на Мария Габриел област Благоевград знае какво значи да си закърмен с несломимия български дух, знае какво означава традиции и култура, но също така знае и какво значи и визия за бъдещето. „Моето щастие е огромно, защото ако съм стигнала тук като еврокомисар, то е благодарение на всеки един от вас. 10 години виждаме как България и областта се променят към по-добро. АМ „Струма“ ще стане само и единствено, ако премиерът Борисов и ГЕРБ останат тези, които водят страната към нейния път на развитие. Гордея се със съвместната ни работа с кметовете в областта, тъй като Европа означава грижа за всяко населено място – от големия град до малкото село. Искрено благодаря на кметовете от област Благоевград за това, че променят България към по-добро“, заяви водачът на листата на ГЕРБ и СДС за евроизборите. Тя отбеляза, че Европа е на кръстопът, но отборът на ГЕРБ и СДС знаем как Европа и България да продължат в посоката, която носи полза за хората – нейното европейско развитие. „Ние казваме „Не“ на омразата, „Не“ на конфронтацията, но „Да“ на диалога и сътрудничеството. Нашата кауза е България. Ние знаем как се отстоява национален интерес в рамките на европейския. Няма друг отбор, който да е толкова наясно с приоритетите, които отстоява. Само обединени можем да се справим с днешните предизвикателства. Защитавали сме България и ще продължим да го правим от Шенген до пакета „Макрон“. Ще продължим да го правим, защото знаем колко е важно за вас“, допълни Мария Габриел. По думите ѝ ГЕРБ и СДС ще продължат да отстояват мястото на младите, тъй като всеки знае колко важни са те за цяла Европа. „С отговорност на всеки един от нас можем да се справим с всички предизвикателства. За всичко това има една ключова дума – активност на 26 май, за да каже България „Да“ на Европейския съюз. И ще кажем „Не“ на България в периферията, „Не“ на двойните стандарти“, но „Да“ на грижата за всеки“, каза още Мария Габриел. \r\nНатали СТЕФАНОВА", "date": "2019.05.12", "title": "Европейски избори 2019 г.: Мария Габриел: Отборът на ГЕРБ и СДС заедно с област Благоевград знаят как да направят Европа още по-силна"}
{"url": "http://www.focus-news.net/news/2019/05/12/2656989/mvr-64-godishen-mazh-se-e-samoubil-sled-kato-e-prostrelyal-dvama-dushi-v-sliven.html", "text": "64-годишен мъж се е самоубил, след като е прострелял двама души в Сливен. Това съобщиха от пресцентъра на  МВР . Образувано е досъдебно производство за двата опита за убийство и последвало самоубийство на извършителя, като предприетите в рамките му действия се осъществяват под наблюдението на Сливенската окръжна прокуратура, съобщиха на брифинг директорът на ОДМВР – Сливен комисар Димитър Величков и окръжният прокурор Пламен Стефанов.  \r\nКриминалисти започнаха активни действия по разследване, след като тази сутрин, около 9.40 часа, на тел. 112 постъпил сигнал за ранена жена в района на заведение при пътен възел Петолъчката, малко по-късно – за прострелян мъж в сливенското село Трапоклово, а след това и за самоубил се жител на същото село. \r\nПървоначално са образувани три досъдебни производства, но в хода на работата по случаите – огледи, разпити на свидетели, прегледи на записи от камери и събиране на веществени доказателства – е изяснено, че извършителят е само един. Преди да сложи край на живота си, 64-годишният мъж е прострелял жената, с която доскоро живеел на семейни начала, след което със същото оръжие, законно притежавана ловна пушка, прострелял мъж от селото. \r\nРаботата по изясняване на всички факти и обстоятелства около случилото се продължава. Според събраните до момента данни, няма връзка между двете жертви на престъплението.", "date": "2019.05.12", "title": "МВР: 64-годишен мъж се е самоубил, след като е прострелял двама души в Сливен"}
{"url": "http://www.focus-news.net/news/2019/05/12/2656995/nezavisimaya-gazeta-v-moldova-izmisliha-kak-da-izvedat-ruskite-voyski-ot-stranata.html", "text": "Властите в Молдова предложиха на Организацията за сигурност и сътрудничество в Европа (ОССЕ) да инспектират съвместно складовете за боеприпаси в Приднестровието, пише на електронната си страница руският вестник  „Независимая газета“ . Тези складове, обаче са руски и са охранявани от руски военни. Лидерът на Социалдемократическата партия на Молдова Виктор Шелин поясни, че Кишинев има намерение да обсъди въпроса с Приднестровието, за да го внесе за обсъждане на преговорите във формата „5+2“ (Молдова, Приднестровие – страни по преговорите, Русия, Украйна и ОССЕ – посредници, ЕС и САЩ –наблюдатели). Целта е да бъдат изведени руските войски от региона.  \r\nВ Кишинев казват, че не знаят какво има в складовете, а за да има ясна картина е необходима проверка.  \r\nЗаместник министър-председателят по реинтеграцията Кристина Лесник заяви, че Кишинев е призовал за провеждане на такава инспекция и през миналата година, но безуспешно.  \r\n„Тези боеприпаси могат да предизвикат кризисна ситуация и е важно да се определи, какво могат да направят конституционните власти за обезпечаване на сигурността. Аз смятам, че ефективна инспекция с участието на заинтересованите страни, в това число ОССЕ, ще помогне да разберем, какво можем да направим с боеприпасите, които повече не отговарят на критериите за обслужване“, заяви Лесник.  \r\nОт своя страна специалният представител на ОССЕ за процеса на приднестровското урегулиране Франко Фратни заяви, че се работи по въпроса за организиране на посещение в Приднестровието за проверка на складовете.   Светлин Божков", "date": "2019.05.12", "title": "„Независимая газета“: В Молдова измислиха как да изведат руските войски от страната"}
{"url": "http://www.focus-news.net/news/2019/05/12/2656990/tass-neveren-signal-za-postaveno-vzrivno-ustroystvo-beshe-podaden-po-vreme-na-prezidentskite-izbori-v-litva.html", "text": "Подаденият сигнал за поставено взривно устройство в една от секциите за гласуване на президентските избори в Литва не се потвърди, предаде  ТАСС . От полицията съобщиха, че подалият сигнала е бил арестуван.  \r\nНа мястото на инцидента са пристигнали екипи на полицията, противопожарните служби и медицински лица. Района е бил отцепен и претърсен от сапьори. От полицията съобщиха, че това е седмото подобно нарушение на задържания за фалшивата бомбена заплаха.   Светлин Божков", "date": "2019.05.12", "title": "ТАСС: Неверен сигнал за поставено взривно устройство беше подаден по време на президентските избори в Литва"}
{"url": "http://www.focus-news.net/news/2019/05/12/2656991/niki-fandakov-konsultant-zdravoslovno-hranene-hranata-i-fizicheskata-aktivnost-vliyayat-pryako-na-zdraveto-i-tonusa-ni.html", "text": "Храната и физическата активност влияят пряко на здравето и тонуса ни. Това каза за  радио „Фокус“ – Пирин  Ники Фандъков, сертифициран консултант по здравословно хранене. По думите му е важно да се заменят вредните кофеинови и енергийни напитки със натурални билки, които по естествен начин тонизират вашият организъм. „Билките, които са полезни за организма са мурсалски чай, зелен чай, левзея и бабини зъби. Те допринасят за пълно здраве, като ни доставят необходимите витамини, минерали, аминокиселини и антиоксиданти, които са жизнено важни за нашите функции“, добави Ники Фандъков. Той заяви, че е важно да се заменят преработените и рафинираните храни с натурални храни като мед, плодове и зеленчуци, ядки и семена. „Застоялият начин на живот е необходимо да се замени със активна физическа дейност. Здравословното хранене, пиенето на достатъчно течности, прекарването на повече време сред природата, сред приятели, медитицията и наспиването намаляват нивата на стрес. Това, заедно с положителната нагласа води до един по-добър начин на живот“, коментира Ники Фандъков. \r\nДенис НИКИФОРОВ", "date": "2019.05.12", "title": "Ники Фандъков, консултант здравословно хранене: Храната и физическата активност влияят пряко на здравето и тонуса ни"}
{"url": "http://www.focus-news.net/news/2019/05/12/2656994/evropeyski-izbori-2019-rumen-hristov-listata-na-gerb-i-sds-e-prekrasna-tya-ne-mozhe-da-bade-sravnena-s-tazi-na-nashite-osnovni-oponenti-ot-bsp.html", "text": "Листата на ГЕРБ и СДС е прекрасна, тя не може да бъде сравнена с тази на нашите основни опоненти от БСП. Това каза в Благоевград председателят на СДС Румен Христов, който присъства на представянето част от кандидатите за евродепутати, включени в листата на ГЕРБ и СДС, предаде репортер на  Радио „Фокус” – Пирин . „Вижте програмата на ГЕРБ и СДС и тази на БСП и кажете можем ли да ги сравними изобщо”, попита Христов. Той подчерта, че на изборите, които ще се проведат на 26 май, ще се гласува за бъдещето на нашите деца, затова е много важно кого ще изберем да ни представлява в Европейският парламент.  \r\nЛивия НИНОВА", "date": "2019.05.12", "title": "Европейски избори 2019: Румен Христов: Листата на ГЕРБ и СДС е прекрасна, тя не може да бъде сравнена с тази на нашите основни опоненти от БСП"}
{"url": "http://www.focus-news.net/news/2019/05/12/2656996/shumen-nad-350-dushi-se-vklyuchiha-v-grazhdanski-protest-ne-na-strategiyata-za-deteto-2019-2030-g.html", "text": "Над 350 души се включиха в граждански протест „НЕ на Стратегията за детето 2019-2030 г“ в Шумен, предаде репортер на  Радио „Фокус“- Шумен . Под звуците на изпълнение на гайда, хората се събраха пред сградата на Областната управа, където повече от час говориха за това, което предизвиква недоволството им от записаното в документа. Протестиращите носеха плакати „Не пипайте децата ни!“, „Българските деца не се продават, не се разменят, не се отнемат“, „Не на стратегията за детето 2019-2030“ и др. Хората настояха за отмяна на Националната стратегия за детето. „Сред опасните места в документа са например точка 3- семейна среда, алтернативна грижа  и стандарт на живот, както и точка 4 – сигурна среда и достъп до правосъдие. За мен стратегията е продължение, втора серия на Истанбулската конвенция, ако нещо ще се прави това е Закон за семейството“, заяви един от участващите в мирния протест. „Присъединяваме се към всички градове у нас, които отрекоха тази Стратегия, тя не е замразена, а е в период на обществено обсъждане, тоест възможни са консултации. Ние сме категорично за отхвърлянето и. Тази стратегия преовластява нашите деца и ограничава правата на родителите, като право на грижа и възпитание на собствените им деца“, заяви участничка в протеста. Тя посочи, че най- важното нещо в едно семейство е обичната грижа, която родителят може да даде на детето си. Според нея, е недопустимо държавата да се намесва в личните и семейни отношение. „Държавата непрекъснато въвежда някакви стандарти, вменява непрекъснато някакви задължения на родителите, с което на практика ограничава правата им, абсурдно е въвеждането на „родителска компетентност““, каза още жената.  Протестиращите коментираха, че Стратегията противопоставя деца на родители, руши семейните отношения. Бе посочено, че Законът за детето вече  е приет, но ще влезе в сила от 1 януари 2020 година. Сред протестиращите се чуха искания за оставките на Мая Манолова, заради подкрепата и за Истанбулската конвенция, на министъра на труда и социалната политика и на председателя на Агенцията за закрила на детето. Със скандирания „Долу ръцете от нашите деца!“, протестиращите поеха в шествие от площад „Кристал“ до Руски паметник. \r\nИвелина ИВАНОВА", "date": "2019.05.12", "title": "Шумен: Над 350 души се включиха в граждански протест „НЕ на Стратегията за детето 2019-2030 г“"}
{"url": "http://www.focus-news.net/news/2019/05/12/2656999/svetlana-borislavova-umbal-sv-ivan-rilski-osnovna-prichina-za-kritichniya-nedostig-na-meditsinski-sestri-e-niskoto-zaplashtane.html", "text": "В нашата болница с гордост мога да кажа, че няма недостиг на специалисти по здравни грижи. Това каза старшата медицинска сестра в Отделението по анестезиология и интензивно лечение в УМБАЛ „Св. Иван Рилски“ Светлана Бориславова в интервю за   Агенция „Фокус“  по повод Световния ден на медицинските сестри. По думите й в УМБАЛ „Св. Иван Рилски“ дори няма текучество.  \r\n„В отделението, в което работя - ОАИЛ (Отделение по анестезиология и интензивно лечение), колегите са от 20-30 години. Новите ни попълнения от 3-4 години са само на новоразкритите места“, допълни още Бориславова.  „За съжаление обаче, не във всички болници това е така. На много места колегите се сблъскват с лоша работна среда, липса на условия за продължаващо обучение и развитие в кариерата. Но основна причина за критичния недостиг на медицински сестри, особено в провинцията, е изключително ниското заплащане. Последствията от липсата на достатъчно медицински сестри в страната ни допълнително натоварва останалите медицински сестри в здравната система. Днес една медицинска сестра в държавата ни работи за три. Заради широкия диапазон на задължения и способностите, които притежават, професията на медицинските сестри е сред 10-те на най-престижни в света, за жалост в България тя не е така възприемана“, допълни още Бориславова. Според нея в страната ни тази професия дори е подценявана. „Вярвам, че ако се работи в посока подобряване на горепосоченото, ще успеем да върнем много наши колеги, както и ще накараме много момичета, които сега учат за сестри, да не напускат България, а да търсят своята реализация тук“, коментира медицинската сестра.  \r\nИрина ИВАНОВА Пълния текст на интервюто четете в „Мнение”", "date": "2019.05.12", "title": "Светлана Бориславова, УМБАЛ „Св. Иван Рилски“: Основна причина за критичния недостиг на медицински сестри е ниското заплащане"}
{"url": "http://www.focus-news.net/news/2019/05/12/2656997/evropeyski-izbori-2019-tsvetan-tsvetanov-gerb-izborite-na-26-may-sa-izklyuchitelno-vazhni-zashtoto-v-ep-tryabva-da-izpratim-hora-koito-shte-garantirat-uspeshno-badeshte-za-balgariya.html", "text": "Изборите на 26 май са изключително важни, защото в Европейския парламент трябва да изпратим хора, които ще гарантират успешно бъдеще за България. Това каза в Благоевград председателят на Националния предизборен щаб на ГЕРБ и СДС и зам.-председател на ПП ГЕРБ Цветан Цветанов по време на представянето на част от кандидатите, включени в листата на ГЕРБ и СДС за Европейските избори, предаде репортер на  Радио „Фокус” – Пирин . „Благодаря за това, че днес тук присъстват 6 от 17-те ни кандидати за евродепутати. Останалите са из цялата страна, за да се срещат и разговарят с хората. Тук са и 6 кметове на общини”, каза още Цветанов. Той изказа благодарността си към кметът на Благоевград д-р Атанас Камбитов, заявявайки, че той е преобразил областния център изключително много. „Кметовете на Петрич и Сандански Димитър Бръчков и Кирил Котев също са успешни кметове. Благодаря и на безупречния скиор, но и много добър кмет на Банско Георги Икономов, както и на кметът на Разлог Красимир Герчев. Разбира се, с нас е и един от най-обичаните кметове в своята община Апостол Апостолов. Освен на тях искам да благодаря и на всичките ни общинските съветници, членове и симпатизанти на ГЕРБ, без които нямаше да постигнем видимите резултати, които имаме”, коментира Цветанов. Той изрази убедеността си, че на 26 май ГЕРБ и СДС ще бъдат първи в Благоевград, защото това е и 1 МИР. „Ние не можем да имаме друг резултат, освен първо място за ГЕРБ и СДС. Всяка община се нуждае от подкрепата на правителството, а нашите евродепутати работят за това да засилят връзката между Европа – Изпълнителната власт – Народното събрание и кметовете, за да може максимално да се възползваме от европейската солидарност”, допълни Цветанов. Той отбеляза, че държавата помага на всяка една община и затова резултатите се виждат във всеки град и село. „Нека не бъдем като нашите опоненти. Нека кажем на хората, че на 26 май ще гласуват за бъдещето на България. На изборите трябва да се представим отлично и да изпратим в Европейския парламент евродепутати, които ще защитават нашите национални интереси”, отбеляза Цветанов. Той заяви, че листата на ГЕРБ и СДС за европейските избори е оглавена от прекрасен капитан, какъвто е Мария Габриел, която е приета на високо ниво в Европа. „Еврокомисар е най-високата позиция, на която е номинирана България в Европейският парламент. Това е благодарение на премиера Бойко Борисов, но и на евродепутатите ни, които до сега бяха в Брюксел”, посочи Цветанов. Той изрази увереността си, че и Андрей Новаков, Ева Майдел, Асим Адемов, Александър Йорданов  и Илия Лазаров се достойни хора, които могат да бъдат лицето на България в Европа. „Искам да благодаря специално на председателят на СДС Румен Христов, който заедно с премиера Борисов се договориха да се явим заедно на тези избори, защото само когато сме единни, можем да бъде по-силни”, коментира Цветанов.  \r\nЛивия НИНОВА", "date": "2019.05.12", "title": "Европейски избори 2019: Цветан Цветанов, ГЕРБ: Изборите на 26 май са изключително важни, защото в ЕП трябва да изпратим хора, които ще гарантират успешно бъдеще за България"}
{"url": "http://www.focus-news.net/news/2019/05/12/2657002/iztichane-na-gaz-zatvori-za-kratko-glaven-pat-e-79-obzor.html", "text": "Заради изтичането на пропан бутан бе затворен участъкът от главен път Е-79 в посока София при изхода на Благоевград. Инцидентът бе регистриран след 8.00 ч. на 12 май. По първоначална информация ставаше дума за произшествие с цистерна. Екипи на пожарната извършваха обезопасяване на района. Превозното средство, превозвало газта, изчакваше на бензиностанция. Областният управител на Благоевград Бисер Михайлов уточни, че спукана гума е довела до аварията. След като е сменена гумата на тежкотоварния автомобил, той бе преместен от пътя и движението бе освободено преди 10.00 ч.  \r\nНяма данни за пострадали вследствие на инцидента.", "date": "2019.05.12", "title": "Изтичане на газ затвори за кратко главен път Е-79 (ОБЗОР)"}
{"url": "http://www.focus-news.net/news/2019/05/12/2656998/evropeyski-izbori-2019-prof-boyan-durankev-koalitsiya-za-balgariya-bitkata-e-za-mayka-balgariya-za-edna-dostoyna-balgariya-v-evropeyskiya-sayuz.html", "text": "На среща с граждани в Силистра представители на „Коалиция за България” представиха основните акценти в предизборната си платформа и ключови теми бяха подложени на дискусия, съобщиха от пресцентъра на „Коалиция за България”.  \r\nСпоред проф. Боян Дуранкев – водач на листата за евродепутати на „Коалиция за България”, на предстоящите евроизбори  битката е за Майка България, за една достойна България в Европейския съюз. Той посочи  три основни приоритета, които България трябва да отстоява в бъдещия европарламент.  Първото е догонващо икономическо развитие на България с темпове 6-7 процента поне и с така наречената „Европа на  различни скорости” – България и Румъния да се движат по-бързо, отколкото другите страни. Второто е догонващо социално развитие, при което българите да получат  минимална заплата най-малкото половината от средната минимална заплата в ЕС и средна месечна заплата около 1800 лева до 2025 година.  \r\n„И третото нещо, за което ще настояваме, е страните в демографска криза или демографска катастрофа, като България, Румъния, Литва, Латвия, Естония и Полша, да постигнат свои програми  и да ги реализират за едно устойчиво демографско развитие”, заяви проф. Дуранкиев.  \r\nСпоред Ивайло Калфин – член на НС на ПП АБВ, това е възможно, ако знаем какво правим в Европейския парламент”.  Калфин смята, че поставеният от проф. Дуранкев проблем за демографската криза е европейски проблем, както и проблемът с изтичането на „мозъци” и работна сила и могат да бъдат решени с европейски програми в рамките на средствата, давани на страните. Калфин припомни за неизползвания потенциал на Дунавската стратегия и каза, че има варианти  част от средствата за кохезионна политика да бъдат  вложени чрез Европейската инвестиционна банка в конкретни проекти по река Дунав. „Това не означава повече пари, а по-добро използване”, обясни Ивайло Калфин. \r\nРумен Петков, председател на „Коалиция за България“, отправи критика към сегашните евродепутати, които имали „редица цинични гласувания против националния интерес” и са „много ярка еманация на говорене - едно в България и правене на друго в Европа” и поясни с пример за свалянето на санкциите срещу Русия.  „Коалиция за България” е може би единствената коалиция, която ще се бори за мир и за чудесни и топли отношения в рамките на света, в рамките на Евразия и в рамките на Европа”, заяви проф. Дуранкев. Той поясни, че това означава рязко подобряване на отношенията с Русия, означава спиране и ликвидиране на понятието санкции, тъй като такова понятие в международното право не съществува и е незаконно и, трето, подобряване на икономическите и културните отношения между Русия и ЕС. „Трябва да се знае много добре, че европейската архитектура за сигурност е невъзможна без Русия”, подчерта Румен Петков.  \r\nТой апелира за подкрепа на листата на „Коалиция за България“, тъй като има огромна разлика в морала на кандидатите на коалицията и всички останали листи. „Ние не сме в суджуци, не сме в къщи за гости, не сме в апартаменти без пари с и без асансьори в хола, ние сме в България пред очите на хората“.", "date": "2019.05.12", "title": "Европейски избори 2019: Проф. Боян Дуранкев, \"Коалиция за България\": Битката е за Майка България, за една достойна България в Европейския съюз"}
{"url": "http://www.focus-news.net/news/2019/05/12/2657000/evropeyski-izbori-2019-valeri-simeonov-v-dobrich-ochakvame-otsenkata-na-izbiratelite-zashtoto-nie-sme-hora-na-deystvieto-a-nashata-kauza-e-blagoto-na-balgariya.html", "text": "Очакваме оценката на избирателите, защото ние сме хора на действието, а нашата кауза е благото на България. Това заяви по време на среща с граждани и симпатизанти в Добрич кандидатът за евродепутат на НФСБ, предаде кореспондент на  Радио „Фокус” – Варна . Кандидатът за евродепутат и водач на листата „Коалиция „Патриоти за Валери Симеонов“ започна своето обръщение в Органова зала с думите: „Скъпи българи, братя и сестри!“, отбелязвайки че историята на неговия род е тясно и кръвно свързана с Добруджа и че до днес пази паметта за драматизма и героизма на времето, наречено в българската история Добричка епопея, когато и неговите прадеди са воювали за соята Родина. Валери Симеонов припомни, че е пряко и лично ангажиран с издигането на паметника на генерал Иван Колев в Добрич, събитие знаково не само за града. Валери Симеонов подчерта, че по какъвто и начин да присъства в политиката, каузата е една и съща - да се използват лостовете на изпълнителната власт, за да може с това да се допринесе за благото на България. Кандидатът за евродепутат подчерта, че част от политиката на неговата партия е не да се дават обещания, а да се действа. Именно затова и мотото на тази кампания е: „Вместо думи – действия!“. Накратко Валери Симеонов припомни какво е свършено от неговата партия и нейните съмишленици. На първо място той посочи изграждането на 230 км ограда по границата с Турция. Това е изцяло инициатива на лидера на НФСБ Валери Симеонов. Той осигури и необходимите средства на областните управители за нейната поддръжка. На второ място Валери Симеонов посочи наложените тишина и ред в българските курорти. Под негово ръководство бе въведен ред по спазване Закона за шума, финансовата дисциплина и други правила. \"Защита на малкия и среден бизнес, борбата срещу олигархията, законността и реда в циганските гета на Асеновград и Пловдив, първият удар върху фалшивите ТЕЛК-ове, спирането на влизането на ДОСТ в парламента е също сред свършеното в периода май 2017 - май 2019 г. Не на последно място е фактът, че с българи от Бесарабия е спасен туристическият сезон. Подготвените в кабинета промени в законодателството облекчиха достъпа до трудовия пазар на българи от Украйна, Молдова, Северна Македония за сезонна работа, работа с виза и „синя карта“, заяви Симеонов. Това, което обобщава идеите и насоките в работата му, бе заявено от сами него: „Това е само част от постигнатото за година и половина в изпълнителната власт. Държа на думата си и изпълнявам поетите ангажименти. Вярвам, че интересите на България в Европа могат да защитават само смели, действени, последователни и упорити хора, а не послушни политици, обещаващи светло бъдеще!“. \r\nЖулиета НИКОЛОВА", "date": "2019.05.12", "title": "Европейски избори 2019: Валери Симеонов в Добрич: Очакваме оценката на избирателите, защото ние сме хора на действието, а нашата кауза е благото на България"}
{"url": "http://www.focus-news.net/news/2019/05/12/2657001/afp-oae-saobshti-che-chetiri-targovski-koraba-sa-bili-podlozheni-na-aktove-na-sabotazh.html", "text": "Министерството на външните работи на ОАЕ съобщи, че четири търговски кораба са били подложени на „актове на саботаж“ , в района на пристанището Фуджейра, предаде  АФП .  \r\n„Четири търговски кораба, под флаговете на различни страни, пострадаха от актове на саботаж, на източното крайбрежие на ОАЕ“, се казва в изявление на външното министерство на ОАЕ.  \r\nНяма данни за жертви и пострадали. Инцидента се разследва.   Светлин Божков", "date": "2019.05.12", "title": "АФП: ОАЕ съобщи, че четири търговски кораба са били подложени на „актове на саботаж“"}
{"url": "http://www.focus-news.net/news/2019/05/12/2657003/evropeyski-izbori-2019-kandidatite-za-evrodeputati-ot-bsp-za-balgariya-petar-vitanov-i-ivo-hristov-posetiha-targovishte.html", "text": "\"Голямата битка за нас  в момента е битката за децата ни, за родителите ни, за работещите!\" Това заяви кандидатът за евродепутат от \"БСП за България\" Петър Витанов по време на среща с обществеността в Търговище, съобщиха от пресцентъра на  БСП . \"Ние искаме да променим модела на управление. В последните 10 години управляващите не успяха да решат много от най-важните въпроси на България - нито за образованието, нито за здравеопазването, нито за доходите и пенсиите на хората. Трябва да се спре дехуманизацията\", допълни той. \r\nИво Христов подчерта, че Европейският съюз трябва да се върне към първоначалните си принципи. По думите му ЕС не удовлетворява европейците и е станал неразбираем за тях. Христов обясни, че изборите са важни, защото залозите пред българите са два - национален и европейски.", "date": "2019.05.12", "title": "Европейски избори 2019: Кандидатите за евродепутати от \"БСП за България\" Петър Витанов и Иво Христов посетиха Търговище"}
{"url": "http://www.focus-news.net/news/2019/05/12/2657007/evropeyski-izbori-2019-sergey-stanishev-v-dobrich-tryabva-da-spechelim-tezi-izbori-zashtoto-tova-shte-e-osnova-da-promenim-balgariya-i-evropeyskiya-sayuz.html", "text": "Трябва да спечелим тези избори, защото това ще е основа да променим България и Европейския съюз (ЕС). Това заяви по време на среща с граждани и симпатизанти в Добрич кандидатът за евродепутат на „БСП за България“ Сергей Станишев, предаде кореспондент на  Радио „Фокус” – Варна . По думите на Станишев България и нейните граждани имат нужда БСП „да надвие“ ГЕРБ, защото това би сложило край на безобразията, некомпетентността и погазването на хора и съдби, което се случва сега у нас. Той призова към максимална вътрешна мобилизация, защото предстоящите избори са сблъсък на твърдите ядра. По думите на Станишев не е важен броят на евродепутатите от неговата партия. Важно е това представителите какъв знак ще дадат пред Общността, за това дали хората харесват сегашното статукво или не. Станишев подчерта, че е необходима промяна както в страната, така и в Общността, защото и там гражданите са гневни и недоволни заради водената политика, която обслужва интересите на големия бизнес и на Европейската народна партия. Според Станишев жертва на тази политика са както страната ни, така и останалите страни-членки на ЕС. Затова на много места се иска промяна, промяна както в доходите, така и в начина на живот и се изявява желание за постигане на един по-достоен живот. \"Необходима е Европа равноправна, единна, на солидарността\", отбеляза Сергей Станишев. Той допълни, че такава Европа създава сближаване на икономиките. \"Целите не могат да бъдат постигнати самостоятелно, а само в рамките на голямо политическо семейство, в случая на социалистите и техните съюзници и партньори, с общи ценности и приоритети. За да бъде променена България, трябва да се промени и Европа\", категоричен е Станишев. По думите социалността и увеличаването на доходите са едни от основните приоритети. \r\nЖулиета НИКОЛОВА", "date": "2019.05.12", "title": "Европейски избори 2019: Сергей Станишев в Добрич: Трябва да спечелим тези избори, защото това ще е основа да променим България и Европейския съюз"}
{"url": "http://www.focus-news.net/news/2019/05/12/2657005/plovdiv-parviyat-natsionalen-festival-na-peshehodetsa-shte-se-provede-na-19-may.html", "text": "Първият Национален фестивал на пешеходеца ще се проведе на 19 май в Пловдив, съобщиха за  Радио „Фокус“ - Пловдив  организаторите. В събитието са поканени да участват активно студенти и преподаватели от университетите в града, деца и учители от детските градини и училищата, граждани и гости. \r\nИдеята е взаимствана през 2017 година от 48-ия Двудневен фестивал на пешеходците в белгийски град Бланкенберге. По време на своето гостуване в Белгия, МУ-Пловдив е получи предложение от организационния комитет на събитието да организира подобен фестивал в Пловдив. \r\nИдеята е била подкрепена и от Община Пловдив и университетите в града. Сред инициаторите са Българското посолство в Кралство Белгия и Община Бланкенберге. \r\nСъбитието ще се проведе на 19 май от 9.00 до 12.30 часа. Пешеходните маршрути ще са в два лъча. Първият е пълна обиколка на Гребната база с дължина около 5 километра, а вторият лъч е съкратен маршрут през моста над Гребната база с дължина 2,8 километра. \r\nПунктовете за регистрация ще се намират до трибуните на базата, а регистрацията ще се осъществи между 9.00 и 10.00 часа на 19 май. От 10.00 часа е откриването на Първия Национален фестивал на пешеходеца. Между 10.30 и 12.00 часа ще се проведе пешеходна обиколка на Гребна база по Маршрут 1 и Маршрут 2. \r\nОт 12.00 часа е закриващата церемония с томбола, награди и музика.", "date": "2019.05.12", "title": "Пловдив: Първият Национален фестивал на пешеходеца ще се проведе на 19 май"}
{"url": "http://www.focus-news.net/news/2019/05/12/2657004/prof-mihail-nedelchev-dve-ot-kartichkite-v-izlozhbata-v-stolichna-biblioteka-sa-ot-1922-g-s-izobrazhenie-na-hristo-botev-kato-vsyaka-ima-svoya-istoriya.html", "text": "Две от картичките в изложбата в Столична библиотека са от 1922 г. с изображение на Христо Ботев, а всяка от изложените има своя история. Това каза литературният историк и теоретик проф. Михаил Неделчев в интервю за  Агенция „Фокус“  по повод тематична изложба „Европа“ със стари пощенски картички и албуми от цяла Европа от неговите колекции. Той определи картичките като модернистични и авангардистки. „Направени са от голям художник, който обаче е познат в Италия, а напоследък и в България. Това е Николай Дюлгеров. Отзад тези две картички с изображения на Ботев са подписани печатно“, обясни Неделчев. „Има и други много важни картички, които представят пейзажа на една прекрасна европейска улица - „Преславска“ във Варна“, допълни той. „Други представят Швейцария като високия покрив на Европа. Добавил съм няколко картички от Рила. Тъй като всички табла имат надписи – съм добавил прочутото изречение на Алеко Константинов „Швейцария ли“. Показвам по този начин, че колкото и да са прекрасни швейцарските пейзажи, те не са толкова по-различни от това, което имаме в Рила“, коментира проф. Неделчев. По думите му в изложбата има прекрасни изгледи от Варна, някъде от началото на 20 век, където са показани колко европейски вид имат хората, които просто се разхождат из Варна, из Морската градина, съзерцават морето или са се отдали на размисъл. „Има много картички, като всяка от тях има своя история“, добави той.  \r\nДеница КИТАНОВА Пълния текст на интервюто четете в „Мнение”", "date": "2019.05.12", "title": "Проф. Михаил Неделчев: Две от картичките в изложбата в Столична библиотека са от 1922 г. с изображение на Христо Ботев, като всяка има своя история"}
{"url": "http://www.focus-news.net/news/2019/05/12/2657010/sport-levski-pobedi-cherno-more-s-51.html", "text": "Тимът на Левски победи с 5:1 Черно море в мач от Шампионската група на Първа лига. През първото полувреме сините поведоха с 3:0, а през второто добавиха още два гола към преднината си. Черно море отбеляза почетен гол в 86-ата минута. Левски заема третото място с 62 точки, а Черно море са шести с 48 точки. В следващия кръг Левски гостува на Лудогорец, а ЦСКА на Берое.", "date": "2019.05.12", "title": "Спорт: Левски победи Черно море с 5:1"}
{"url": "http://www.focus-news.net/news/2019/05/12/2657009/redzhep-tayip-erdogan-strani-koito-ukrivat-prevratadzhii-ne-mogat-da-ni-uchat-na-diplomatsiya.html", "text": "Президентът Реджеп Тайип Ердоган заяви в събота, че държавите, укриващи превратаджии, отговорнии за убийства, не могат да изнасят лекции на Турция, цитира думите му турското англоезично издание  Daily Sabah \r\nПрезидентът направи забележките в отговор на изявления на някои западни страни, които критикуват решението на Върховния избирателен съвет (ВИС) за повторно провеждане на избори в Истанбул. \r\n\"Турция е независима, суверенна и демократична страна, която вярва във върховенството на закона. Турция не е ничия отговорност\", заяви Ердоган на 39-ата традиционна вечеря Ифтар в Истанбул. \r\nВ понеделник ВИС прие възражението на управляващата Партия на справедливостта и развитието (ПСР) срещу резултатите от местните избори в Истанбул и обяви, че изборите ще бъдат проведени отново на 23 юни. \r\nЕрдоган също така отхвърли израелското нападение над офиса на Анадолската агенция (АА) в Ивицата Газа, заявявайки, че това е опит да се възпрепятства информирането за \"техните мръсните дела\" по света. \r\n\"Израелската администрация със смелостта, която е придобила от мълчанието на международната общност, стига до бомбардиране на  на медиите и хуманитарните агенции и те са бомбардирали нашата агенция \"Анадолу\", заяви той. \r\n\"Всичко това става , защото те не искат мръсната им работа да бъде оповестена публично. Който разгласява тази мръсна работа е враг за тях\", каза Ердоган. \r\nЕрдоган добави, че въпреки израелските \"политики на тормоз\" АА продължава да работи с максимални усилия. \r\nМиналата седмица израелски изтребители напълно унищожиха седем етажната сграда в град Газа, в която се намира офисът на агенцията.  Юлиян Марков", "date": "2019.05.12", "title": "Реджеп Тайип Ердоган: Страни, които укриват превратаджии, не могат да ни учат на дипломация"}
{"url": "http://www.focus-news.net/news/2019/05/12/2657006/tass-v-litva-zavarshi-glasuvaneto-na-prezidentskite-izbori.html", "text": "Гласуването на седмите президентски избори приключи в Литва. В 20:00 часа местно време (съвпада с българското) са затворени около 2 хиляди избирателни секции, на които 2,472 милиона избиратели имаха право да изберат един от деветте кандидати за президент. Изборите се проведоха заедно с референдуми за въвеждането на двойно гражданство и намаляване на 15% от депутатите в парламента, предава  TACC . \r\nПраг на избирателната активност за президентските избори не е предвиден в законите на Литва, изборите се считат за валидни от активността. Полицията е получила и разгледала около 50 съобщения за възможни нарушения. Сигналите се отнасят до незаконната агитация, която беше забранена в изборния ден, и опити за подкуп на избирателите. Въпреки това не е образувано нито едно предварително разследване по тях. \r\nЗа референдумите съществува праг от 50%. Той, според предварителните данни е преодолян. Още в 18:00 часа избирателната активност, като се вземат предвид тези, които са гласували по-рано, възлиза на 50,43%. \r\nНа изборите се състезаваха девет кандидати за президент. Според експерти и според проучвания на общественото мнение, фаворити са 54-годишният икономист Гитанас Науседа, 44-годишният бивш финансов министър Ингрида Шимоните и 48-годишният премиер Саулюс Сквернялис. Настоящият президент на Литва Даля Грибаускайте е на поста за втори мандат и не може да се кандидатира на тези избори.  Юлиян Марков", "date": "2019.05.12", "title": "TАСС: В Литва завърши гласуването на президентските избори"}
{"url": "http://www.focus-news.net/news/2019/05/12/2657011/svetlana-borislavova-umbal-sv-ivan-rilski-da-si-meditsinska-sestra-e-prizvanie.html", "text": "Да си медицинска сестра не може да е професия, а призвание. Това каза старшата медицинска сестра в Отделението по анестезиология и интензивно лечение в УМБАЛ „Св. Иван Рилски“ Светлана Бориславова в интервю за   Агенция „Фокус“  по повод Световния ден на медицинските сестри. Тази година Светлана Бориславова е сред отличените в номинациите на Българска асоциация на професионалистите по здравни грижи (БАПЗГ) за професионалист на годината в категорията „Ръководител здравни грижи“. „Вече близо 34 години съм се отдала на тази професия и силно вярвам, че тя е мое призвание. През всичките тези години съм давала максимума от себе си, за да върша работата си така, както е редно. Често съм плащала висока цена и съм била разочарована от различни обстоятелства и ситуации, но никога и за миг не ми е минавало през ума да се откажа от желанието си да помагам на хората“, отбеляза Бориславова. Тя изрази искрената си надежда и вяра, че признанието, което е получила, е плод и резултат на всичко, което е градила и давала през годините за професията, често загърбвайки дори семейството си. „Вярвам, че на работното място съм приятел както на колегите, така и на пациентите, защото смятам, че доброто човешкото отношение и разбирането са много важни“, каза старшата медицинска сестра. Тя разказа, че е избрала тази професия, защото така е почувствала нещата. „Това е моето място - искам да помагам и да облекчавам болката на хората. Завършила съм и Висш институт по архитектура и строителство със специалност ВиК инженерство, но дори за миг не съм се колебала кой професионален път да избера“, каза още тя. По думите ѝ да си медицинска сестра не може да е професия, защото ако не го усещаш със сърцето си, не можеш да издържиш и да се съхраниш в напрегнатото работно ежедневие. А като опит, който трябва да притежава една медицинска сестра, тя посочи на първо място любовта към това, което прави. „Да бъде любезна, усмихната, изслушваща, успокояваща, съчувстваща, просто като една майка-орлица. Постоянно да се учи и да се усъвършенства“, каза още тя. \r\nИрина ИВАНОВА Пълния текст на интервюто четете в „Мнение”", "date": "2019.05.12", "title": "Светлана Бориславова, УМБАЛ „Св. Иван Рилски“: Да си медицинска сестра е призвание"}
{"url": "http://www.focus-news.net/news/2019/05/12/2657008/plovdiv-zhiteli-na-selo-karnare-blokiraha-za-kratko-podbalkanskiya-pat-sofiya-burgas-v-znak-na-protest-sreshtu-agresiyata-na-grupa-tsigani.html", "text": "Стотици хора от карловското село Кърнаре и съседни населени места блокираха подбалканския път София - Бургас за около 20 минути пресичайки пешеходната пътека в знак на протест срещу агресията на група роми, които изпочупиха местно заведение по време на парти миналата събота, след като им бе отказано да бъдат обслужени, предаде  БНТ . Местните хора поискаха събаряне на незаконните постройки и незабавна намеса от държавата за разкриване за разкриване на полицейски участък в съседното село Розино. Протестът бе подкрепен и от много рокери от цялата страна. Протестиращите искаха да стигнат до ромската махала, но кордон от полицаи не ги допусна. Кметът на общината Карлово каза, че дава срок от един месец ромите да си закупят терен за построяване на къщи в противен случай ще се пристъпи към събаряне на постройките. Само в Кърнаре те са 51.", "date": "2019.05.12", "title": "Пловдив: Жители на село Кърнаре блокираха за кратко подбалканския път София - Бургас в знак на протест срещу агресията на група цигани"}
{"url": "http://www.focus-news.net/news/2019/05/12/2657029/anadolu-agency-turtsiya-predupredi-gartsiya-i-kipar-za-morskite-granitsi.html", "text": "Морските претенции на държави-членки на ЕС, които нарушават законните права на трети страни, не могат да бъдат представени като външни граници на ЕС, заяви в събота турски официален представител, цитиран от  Anadolu Agency . \r\nЧагатай Ерчиес, изпълняващ длъжността генерален директор в турското външно министерство, описа морските претенции на Гърция и кипърските гърци като \"максималистични\" и заявява, че те се основават на правото на островите на изключителна икономическа зона (ИИЗ) и континенталния шелф (КШ). \r\n„Правото и ограничаването не са едно и също нещо. Островите могат да получат нулева или намалена ИИЗ / КШ, ако тяхното наличие нарушава справедливото разграничаване. Това е основен принцип на международното право ”, пише Ерчиес в социалната мрежа „Туитър“. \r\n„Крайните морски граници могат да се определят само чрез споразумения (без да се нарушават възможните граници на трети страни) или чрез съдебни спорове. При липса на споразумение преобладават припокриващи се морски претенции”, добави той. \r\nТурският служител каза още: \"Морските претенции на страните-членки на ЕС, нарушаващи законните права на трети страни, не могат да бъдат представени като външни граници на ЕС.\" \r\n„Това наистина е грубо нарушение на международното право. Турция е твърдо решена да продължи да защитава собствените си права и правата на кипърските турци в Кипър, \"добави той. \r\nПървият сеизмичен кораб на Турция, „Барбарос“, закупен от Норвегия през 2013 г., извършва проучвания в Средиземно море от април 2017 г.  Юлиян Марков", "date": "2019.05.12", "title": "Аnadolu Agency: Турция предупреди Гърция и Кипър за морските граници"}
{"url": "http://www.focus-news.net/news/2019/05/12/2657031/kathimerini-gartsiya-otgovori-na-izyavlenieto-na-turtsiya-za-egeyskite-ostrovi.html", "text": "Гръцкото външно министерство реагира остро на твърдението на турското дипломатическо ведомство, че Гърция иска да вкара НАТО в спор между нея и Турция, пише електронното издание на гръцкия вестник  Kahimerini . \r\nПо-рано в неделя говорителят на турското външно министерство Хами Аксой осъди \"опитите на Гърция, нашия съсед и съюзник, да злоупотреби с международни организации, включително НАТО, и да ги привлече в тези спорове с цел да оправдае националните си позиции\", добавяйки, че те не са нови. \r\nАксой потвърди сегашната позиция на Турция, че „островите от Източно Егейско море са поставени под демилитаризиран статут по силата на няколко международни споразумения, включително Договора от Лозана от 1923 г. и Парижкия договор от 1947 г.“ и че следователно „военните кораби“ които действат в Егейско море в рамките на дейността на НАТО, ще се въздържат от посещение на Егейски острови под демилитаризиран статут съгласно международното право, включително с цел зареждане или посещение на пристанища. “Нарушаването на тези условия, заяви Аксой, също би нарушило политиката на Алианса въздържане от участие в двустранни спорове между съюзниците.\" \r\nВ отговор говорителят на гръцкото външно министерство Александрос Генмиматас заяви, че „такива неприемливи и неоснователни претенции срещу Гърция подкопават стабилността на региона и сближаването на Алианса. Подобни твърдения нямат абсолютно никакво приложение в международното право и на тях е отговорено по подходящ начин и многократно.” \r\nОстаналата част от изявлението е както следва: \r\n„Напомняме на Турция, че правният статут на Егейско море е изрично и безспорно изяснен от Договора от Лозана от 1923 г. и Парижкия договор от 1947 г. Последният обаче не предоставя права на Турция, тъй като тя не е една от страните по договора. \r\nОсвен това, въз основа на разпоредбите на Хартата на Обединените нации, Гърция никога няма да се откаже от правото си да предприеме подходящи мерки за правна защита и защита на своя суверенитет и териториална цялост. \r\nОсвен това Турция предлага еднакво неоснователни твърдения за институционалното функциониране на НАТО и за осъществяването на неговите операции в Егейско море, които неправомерно възпрепятства. \r\nПризоваваме Турция да спазва задълженията си, произтичащи от член 1 от Договора от Вашингтон и член 2, параграф 4 от Хартата на ООН, и да се въздържа изцяло от всякаква заплаха от използване на насилие или незаконни едностранни действия. Ключовото условие за стабилността в нашия бурен регион е стриктното прилагане на международното право и морското право, както се прилага, а не както Турция иска да тълкува произволно, единствена в  света. \r\nСамо в този контекст може да се проведе честен диалог.\" \r\nДоговорът от Лозана наистина предвижда демилитаризация на гръцките острови Лемнос и Самотраки, които са най-близо до пролива Дарданели. Същият договор демилитаризира пролива Дарданелите и два турски острова близо до него. \r\nДоговорът от Монтрьо, подписан през 1936 г., 13 години след Лозана, изрично дава на Турция правото да ремилитаризира тази зона. То не дава изрично на Гърция същото право - никой не знае защо - но Турция по това време изрично и официално призна, че същата разпоредба се прилага и за двата гръцки острова. \r\nГръцките острови Лесбос, Хиос, Самос и Икария бяха частично демилитаризирани с Договора от Лозана. Но договорът позволи на Гърция да запази „обичайния брой” сили, за да осигури мира. Частичната демилитаризация ограничава по същество вида на военната инфраструктура, разрешена на островите: Гърция не може да поддържа военноморска база или да издига укрепления. \r\nДоговорът от Париж през 1947 г. е подписан между 20 съюзници от Втората световна война и Италия. Той даде на Гърция островите Додеканези, като предвижда тяхната демилитаризация. Тълкуването на Гърция е, че тази клауза го обвързва с другите страни по Договора, но не и с Турция, която не е страна по Договора.  Юлиян Марков", "date": "2019.05.12", "title": "Kathimerini: Гърция отговори на изявлението на Турция за егейските острови"}
{"url": "http://www.focus-news.net/news/2019/05/12/2657028/sport-barselona-pobedi-hetafe-s-20-v-predposledniya-krag-na-ispanskata-la-liga.html", "text": "Футбол: Тимът на Барселона победи Хетафе с 2:0 в предпоследния кръг на испанската Ла Лига с гол на Артуро Видал и автогол на Джене от отбора на Хетафе. Така отбора от мадридското предградие излезе извън първата четворка, която осигурява участие в групите на Шампионска лига след като Валенсия победи Алавес с 3:1 и зае четвъртото място с равен брой точки с Хетафе 58. Барселона, Атлетико Мадрид и Реал Мадрид си осигуриха вече участие в най-елитния европейски турнир, след като си гарантираха първите три места.", "date": "2019.05.12", "title": "Спорт: Барселона победи Хетафе с 2:0 в предпоследния кръг на испанската Ла Лига"}
{"url": "http://www.focus-news.net/news/2019/05/12/2657032/sport-roma-pobedi-yuventus-s-20.html", "text": "Футбол: Тимът на Рома победи Ювентус с 2:0 с голове на Флоренци и Джеко, като по този начин запази преднината си пред Торино за класиране за квалификациите за Лига Европа. Торино също победи в неделя Сасуоло с 3:2. Рома заема шестото място с 62 точки, с две повече от Торино. Ювентус вече си гарантира шампионската титла и заедно с Наполи са сигурни участници в груповата фаза на Шампионската лига. Днес се изиграха още три мача от италианската Серия „А“: \r\nСампдория – Емполи  1:2 \r\nФрозиноне – Удинезе  1:3 \r\nСПАЛ – Наполи  1:2", "date": "2019.05.12", "title": "Спорт: Рома победи Ювентус с 2:0"}
{"url": "http://www.focus-news.net/news/2019/05/12/2657030/yeni-safak-turtsiya-predupredi-gartsiya-za-pretentsiite-y-v-egeysko-more.html", "text": "Гърция се опитва да злоупотреби с международни организации, включително НАТО, и да ги привлече в споровете в Егейско море, за да оправдае своите национални позиции, съобщи в неделя външното министерство на Турция, цитирано от турския проправителствен вестник  Yeni Safak . \r\nВ изявление на външното министерство на Турция се казва, че източнобеломорски острови са поставени под демилитаризиран статут по силата на няколко международни споразумения, включително Договора от Лозана от 1923 г. и Парижкия договор от 1947 г. \r\n\"Тези договори забраняват милитаризацията на източните острови на Егейско море. Те са в сила и по този начин са правно обвързващи за Гърция, налагайки правни задължения на тази страна\", се казва в изявлението. \r\n\"Докато споровете за Егейско море между Гърция и Турция се решават чрез двустранни канали, опитите на Гърция, нашия съсед и съюзник, да злоупотребяват с международни организации, включително НАТО, и да ги привлича в тези спорове с цел оправдаване на нейните национални позиции, не са нищо ново ”, добави той. \r\nВъншното министерство заяви, че е договорено, че военните кораби, които работят в Егейско море в рамките на дейността на НАТО, ще се въздържат от посещение на Егейски острови под демилитаризиран статут съгласно международното право, включително с цел зареждане или посещения на пристанища. \r\nВ изявлението се добавя, че тези кораби могат да действат само в Егейско море въз основа на дипломатически разрешения, издадени едновременно от Турция и Гърция за определени зони в морето. \r\nВ него се казва, че дейността на НАТО се осъществява в подкрепа на усилията за спиране на незаконната миграция, дължаща се на хуманитарни проблеми, при съгласието на Турция. \r\n„По този повод ние отново подновяваме призива си към Гърция да сложи край на своята политика на неспазване на международното право, историческите факти и законните права и интереси на Турция и да се откаже от усилията си да създава фактически ситуации\", се казва в изявлението.  Юлиян Марков", "date": "2019.05.12", "title": "Yeni Safak: Турция предупреди Гърция за претенциите й в Егейско море"}
{"url": "http://www.focus-news.net/news/2019/05/12/2657027/the-wall-street-journal-prezidentat-donald-tramp-shte-prieme-viktor-orban-v-beliya-dom.html", "text": "Президентът Доналд Тръмп ще приеме Виктор Орбан в Белия дом, отбелязвайки обръщане на политиката на неговата администрация, обезпокоена от факта, че централноевропейската нация се изплъзва от орбитата на Вашингтон, пише авторитетният американски вестник  The Wall Street Journal . \r\nОрбан, бивш антикомунистически дисидент, който е водил Унгария от 1998 г.насам, с изключение на осем години, първо се отвърна от САЩ в началото на 2000-те, а през 2016 г. стана един от малкото европейски глави на правителствата, които подкрепиха президентския пост на Тръмп.  \r\nНо зад това привидно затопляне се крие безпокойство. Държавният департамент и съветникът по националната сигурност смятат, че премиерът гледа твърде много  към Москва, заявиха представители на САЩ, добавяйки, че е той е приел радушно китайските технологии и инвестиции и се е противопоставил на усилията на Вашингтон да убеди Унгария да купува повече газ от САЩ и по-малко от Русия. \r\nСкоро след атаките от 11 септември президентът Джордж Буш отказа да го покани в Белия дом, след като премиерът не осъди крайно десен депутат, който каза, че САЩ си ги заслужават. \r\nКогато загуби изборите през 2002 г., „Орбан наистина вярваше, че  ходът на Буш допринесе за неговото неочаквано поражение “, каза по онова време Геза Йесенски, посланик в САЩ. \r\nОттогава Орбан лесно печели последните си три последователни вота, а по време на комбинираните си четири мандата обяви за цел да премахне Унгарското общество на социалистите, либералите и глобалистите като част от неговата визия за така наречената нелиберална демокрация, за която той каза, че е вдъхновен от по-авторитарни правителства на Изток. \r\n\"Днес най-успешните страни в света са тези с най-стабилните политически системи\", каза той през април в Казахстан. \"Балансът между Изтока и Запада се е променил.\" \r\nВъпреки че Унгария е член на Организацията на Северноатлантическия договор и е изпратила войски в Афганистан, президентите на САЩ се опитаха да изолират Орбан, включително, в началото и Тръмп. Междувременно руският президент Владимир Путин се среща с него ежегодно, раздавайки похвали на премиера. \r\nТази година посланикът на САЩ в Унгария Дейвид Корнстейн се срещна с Тръмп в частния му клуб във Флорида, за да представи идеята за среща с Орбан, като заяви, че е време за промяна на подхода към премиера, който споделя твърдата позиция на президента за имиграцията. \r\n\"В определен момент трябва да се срещнете\", казва Елени Куналакис, демократ, която е била посланик на президента Обама в Унгария и сега е губернатор на Калифорния. \"Вярвам, че след толкова години без това ниво на контакт, е добре да запазите тези линии на комуникация отворени.\" \r\nСрещата, за която и двете страни заявиха, че няма вероятност да произведе някакви твърди ангажименти, ще направи Орбан последния ръководител на правителството в своя регион посетил Тръмп в Белия дом. \r\nПрез последните 18 месеца САЩ се опитаха да успокоят Орбан, като отмениха помощ, която би финансирала независими медии в селските райони, където на практика единственото телевизионно и радиопокритие е про-правителствено. \r\nВ замяна на това САЩ настояват премиерът да ратифицира споразумение за отбрана, което включва закупуването на американска ракетна система \"земя-въздух\", заедно с диверсифицирането на унгарските електроцентрали от руския газ. Корнстейн настоява Орбан да се откаже от кампанията си за експулсиране на Централноевропейския университет за либерални изкуства, основан от милиардера Джордж Сорос. \r\nТези усилия досега се провалят: Университетът напуска Унгария след години на политика на сплашване, парламентът не е ратифицирал споразумението за отбрана, а Орбан планира да използва нов газопровод, който да донесе повече руски газ. \r\nМакар да е обещал да изпълни един от приоритетите на Тръмп за членовете на НАТО - изразходвайки 2% от брутния вътрешен продукт за отбраната - сега Унгария харчи само половината от тази сума. По време на посещението си тази година държавният секретар Майк Помпео го помоли да ограничи зависимостта на страната от китайската Huawei Technologies Co. за интернет технологията 5G, но неговото правителство отказа. \r\nОрбан посети Пекин през април, за да обсъди две основни железопътни линии, които е обещал да изгради с китайско финансиране. Неговото правителство прие законодателство, което позволява на руската правителствена банка да създаде щаб в Унгария. \r\n„Бих искал да го видя да се приближава към Запада и западните ценности, но имам съмнения“, каза Петър Марки-Зай, бивш съюзник, който стана известен опозиционен лидер. - Просто не бих му вярвал, ако бях господин Тръмп. \r\nГоворителят на Орбан, Золтан Ковач, заяви, че топлото отношение на Орбан към Китай е по-публична демонстрация на политика, която много по-големи западни сили преследват: \"Това, което правим открито, в западна Европа правят без много реклама\".  Юлиян Марков", "date": "2019.05.12", "title": "The Wall Street Journal: Президентът Доналд Тръмп ще приеме Виктор Орбан в Белия дом"}
