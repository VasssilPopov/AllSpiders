{"url": "http://www.focus-news.net/news/2017/10/28/2451614/karlush-moedash-evrokomisar-za-izsledvaniyata-naukata-i-inovatsiite-sluchvashtoto-se-v-ispaniya-e-trudno-za-vsichki-strani.html", "text": "Европейският комисар за изследванията, науката и иновациите Карлуш Моедаш заяви, че драматичните събития и напрежението в Испания заради Каталуния „са много трудни за всички страни“. Той повтори официалната позиция на Европейската комисия, че конституционният ред в страната трябва да надделее, предаде EurActiv.\r\nПо време на пресконференция Моедаш бе попитан за мнение относно новините от Мадрид и Барселона. Роденият в Португалия еврокомисар заяви, че има много приятели в Испания, защото е израснал в близост до границата. Той добави, че Португалия има една от най-старите граници в Европа, останала непроменена от XII век насам. „Трябва да уважаваме страните, такива каквито са, ние трябва да уважаваме конституцията – това е извънредно важно за Европа. Това не е въпрос за Испания“, добави той. \r\n„Чувствам, че случващото се в Испания е трудно за всички страни, но ние като ЕС трябва да защитаваме конституционния ред в Испания“, добави Моедаш.  Виктор Турмаков", "date": "2017.10.28", "title": "Карлуш Моедаш, еврокомисар за изследванията, науката и иновациите: Случващото се в Испания е трудно за всички страни"}
{"url": "http://www.focus-news.net/news/2017/10/28/2451587/haskovo-kmetat-dobri-belivanov-pozdravi-ansambal-zlatna-trakiya-po-povod-30-godishniya-mu-yubiley.html", "text": "Кметът на Община Хасково Добри Беливанов поздрави Фолклорен танцов ансамбъл ”Златна Тракия” по повод 30 годишния му юбилей. Това съобщиха от Община Хасково. Беливанов присъства на концерта на състава тази вечер. Пред препълнената зала кметът на Хасково подчерта значението и постиженията на формацията. По думите му той се е чувствал горд като хасковлия и българин при представянето на танцьорите тази година на централния площад в Брюксел в инициативата „Голямото хоро”. Добри Беливанов връчи плакет с герба на Хасково на ръководителя на ансамбъла Златка Тимонова, с пожелания винаги да представят българския фолклор с толкова завладяващ плам и майсторство. \r\nВ концерта участваха едни от първите танцьори на формацията, редом с най-малките си наследници. Съпроводът бе на Народния оркестър на Община Хасково, с ръководител Димчо Йорданов. Община Хасково финансира ансамбъла с 4 000 лева, по повод неговия юбилей.", "date": "2017.10.28", "title": "Хасково: Кметът Добри Беливанов поздрави ансамбъл ”Златна Тракия” по повод 30 годишния му юбилей"}
{"url": "http://www.focus-news.net/news/2017/10/28/2451588/pencho-markishki-fizik-na-13-noemvri-mozhem-da-vidim-saedinenieto-na-yupiter-i-venera-koeto-chesto-se-asotsiira-s-nlo.html", "text": "На 13 ноември от около 6.15 часа до развиделяване, над източния хоризонт ще се наблюдават двете най-ярки планети Юпитер и Венера във видима близост. Това астрономите наричат „съединение на планетите“. Това е т.нар. зодиакална светлина, която се наблюдава в посока изток. Това каза в интервю за Агенция „Фокус“ физикът в Института по астрономия с Национална астрономическа обсерватория при Българска академия на науките (БАН) Пенчо Маркишки. „Това е видимо сближаване, което обаче е голяма атракция на небето, тъй като това са ярки обекти и хората, които са под открито небе рано сутрин могат ги видят с невъоръжено око, ниско над източния хоризонт“, коментира Маркишки. По думите му това явление обаче често поражда съобщения за наблюдавано НЛО в небето, тъй като масово хората, не познаващи планетите, когато видят тази картина, въображението им заработва и в тяхното съзнание се образуват какви ли не невероятни неща. „Били сме свидетели на такива разкази – за НЛО, за неидентифицирани летящи обекти, за някакви други аномалии в небето. Всъщност става дума за тези две планети, които се наблюдават във видима близост“, каза още Пенчо Маркишки. \r\nЛюба АЛЕКСИЕВА", "date": "2017.10.28", "title": "Пенчо Маркишки, физик: На 13 ноември можем да видим „съединението“ на Юпитер и Венера, което често се асоциира с НЛО"}
{"url": "http://www.focus-news.net/news/2017/10/28/2451589/afp-papa-frantsisk-e-pritesnen-ot-evropeyskata-demografska-kriza.html", "text": "Папа Франциск е притеснен от ниската раждаемост в Европа, и призова за повече подкрепа за младите хора, които подготвят бъдещето си в обществото, предава AFP.\r\n„Една Европа, която се преоткрива като общност със сигурност ще бъде източник на развитие за себе си и света“, заяви папата.\r\n„Европа страда от един период на драматична стерилност. Не само, че има по-малко деца, но и на твърде много им се отрича правото да бъдат родени, защото предоставянето на материалните и културни средства, от които младите хора се нуждаят за бъдещето си, е неуспешно“, подчерта римският понтифик. \r\nСпоред него в момента Европа е „баба, която вече не е фертилна“.\r\nПапата смята, че все пак има една позитивна тенденция за Европа, и тя е, че континентът „все повече се отличава с многообразие от култури и религии“. Франциск предупреди европейците да не „издигат стени от безразличие и страх“, когато става въпрос за мигрантите, които според него са „ресурс, а не тежест“. Симеон Миланов", "date": "2017.10.28", "title": "AFP: Папа Франциск е притеснен от европейската демографска криза"}
{"url": "http://www.focus-news.net/news/2017/10/28/2451590/mbpses-2018-parvoto-balgarsko-predsedatelstvo-na-saveta-na-es-e-otgovornost-na-vseki-grazhdanin-partiya-pravitelstvo-i-opozitsiya.html", "text": "Първото Българско председателство на Съвета на ЕС през първата половина на 2018 г. е отговорност на всеки гражданин, партия, правителство и опозиция. Това се посочва в позиция на Министерството за Българското председателство на Съвета на ЕС (МБПСЕС) 2018, изпратена от пресцентъра на министерството.\r\nПубликуваме пълния текст на позицията без редакторска намеса:\r\n\"Заиграването с председателството като тема на партийни конгреси за съжаление показва пълната липса на национална отговорност и се свежда до опит за скриване на вътрешнопартийни проблеми. Председателството не принадлежи на една или друга партия. То е национална кауза и трябва да обедини усилията на всички ни, така както повелява и посоченият от българския народ девиз на българското председателство: “Съденинението прави силата”. \r\nШенген, равноправно участие в европейската отбрана и въвеждане на еврото (влизане в Еврозона) - това са и продължават да бъдат националните ни приоритети, но съгласно функциите ни на ротационен председател - те НЕ могат да бъдат общоевропейски приоритети. \r\nПредстоящото Председателство не е на самата България, а на Съвета на Европейския съюз, един от съзаконодателите на европейско ниво. В тази връзка всякакви опити за отклоняване на енергията от Европейския дневен ред, забавяне на процеса на приемане на законодателство поради блокиране работата на институциите в държава-ротационен председател заради политическо напрежение и предсрочни избори, е израз на липса на политическа отговорност и далновидност за държавата-членка и за целия ЕС. Ние сме длъжни да демонстрираме стабилност и консолидирани действия.\r\nПредстои много работа и правителството, и всички, които са готови да съдействат, трябва да работим по ключовите законодателни досиета в сферата на труда и социалната политика. Единство, справедливост и политика на сближаване. Те са в основата на визията на България за разработването на инструменти, за да се засили социалното измерение на Европейския съюз с чрез общи ефективни действия. \r\nДебатът за Бъдещето на Европа е свързан и със заетостта, и социалната политика. По време на работата в тези области специално внимание ще се обърне на променящите се реалности в европейските общества – негативни демографски тенденции и застаряващо население, влияние на технологиите върху пазара на труда, негативни ефекти от безработицата, бедност и социално изключване. \r\nХората с увреждания като пълноправни членове на обществото, пряко свързани със съответната Конвенция на ООН и Европейския акт за достъпност, също са част от общия социален фокус. Ще се съсредоточим и върху улесняването на свободното движение на работници и предоставянето на услуги в ЕС като продължим процеса на преразглеждане на регламентите за координация на системите за социално осигуряване и на съществуващите правила за командироването на работници; подобряването на равновесието между професионалния и личния живот на родителите и лицата, полагащи грижи; защитата на работниците от рискове по време на работа. Ще се развиват нови и иновативни подходи на политиката по заетостта с акцент върху младежта, справедливата миграция и по-добрата връзка между образованието, уменията и потребностите на пазара на труда. \r\nБългарското председателство ще работи за създаването на по-добра среда за развитие на социалната икономика, като се търси акцент върху социалните иновации и равните възможности, недискриминацията и равенството между половете и ролята на „Жените в дигиталния свят“.\r\nВ рамките на дебата за следващата Многогодишна финансова рамка ще проучим възможностите за подкрепа от Европейския социален фонд след програмния период 2014-2020 г., като фокусът ще бъде поставен върху опростяване на правилата и засилване на синергията за икономическо, социално и териториално сближаване. Изключително важно е да продължим да подобряваме възможностите за заетост, усилията за социално приобщаване и да насърчаваме образованието, уменията и ученето през целия живот за гражданите на ЕС.\r\nБългарското председателство ще се фокусира върху насърчаването на сравнително новата концепция за ранно детско развитие и подкрепата за семействата и благосъстоянието на децата още от ранна възраст.\r\nБългарското председателство ще допринесе в рамките на Съвета по заетост, социална политика, здравеопазване и потребителски въпроси, и за изпълнението на новия цикъл от процеса на Европейския семестър.\r\nИсторията помни председателства, в които опозицията провокира антагонизъм между партиите, политическа нестабилност, избори по време на председателство, но това не са успешните примери за страните, председателстващи Съвета на Европейския съюз.\r\nНека да се обединим около Председателството като обща кауза и да продължим напред. Защото през изминалите месеци са реализирани множество дискусии в цялата страна на регионално и общинско ниво, има комуникационна стратегия на Министерски съвет с областните управители, работи се активно с центровете \"Европа Директно\" в страната и се провеждат редица обществени дискусии. До този момент са проведени на 30 обществени обсъждания, дебати и дискусии в цялата страна, така както обещахме да реализираме близко до съгражданите ни председателство.\r\n\"Съединението прави силата\". Нека да докажем, че единението ще е нашата сила и мъдростта на нашето Председателство. Да затворим политическите манипулации и да отворим сърцата си за националния интерес. А той е този, който ще утвърди проевропейските ни интереси, за да постигнем единна, силна и дигитална Европа. Как ще го сторим? Чрез консенсус, конкурентоспособност и кохезия/сближаване. Защото всеки от нас, всеки европейски гражданин, Европа иска стабилност, сигурност и солидарност.\r\nИ накрая, защото обичаме да работим с фактите, даваме линк за информация какви точно са ангажиментите на всяка страна-ротационен председател, към които стриктно се придържаме в подготовката по първото Българско председателство: \r\nhttp://www.consilium.europa.eu/bg/council-eu/presidency-council-eu/\".", "date": "2017.10.28", "title": "МБПСЕС 2018: Първото Българско председателство на Съвета на ЕС е отговорност на всеки гражданин, партия, правителство и опозиция"}
{"url": "http://www.focus-news.net/news/2017/10/28/2451591/asharq-al-awsat-sauditskiyat-prestolonaslednik-smyata-che-vaprosat-s-katar-e-dreben-a-voynata-v-yemen-predotvratyava-nadiganeto-na-druga-hizbula.html", "text": "Саудитският престолонаследник Мохамед бин Салман заяви, че спорът на страната му с Катар не се отразява на инвестициите, предава Asharq al-Awsat.\r\n„Катар е много, много, много дребен въпрос“, заяви той пред журналисти.\r\nЗа кризата в Йемен принцът заяви, че войната ще продължи, за да се попречи на хутите да създадат още една „Хизбула“ на саудитските граници.\r\n„Ще я водим докато не сме сигурни, че нищо подобно на Хизбула няма да се случи там, защото Йемен е много по-опасен от Ливан“, заяви той.\r\nЙемен е до „Баб ал Мандаб, тъй че ако нещо се случи там, 10 процента от световната търговия ще бъде прекратена“, предупреди саудитският принц. Симеон Миланов", "date": "2017.10.28", "title": "Asharq al-Awsat: Саудитският престолонаследник смята, че въпросът с Катар е „дребен“, а войната в Йемен предотвратява надигането на „друга Хизбула“"}
{"url": "http://www.focus-news.net/news/2017/10/28/2451592/d-r-minko-evrev-surogatstvoto-otdavna-tryabvashe-da-e-razresheno-v-balgariya.html", "text": "Сурогатството отдавна трябва да е разрешено в България. Това каза в интервю за Агенция „Фокус” д-р Минко Еврев - репродуктивен АГ специалист в Първа САГБАЛ „Св. София”. „Това положение е неморално спрямо онези хора, които поради медицински и независещи от тях причини не могат да имат деца. Знаете ли, двойките, които се нуждаят от сурогатство, са малко и надали са по-вече от 200. Това са едни нещастни хора, които поради някаква медицинска причина (например премахване на матката на жената при онкологично заболяване) не могат да износят деца“, коментира д-р Еврев. По думите му в доста европейски държави се извършва тази медицинска услуга – сурогатството и такива пациенти отиват в чужбина, за да се сдобият с дете. „България е една от малкото страни в ЕС, където това не е разрешено. Не знам защо е забранено сурогатството у нас и никой от колегите, които съм питал, нямат отговор на въпроса. В тези държави, в които тази услуга е забранена, това са страните, в които преобладава религията“, обясни д-р Еврев и коментира, че не смята, че сурогатството трябва да бъде забранено у нас, тъй като не сме толкова дълбоко религиозна страна. \r\nЛюба АЛЕКСИЕВА", "date": "2017.10.28", "title": "Д-р Минко Еврев: Сурогатството отдавна трябваше да е разрешено в България"}
{"url": "http://www.focus-news.net/news/2017/10/28/2451593/sofiya-barzo-proizvodstvo-e-obrazuvano-po-sluchaya-s-postradalata-meditsinska-sestra-izdirva-se-napadatelyat-y.html", "text": "Бързо производство е образувано по случая с пострадал медик. В столичната полиция снощи е получен сигнал за инцидент в болница в София. Според съобщената информация, 18-годишен пациент в една от клиниките е нанесъл удар на дежурна медицинска сестра и е напуснал болницата. Това съобщиха от пресцентъра на МВР. На пострадалата е оказана медицинска помощ, младежът е обявен за издирване. Предприети са процесуално-следствени действия. По случая е образувано бързо полицейско производство.", "date": "2017.10.28", "title": "София: Бързо производство е образувано по случая с пострадалата медицинска сестра, издирва се нападателят й"}
{"url": "http://www.focus-news.net/news/2017/10/28/2451594/reuters-dzheyms-matis-zayavi-che-sasht-ne-mogat-da-priemat-prevrashtaneto-na-severna-koreya-v-yadrena-darzhava.html", "text": "Американският министър на отбраната Джеймс Матис заяви, че не може да си представи приемането на Северна Корея като ядрена сила от страна на САЩ, предава Reuters. Матис предупреди, че развиването на ядрена и ракетна програма от севернокорейския режим няма да засили, а ще подкопае сигурността му.\r\nЮжнокорейският министър на отбраната, който бе на срещата с Матис отхвърли идеята за разполагане на ядрено оръжие на Корейския полуостров като отговор на Пхенян. Симеон Миланов", "date": "2017.10.28", "title": "Reuters: Джеймс Матис заяви, че САЩ не могат да приемат превръщането на Северна Корея в ядрена държава"}
{"url": "http://www.focus-news.net/news/2017/10/28/2451595/pencho-markishki-fizik-prez-noemvri-i-dekemvri-mozhem-da-nablyudavame-tnar-zodiakalna-svetlina-ili-lazhliva-zora.html", "text": "През октомври и ноември месец може да се наблюдава едно интересно явление рано сутрин – от 1 ч. 40 мин. до около 1 ч. 20 мин. преди изгрев слънце. Това е т.нар. зодиакална светлина, която се наблюдава в посока изток. Това каза в интервю за Агенция „Фокус“ физикът в Института по астрономия с Национална астрономическа обсерватория при Българска академия на науките (БАН) Пенчо Маркишки. „Тя предшества зората и затова често пъти я наричат „лъжливата зора“. Това всъщност е едно сияние, което се образува от прахов диск, разположен във вътрешната част на слънчевата система. Там, където обикалят Меркурий и Венера. Този прах е останал още от времето на формирането на слънчевата система – отпреди милиарди години, както и донесен прах от кометите, които преминават през вътрешната част на слънчевата система“, обясни Маркишки. По думите му слънцето, осветявайки този прахов диск, става така, че сутрин в този период преди изгрев можем над източния хоризонт да наблюдаваме такова белезникаво сияние, което е клиновидно с острие на клина, леко наклонено на дясно – към юг. „Това е зодиакална светлина, тъй като се наблюдава на фона на зодиакалните съзвездия. Те официално са 12, но всъщност са 13. Това е видимият път на слънцето през тези съзвездия в целогодишния видим път. Затова се наричат и еклиптични – еклиптиката минава през тях. Рано сутрин, при много добри метеорологични условия, при ясно време, безлунна нощ, каквито условия имаше между 19 октомври и началото на ноември, и отново ще има от 18 ноември до началото на декември“, допълни той и уточни, че това са безлунните периоди на тези два месеца и всеки, който сутрин рано се намира високо в планините и при ясно време може лесно да наблюдава и да фотографира това сияние. „Другият период от годината, когато то се наблюдава най-ясно, е края на зимата – т.е. безлунните нощи на март. Тогава пък е в посока запад“, каза още Пенчо Маркишки.  \r\nЛюба АЛЕКСИЕВА", "date": "2017.10.28", "title": "Пенчо Маркишки, физик: През ноември и декември можем да наблюдаваме т.нар. зодиакална светлина или „лъжлива зора“"}
{"url": "http://www.focus-news.net/news/2017/10/28/2451596/49-iyat-kongres-na-bsp-reshi-partiyata-da-poiska-vot-na-nedoverie-na-kabineta-borisov-3-obzor.html", "text": "49-ият Конгрес на БСП възложи на ПГ на „БСП за България“ да поиска вот на недоверие на кабинета „Борисов“ 3 по тема, разкриваща най-ясно корупционната политика на ГЕРБ. Предложението за вот на недоверие беше направено от лидера на БСП Корнелия Нинова в началото на заседанието. Според нея стъпка за сваляне на ГЕРБ и предсрочни парламентарни избори е именно това. По думите й алтернативността не е само в партийните платформи, а е въпрос за държавност и за държавници. Тя поясни, че ГЕРБ в последните години е еманация на модела, който е резултат на политическите грешки на всички партии, участвали в управлението в последните години на прехода. Корнелия Нинова разкритикува ГЕРБ, че са посегнали на свободата на словото, на мисленето, на мнението. По думите й, ако искаш да разкриеш корупция на управляващите, това вече може и да е престъпление, защото корупцията е обект на национална сигурност. Тя поясни, че според управляващите, ако искаш да протестираш, ти си узурпатор и искаш да правиш държавен преврат. Нинова определи това като ново модерно робство, което се прави от ГЕРБ, която си е присвоила държавата. Тя заяви, че цел на БСП е да освободи народа от веригите на една партия. \r\nСпоред нея елемент на този модел е заличаването на опозицията. Нинова коментира, че това минава през опити тя да бъде приобщена и нахранена, но ако не се поддаде, се преминава към втората фаза - разбиването и обезличаването й. Според нея именно на втората фаза се дължи вътрешнопартийният дебат в БСП през последния месец. \"Мислех много, откакто започна тази дискусия. Мислех си, че атакувате лидера, защото сте обидени от промените, които направихме. Сега обаче считам, че не е така. Следейки внимателно вашите позиции от телевизиите, вие не атакувате лидера в лично качество, вие атакувате посоката на партията, атакувайки програма, платформи, изразявайки позиции против битката с едрия бизнес, борбата с корупция и това минава през смяната на лидера\", каза Нинова. \"Кой е партията? Не ръководството, а членовете на партията! Вие сте техните представители от цялата страна. Моля да споделите с нас, с Конгреса, да кажете на обществото извън тази зала – разцепени ли са организациите по места. Разделени ли са нашите членове. Ако да, кажете по каква линия сме разделени, ако не - моля да ни информирате и нас, и българските граждани от чие име, 9 души наши другари изразяват публично такива позиции“, каза Нинова. „Публичният дебат беше сведен до вот на доверие на лидера. Ако само това беше въпросът, той е лесен за решаване“, посочи Нинова. Тя попита критиците си дали укоряват лидера или оспорват решения на върховния орган на партията за промяна в Устава за мандатност на депутатите. \"Кой е отстрелян от партията другари, ами никой. Всички, които твърдят, че са изгонени са делегати на Конгреса, членове на Националния съвет, председатели и членове на комисиите в Националния съвет, сътрудници на парламентарната група и на депутатите. Какво не са – не са единствено депутати\", заяви лидерът на БСП. Тя коментира и критиките, че има много млади и неподготвени кадри в Изпълнителното бюро и в парламента и посочи, че да се дава път на младите отново е решение на най-висшия орган.  „Уважаеми другарки и другари, скъпи българи извън тази зала, ако усетите, че вашият партиен или държавен водач го е докарал до там да се скрие отзад зад вас и да ви бута, махайте го веднага - този човек не става. Лидерът седи отпред, лидерът води и поема първия удар, но само ако има зад гърба си силна, единна, смела и обща армия - нашата - БСП. Питаха ме ще искам ли вот на доверие, за да се укрепя? Не, разбира се, няма да употребявам партията и да свиквам Конгрес, за да се укрепя. Доказах ви, че не съм за поста\", каза Нинова и посочи, че е можела да използва момента и да подаде оставка, да отиде на пряк избор в партията от всички членове и да го спечели. „Щях да се върна след два месеца и отново щях да съм председател, ако мислех за себе си, но председател на какво? На една партия, в която два месеца вътрешнопартийни интриги и лобита са ровили сред вас - организациите. На кой лидер му е нужна такава партия? Немислейки за себе си, а за партията ви казах - нямам дребна амбиция за лична облага, за личен пост, но имам голяма амбиция да променим България“, каза Корнелия Нинова.  \r\nДелегатите на Конгреса номинираха Сергей Станишев за кандидат за президент на ПЕС. Конгресът на БСП прие доклада „Председателството на Съвета на ЕС - възможност за България\".  Конгресът прие и алтернативния проект за държавен бюджет на БСП. Сред основните акценти в алтернативния проект за държавен бюджет на партията са промяна в данъчната система, нов статут на болниците и отпадане на принципа „парите следват ученика“ в образованието. Най-висшият партиен орган утвърди за делегирани членове на Националния съвет двама души: Георги Чакъров от БСП Велико Търново на мястото на Валентин Ламбев и Любомир Паунов от БСП Пловдив – град на мястото на проф. Красимир Мурджев. \r\nЗаседанието на 49-ия Конгрес бе свикано по решение на Националния съвет на БСП на основание чл. 31, ал. 2 и ал. 9 от Устава на партията на 15 октомври. То започна с регистрирани 609 делегати, при избрани 782 и бе под мотото „БСП -алтернатива за България\". Заради Конгреса на партията бе забранен престоят и паркирането на пътни превозни средства, с изключение на автобусите превозващи участниците в мероприятието на бул. „Витоша” между пилоните на НДК и бул. „Патриарх Евтимий”.\r\nДеница КИТАНОВА", "date": "2017.10.28", "title": "49-ият Конгрес на БСП реши партията да поиска вот на недоверие на кабинета \"Борисов\" 3 (ОБЗОР)"}
{"url": "http://www.focus-news.net/news/2017/10/28/2451597/predstoyashti-mezhdunarodni-sabitiya-za-29-oktomvri-agentsiya-fokus.html", "text": "В Барселона ще се проведе демонстрация за единството на Каталуния.\r\n*** Парламентът на Иракски Кюрдистан ще се опита да открие решение по въпроса за спорните територии с централното правителство на Ирак.\r\n*** Ръководителят на Службата на ООН по хуманитарните въпроси , Марк Уолкок ще посети Саудитска Арабия, където ще обсъди хуманитарната ситуация в Йемен.\r\n*** Генералният директор на Международната агенция по атомна енергия Юкия Амано ще проведе среща с представители на иранските власти, за да обсъди ядреното споразумение от юли 2015 г. \r\n*** Президентът на Филипините Родриго Дутерте ще замине на посещение в Япония, където ще се срещне с нейния министър-председател Шиндзо Абе. \r\n***", "date": "2017.10.28", "title": "Предстоящи международни събития за 29 октомври (Агенция \"Фокус\")"}
{"url": "http://www.focus-news.net/news/2017/10/28/2451598/nimh-oranzhev-kod-za-silen-vyatar-e-obyaven-v-14-oblasti-v-stranata-za-29-oktomvri.html", "text": "Оранжев код за силен вятър е обявен в 14 области в страната. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Оранжевият код е в сила за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Варна и Добрич.\r\nВ областите Видин, Монтана, Враца, Плевен, Ловеч, Габрово, Велико Търново вечерта вятърът ще се ориентира от запад-северозапад. Ще се усилва и през нощта скоростта на поривите ще достигат 28-30 м/сек. В областите Русе, Търговище, Разград, Силистра, Шумен, Варна и Добрич - през деня ще духа силен запад–югозападен вятър. Вечерта ще се ориентира от запад-северозапад и още ще се усили. През нощта скоростта на поривите ще достига 28-30 м/сек.\r\nОранжев код за силен вятър над морето ще е в сила утре и за крайбрежието в област Добрич. Вълнението на морето северно от н. Калиакра ще се усили до 4 бала.\r\nЖълт код за силен вятър е обявен в 5 области – София -град, София област, Перник, Кюстендил и Благоевград. В тези области вечерта вятърът ще започне да се ориентира от северозапад и ще се усилва. През нощта срещу понеделник се очакват пориви до 22–24 м/с.", "date": "2017.10.28", "title": "НИМХ: Оранжев код за силен вятър е обявен в 14 области в страната за 29 октомври"}
{"url": "http://www.focus-news.net/news/2017/10/28/2451599/plovdiv-obnovenata-kucheshka-ploshtadka-v-park-rozariuma-veche-se-izpolzva-aktivno-ot-desetki-stopani-na-kucheta.html", "text": "Обновената кучешка площадка в парк „Розариума“ на Гребната база в Пловдив вече се използва активно от десетки стопани на кучета. Това съобщиха за Радио „Фокус“ – Пловдив от администрацията на район „Западен“. Днес собствениците на кучета са получили подаръци и съвети от професионален треньор на кучета за правилното използване на съоръженията на площадката.\r\nКучешката площадка беше обновена от служители на район „Западен“, в партньорство със спонсор. Тя е специално оградена и оборудвана с уреди за трениране и игра, така че собствениците и техните кучета да могат да възпитават своите любимци, докато се забавляват активно. С модернизирането на площадката от администрацията продължават работата по обновяването на парк „Розариума“ край Гребната база. След като бе основно ремонтиран, той за кратко време се превърна в предпочитано място за отдих и игри за малки и големи.\r\nТони МИХАЙЛОВ", "date": "2017.10.28", "title": "Пловдив: Обновената кучешка площадка в парк „Розариума“ вече се използва активно от десетки стопани на кучета"}
{"url": "http://www.focus-news.net/news/2017/10/28/2451600/anadolu-agency-v-istanbul-sa-zadarzhani-chetirima-dushi-po-podozrenie-za-chlenstvo-v-islyamska-darzhava.html", "text": "Турската полиция е задържала четирима души, включително две жени, за които се подозира, че са били членове на „Ислямска държава“ и че са планирали нападение срещу търговски център в Истанбул, предава  Anadolu Agency.\r\n„Заподозрените са задържани на паркинг в истанбулския квартал „Байрампаша“, който е в европейската част на града“, съобщава анонимен източник от турската полиция. „Единият от заподозрените е прострелян в крака по време на операцията и е закаран в болница“, добави той. Виктор Турмаков", "date": "2017.10.28", "title": "Anadolu Agency: В Истанбул са задържани четирима души по подозрение за членство в „Ислямска държава“"}
{"url": "http://www.focus-news.net/news/2017/10/28/2451601/tanya-taseva-obshtina-simitli-arheolozi-ot-ban-prouchvat-istoricheskoto-nasledstvo-v-obshtinata.html", "text": "Екип от археолози от Българската академия на науките (БАН) проучва историческото наследство в община Симитли, а кметът Апостол Апостолов е обещал финансиране за работа по проучване на терен и разкопки при наличие на интересни артефакти. Това съобщи за Радио „Фокус“-Пирин Таня Тасева, експерт в направление „Връзки с обществеността“ в Община Симитли. „Изследователите са се срещнали с кмета, в неформален разговор споделиха резултатите от работата си през последните седмици, откакто са се установили в Симитли. Кметът Апостолов насочи вниманието на археолозите към малките населени места в общината. Тросково, Мечкул, Сенокос, Ракитна пазят изключително богатство, което никога не е проучвано“, каза Тасева. \r\nПо думите й е бил обсъден и вариант за археологически разкопки на старата базилика край село Крупник, както и възстановяване на музейната сбирка в селото. Изследователите са единодушни, че общината е богата на исторически и природни забележителности, които са подходящи за културен и религиозен туризъм.\r\n“Проучванията в симитлийско са за попълване на археологическата карта на България. В екипа са изследователи от Националния археологически музей и Националния природонаучен музей към Българската академия на науките, Нов български университет, Регионален исторически музей-Благоевград и други специалисти в областта на археологията, историята, нумизматиката и картографията. Ръководител на проекта е Методи Златков от Националния археологически институт с музей към БАН“, посочи Тасева.\r\nЛора КАЛЧЕВА", "date": "2017.10.28", "title": "Таня Тасева, Община Симитли: Археолози от БАН проучват историческото наследство в общината"}
{"url": "http://www.focus-news.net/news/2017/10/28/2451402/predstoyashti-sabitiya-v-stranata-za-28-oktomvri-agentsiya-fokus.html", "text": "***\r\nОт 10.00 часа в зала 1 на НДК ще се проведе заседание на 49-я Конгрес на БСП.\r\n***\r\nОт 10.00 часа в Департамент за информация и усъвършенстване на учителите, бул. Цар Борис III, № 224, ще се проведе Кръгла маса на тема: \"Гражданските организации и българите в Бесарабия, Таврия и Крим\".\r\n***\r\nОт 11.00 часа в Детско-юношеския отдел на Столична библиотека ще бъде официално открита многоезичната пътуваща изложба „Пипи Дългото чорапче и езиците на Европа\". \r\n***\r\nОт 11.00 часа в Детския отдел на Столична библиотека ще бъде открита изложбата „Пипи Дългото чорапче и езиците на Европа“.\r\n***\r\nОт 14.00 часа в СО, район „Красна поляна“, ще се състои работна среща за споделяне на опит при работа с деца в риск от отпадане от училище и с ниска мотивация за учене.\r\n***\r\nОт 16.00 часа в галерия „Сердика“ ще се проведе поетичен рецитал на Александра Ивойлова в рамките на изложбата на Таня и Красимир Цанови „Двуизмерно-Триизмерно\".\r\n***\r\nВ следобедните часове в събота на бул. „Витоша“ ще се състои протест на вегани, който цели да привлече вниманието на хората към насилието над животни.\r\n***\r\nОт 09.00 часа в зала „Скаптопара“ Благоевград ще бъде домакин на XIV Международен турнир по спортна гимнастика „Любчо Солачки“.\r\n***\r\nВ клуба на ВМРО – Варна ще бъде проведена пресконференция на народния представител, заместник-председател на ПГ на „Обединени патриоти“ и заместник-председател на ВМРО Искрен Веселинов.\r\n***\r\nОт 10.30 часа в Зала № 1 на Фестивален и конгресен център – Варна ще се проведе тържествена промоция на Випуск 2017 на Медицински колеж -Варна.\r\n***\r\nОт 13.00 часа в клуба на ВМРО - Варна, ул. „Цар Симеон I” №26, ще се състои пресконференция на заместник-председателя на ВМРО и заместник-председател на ПГ „Обединени патриоти\" Искрен Веселинов.\r\n***\r\nОт 11.00 часа в читалище „Искра” ще гостува премиерният спектакъл на Държавен куклен театър – Русе „Мечо Пух“ по Алън Милн.\r\n***  \r\nОт 11.00 часа в  малка зала на МДТ „К.Кисимов“ ще бъде представен детски театрален спектакъл „Тримата братя и златната ябълка“.  \r\n***\r\nОт 10.30 часа в куклена зала на ДКТ ще се играе „Приключение на горската полянка“. \r\n***\r\nОт 16.00 часа в клуб на пенсионера в с. Бели извор ще се проведе кулинарен конкурс „Тиквени изкушения“. \r\n***\r\nОт 09.00 часа на площада в град Генерал Тошево ще се състои протест срещу инвестиционното намерение за добив на шистов газ в региона.\r\n***\r\nОт 10.00 до 17.00 часа в зала 3 на Младежки център ще се проведе обучение „Основи в програмирането“. \r\n***\r\nОт 12.00 часа на централния градски площад ще се проведе конкурс по приложно изкуство „Парад на хвърчилата\".\r\n***\r\nВ Аграрния университет ще се проведе ХІ Есенна изложба на Бели и Вакли Маришки овце.\r\n***\r\nОт 16.00 часа в Конферентната зала на Хотел „Екзотик\", с.Марково, ще се състои пресконференция на ПП ДОСТ след заседание на Националния съвет на партията.\r\n***\r\nОт 16.00 часа в Дома на киното на ул.„Гладстон“ ще започне благотворителна прожекция на филма „Мост към Кристо“ в подкрепа на децата с лицеви аномалии. Инициативата е съвместна между БМЧК и „Асоциация лицеви аномалии“.\r\n***\r\nОт 17.00 часа в „Мол Марково Тепе“ ще се състои концерт на Владимир Ампов – Графа по повод първия рожден ден на търговския център. \r\n***\r\nОт 19.30 часа в междублоковото пространство на ул. „Ландос“ в район „Източен“ ще се открие фестивалът LUMMIX. 20 деца и младежи от „Столипиново“ ще покажат таланта и творческите си умения чрез магията на светлината, музиката и танците. \r\n***\r\nОт 18.00 часа в зала Филхармония ще започне Шестата Национална хорова среща.\r\n***\r\nВ севлиевското село Сенник ще започнат честванията по повод 125-та годишна от рождението на Дан Колов. От 10.00 часа пред паметника на Дан Колов ще бъде отслужена панихида в негова памет и ще бъдат положени венци и цветя. Предвидено е и посещение в дома-музей на бореца. От 11.00 часа в салона на Народното читалище “Климент Охридски – 1988” ще бъде открита фотоизложба и представен документален филм, посветени на живота на “балканския лъв”.\r\n***\r\nОт 10.30 часа пред читалище „Проф.д-р Асен Златаров“ – с. Смилян ще се открие 15-тото издание на Празника на фасула в село Смилян.\r\n***\r\nМестната група на „Грийнпийс“ – България в Стара Загора организира почистване на Старозагорските бани. Територията, определена за почистване е пътеката покрай реката.\r\n***\r\nОт 09.00 часа ще се проведе Петнадесети Национален Открит Турнир по Таекуон-до за купа „Багатур - Стара Загора\".\r\n***\r\nОт 10.00 часа в НЧ „Св. Климент Охридски – 1858 г.“ ще се състои национален конкурс „Млад краевед-родоизследовател“. \r\n***\r\nОт 11.00 часа на площад „Олимпийски“ ще бъде открит „Картоф Фест в Чепеларе“.\r\n***\r\nОт 11.30 часа в Регионалния пресклуб на БТА ще се състои пресконференция на ръководството на Синдикат „Висше образование и наука” към КНСБ. \r\n***\r\nОт 12.00 часа в концертната зала на Младежкия дом ще се състои официалното откриване на Националния конкурс за млади изпълнители на популярна музика „Съзвездие 2017“.", "date": "2017.10.28", "title": "Предстоящи събития в страната за 28 октомври (Агенция „Фокус”)"}
{"url": "http://www.focus-news.net/news/2017/10/28/2451403/es-i-zapadnite-balkani-obedinyavat-usiliya-za-spravyane-s-predizvikatelstvata-pred-sigurnostta-obzor.html", "text": "Сътрудничеството между Европейския съюз и страните от Западните Балкани за справяне с предизвикателствата пред сигурността бе тема на годишната министерска среща ЕС-Западни Балкани в областта на правосъдието и вътрешните работи, която се проведе в София. Форумът е част от календара на Естонското председателство на Съвет на ЕС и в него участваха министрите на правосъдието и вътрешните работи на Естония, Австрия, Албания Босна и Херцеговина, Косово, Македония и Черна гора, представители на Сърбия, европейските комисари по правосъдие и по вътрешни работи, представители на Генералния секретариат, европейските агенции, регионални и международни организации. Като общи проблеми бяха очертани незаконната миграция, тероризма, радикализацията, трафика на хора и оръжия, както и организираната престъпност. \r\nМинистърът на вътрешните работи на Естония Андерс Анвелт подчерта, че сред първите приоритети на ЕС е справянето с каналджийството и именно затова е от изключителна важност изграждането на ефективно сътрудничество за управление на маршрута през  Западните Балкани, както и обменът  на информация за оперативното съдействие между правоприлагащите органи в отделните страни. „Тази кръгла маса потвърди, че всички сме отдадени на ангажимента си за ефективен отговор  на предизвикателствата пред  вътрешната и международна сигурност“, заяви министър Анвелт. \r\nЕвропейският комисар по миграция, вътрешни работи и гражданство Димитрис Аврамопулос отбеляза от своя страна, че маршрутът  през  Западните Балкани момента е относително стабилен и вторичните миграционни потоци са спаднали, но това не означава, че организираните престъпни групи и каналджиите са прекратили своите действия. Той посочи, че в рамките на  формата е обсъдено  сътрудничеството с  Европол, както и прилагането на Споразуменията за повторно приемане между Западните Балкани и ЕС, което по думите му е  важен  инструмент за намаляването на обема на незаконната миграция. Според еврокомирася Актуализираният механизъм за отмяна на визите е инструмент, който все още няма нужда да използван. Той уточни, че до 2021 г. ще влезе в сила новата система на ЕС за информация за пътуванията и разрешаването им (ETIAS), която допълнително ще улесни мерките за борба с незаконната миграция. По думите му целта е да се укрепи  капацитетът за управление на рисковете в областта на сигурността и миграцията и едновременно с това да не бъдат ограничавани правата хората. „Системата не е визов режим, а по-опростен механизъм за сигурност, който дава възможност на гражданите да пътуват от региона към страни от Западна Европа“, обясни еврокомисарят и потвърди намерението за запазване на близостта, тясното сътрудничество и улесняване на мобилността, както за хора от Западните Балкани, така и от ЕС. По отношение на  противодействието на тероризма Димитрис Аврамопулос отчете укрепване на сътрудничеството в този аспект. „Имаме по-добра организация за гарантиране сигурността на външните граници, подобрили сме обмена на информация, ограничили сме региона, в който действат терористите. Сега трябва да надграждаме, особено по проблеми като противодействието на радикализацията, чуждестранни бойци и контрабандистите на оръжие”, посочи той. „Всички споделяме общ дух на отговорност и сме решени да направим повече в бъдеще за сигурността на гражданите и на държавите, за да отпразнуваме един ден присъединяването на страните от Западните Балкани към европейското семейство“, каза в заключение Аврамопулос. \r\nМинистърът на вътрешните работи на България Валентин Радев от своя страна определи като особено полезни дискусиите в рамките на сесиите. „Тези контакти са от изключително значение по отношение на увереността на колегите от Западните Балкани да продължат да бъдат активни, за да могат да се присъединят към ЕС, когато изпълнят критериите.  По ред въпроси е важно участието на всички държави в региона, особено по отношение на темите, свързани с миграцията, тероризма, радикализацията, трафика на оръжия“, коментира той. В рамките на участието си в Годишната министерска среща министър Валентин Радев представи пред колегите си приоритетите на страната за предстоящото председателство на Съвета на ЕС.", "date": "2017.10.28", "title": "ЕС и Западните Балкани обединяват усилия за справяне с предизвикателствата пред сигурността (ОБЗОР)"}
{"url": "http://www.focus-news.net/news/2017/10/28/2451404/washington-post-kak-reagiraha-vodeshti-ispanski-polititsi-na-deklaratsiyata-za-nezavimost-na-kataluniya.html", "text": "Премиерът на Испания Мариано Рахой обяви в петък, че ще разпусне каталунския регионален парламент, ще уволни министрите от местното правителство, ще установи контрол над местната полиция, само няколко часа, след като Каталуния официално обяви независимост от Испания, пише авторитетното американско издание Washington Post.\r\nОсвен Рахой, който представлява управляващата Народна партия на Испания, се изказаха и представители на другите испански партии. \r\nПедро Санчес, лидер на испанската Социалистическа работническа партия заяви, че въпреки несъгласието му с правителството на Рахой, „изправени пред предизвикателство за териториалната цялост на Испания, не може да има никакъв нюанс. Испания без Каталуния и обратното ще са осакатени Испания и Каталуния“.\r\nНахлуването на празнуващи тълпи в каталунския парламент накара Даниел Фернандес, член на Каталунската социалистическа партия, която се противопоставя на отделянето на региона от Испания, да попита: „Какво е това? Щурмът на Бастилията?“\r\nПабло Иглесиас, лидер на лявата партия „Подемос“, който защитаваше правото на каталунците да проведат плебисцит, се включи към хора от критики срещу каталунските лидери. „Ние сме срещу обявяването на независимост, не само, защото това е незаконно, но и защото е погрешно“, каза той. Според него, референдумът от 1 октомври е бил важен, „но не им дава право да обявят независимост“. Иглесиас мисли, че прилагането на член 155 от испанската конституция, „ще подкопае основите на съвместния живот“ на испанците и каталунците.\r\nКарлос Каризоса от „Партията на гражданите“ сравни обявяването на независимост с преврат. Визирайки Пучдемон, той каза: „Ти, президенте, си бил за независимост през целия си живот. Целият този план вече е явен“.\r\n„Твоето движение е чисто популистко, пълно със заблуждения, които реалността разруши. Готов си да жертваш всичко, в името на твоя чист фанатизъм“, заяви Алехандро Фернандес, каталунски депутат от управляващата в Испания Народна партия.\r\nПревод и редакция:", "date": "2017.10.28", "title": "Washington Post: Как реагираха водещи испански политици на декларацията за незавимост на Каталуния"}
{"url": "http://www.focus-news.net/news/2017/10/28/2451405/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Още преди гласуването на декларацията за независимост, огромно множество се беше събрало пред сградата на каталунския регионален парламент в Барселона. Те очакваха исторически ден за Каталуния, пише авторитетното американско издание The New York Times.\r\nМного хора се бяха загърнали със знамето на областта и гледаха парламентарния дебат на два големи екрана, аплодирайки по време на речите на депутатите подкрепящи независимостта и освирквайки техните опоненти. Когато се стигна до затишие, тълпите преминаха през серия от песнопения за независимост.\r\n„Испански окупатори“, беше един от слоганите на тълпата, визиращ полицаите, които се опитаха да попречат със сила на провеждането на референдума от 1 октомври. „Напуснете Каталуния“, призоваваха те.\r\nПо улиците пред каталунското народно събрание в Барселона, недалеч от празнуващите независимост тълпи, малко на брой жители на града  изразиха несъгласието си с действията на местното ръководство. Според тях, референдумът от 1 октомври не е дал легитимност на каталунското правителство да гласува отделяне от Испания.\r\nРесторантьорът Федерико Есколар, на 53 години, заяви, че много хора, които не желаят отделяне, не са отишли до избирателните секции на 1 октомври. „Това не беше правилен референдум. Той беше незаконен“, подчерта Есколар, докато пушеше цигара пред заведението си.\r\nВървейки към близката станция на метрото, Кристина Хуана, 38-годишна социална работничка, се съгласи с това мнение. „Нито Пучдемон, нито каталунското правителство, знаят точно какво е мнението на народа на Каталуния“, заяви тя.\r\n*** Премиерът на Испания Мариано Рахой обяви в петък, че ще разпусне каталунския регионален парламент, ще уволни министрите от местното правителство, ще установи контрол над местната полиция, само няколко часа, след като Каталуния официално обяви независимост от Испания, пише авторитетното американско издание Washington Post.\r\nОсвен Рахой, който представлява управляващата Народна партия на Испания, се изказаха и представители на другите испански партии. \r\nПедро Санчес, лидер на испанската Социалистическа работническа партия заяви, че въпреки несъгласието му с правителството на Рахой, „изправени пред предизвикателство за териториалната цялост на Испания, не може да има никакъв нюанс. Испания без Каталуния и обратното ще са осакатени Испания и Каталуния“.\r\nНахлуването на празнуващи тълпи в каталунския парламент накара Даниел Фернандес, член на Каталунската социалистическа партия, която се противопоставя на отделянето на региона от Испания, да попита: „Какво е това? Щурмът на Бастилията?“\r\nПабло Иглесиас, лидер на лявата партия „Подемос“, който защитаваше правото на каталунците да проведат плебисцит, се включи към хора от критики срещу каталунските лидери. „Ние сме срещу обявяването на независимост, не само, защото това е незаконно, но и защото е погрешно“, каза той. Според него, референдумът от 1 октомври е бил важен, „но не им дава право да обявят независимост“. Иглесиас мисли, че прилагането на член 155 от испанската конституция, „ще подкопае основите на съвместния живот“ на испанците и каталунците.\r\nКарлос Каризоса от „Партията на гражданите“ сравни обявяването на независимост с преврат. Визирайки Пучдемон, той каза: „Ти, президенте, си бил за независимост през целия си живот. Целият този план вече е явен“.\r\n„Твоето движение е чисто популистко, пълно със заблуждения, които реалността разруши. Готов си да жертваш всичко, в името на твоя чист фанатизъм“, заяви Алехандро Фернандес, каталунски депутат от управляващата в Испания Народна партия.\r\n*** Представители на Кюрдското регионално правителство и иракските власти преговарят, но все още не са обявили примирие, пише Washington Examiner. Тази информация бе разкрита от американския полковник Райън Дилън, който е говорител на водената от САЩ коалиция срещу „Ислямска държава“.\r\nПо-рано полковник Дилън каза, че между двете сили е обявено примирие, но след това се поправи и подчерта, че става въпрос за преговори, а не официално прекратяване на огъня.\r\n*** Бившият вицепредседател на Европейската комисия и комисар по въпросите на разширяването Гюнтер Ферхойген разкритикува германския канцлер Ангела Меркел и протаканите десетилетия наред преговори за турското членство в Общността, отбелязва вестник Daily Sabah.\r\n„Европейският съюз се нуждае от Турция, може би повече, отколкото Турция се нуждае от него\", подчерта Ферхойген в рамките на срещата на високо равнище „Международен симпозиум на 15 юли и държавния преврат - глобални въздействия, медии и демокрация\", проведена в турската провинция Коджаели. \r\nТурция кандидатства за членство в Европейската икономическа общност (ЕИО), предшественик на ЕС, през 1987 г. Тя бе допусната като кандидат за членство в ЕС през 1997 г., а преговорите за присъединяване започнаха през 2005 г. За да стане част от Общността, Турция трябва успешно да приключи преговорите с ЕС по общо 35 глави, които включват реформи и приемане на европейски стандарти.\r\n„Турция бе дискриминирана\" по време на присъединителния процес, отбеляза Ферхойген. \r\n„Вятърът на промяната в ЕС задуха още през 2005 г. Турция бе превърната в изкупителна жертва за поражението на референдума за европейската конституция\", коментира германският политик, допълвайки, че Блокът е загубил интерес към разширяването, и че „навсякъде в Европа има умора от разширяването\".\r\nФерхойген разкритикува германския канцлер Ангела Меркел за позицията й за турското членство в ЕС. \r\n„Бях абсолютно шокиран, че германският канцлер Ангела Меркел в прочутия телевизионен дебат преди германските избори заяви, че никога не е подкрепяла присъединяването на Турция\", призна Ферхойген. Това я прави „ненадежден“ политик, допълни германецът. \r\nСъщевременно той припомни, че сделката за бежанците между Брюксел и Анкара бе постигната „в резултат на нейното искане и нейната инициатива\".", "date": "2017.10.28", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/10/28/2451406/la-vanguardia-demonstratsiyata-za-edinstvo-na-ispaniya-i-kataluniya-v-barselona-sabra-400-dushi.html", "text": "Привържениците на единството на Испания и Каталуния излязоха на демонстрация против едностранното обявяване на независимост на североизточния испански регион в петък вечерта, като испанското издание La Vanguardia съобщи, че шествието е събрало около 400 души.\r\nВ демонстрацията са участвали основно млади хора. Тяхната акция се е провела на една от главните улици в центъра на Барселона. Според данните на изданието, маршът е протекъл „без инциденти и без да влияе на трафика“.\r\nПревод и редакция:", "date": "2017.10.28", "title": "La Vanguardia: Демонстрацията за единство на Испания и Каталуния в Барселона събра 400 души"}
{"url": "http://www.focus-news.net/news/2017/10/28/2451407/tass-rusiya-razglezhda-prilaganeto-na-otvetni-merki-na-ogranicheniyata-po-otnoshenie-na-rt-i-sputnik.html", "text": "Правителството на Русия разглежда варианти за ответни мерки на решението на компания „Туитър“ да спре всички реклами на телевизионния канал RT и информационната агенция Sputnik. Това заяви в петък официалният представител на Министерството на външните работи на Русия Мария Захарова, пред кореспондент на ТАСС. \r\n„В момента разглеждаме вариантите. При нас има такова понятие като междуведомствено съгласуване, защото подобни мерки предполагат възприемането на консолидирана позиция, която ще бъде основана, без съмнение, на руското законодателство“, заяви тя.\r\n„Това не е по наше желание“, добави Захарова, която се намира в Аржентина, за да участва в първите консултации на пресслужбите на външните ведомства на двете страни. Според нейните думи, конкуренцията в информационната сфера трябва да е между медиите, на основата на качеството на предлаганите материали. „Използването на административни мерки, а още повече целият арсенал на спецслужбите на САЩ – това вече не е игра по правилата, а бой без правила. Ще отговорим именно на това“, подчерта представителят на руското външно ведомство.\r\nПревод и редакция:", "date": "2017.10.28", "title": "ТАСС: Русия разглежда прилагането на ответни мерки на ограниченията по отношение на РТ и Спутник"}
{"url": "http://www.focus-news.net/news/2017/10/28/2451408/the-telegraph-kataluntsite-barzat-da-sazdadat-nova-parichna-edinitsa-i-ikonomicheska-baza-za-nezavisimata-si-darzhava.html", "text": "Новообявената Република Каталуния бърза да сглоби икономическата машина на независима държава, след като регионалният парламент подкрепи декларацията на независимост от Испания, но донкихотовското начинание се сблъсква с опустошително контраатака на испанската държава в рамките на няколко дни, пише британското консервативно издание The Telegraph.\r\nГолемите световни финансови институции вече не са убедени, че испанският премиер Мариано Рахой може да се справи с кризата, пишат от изданието. Според редакцията на Телеграф, да обявиш, че ще използваш член 155 от испанската конституция е едно, а съвсем друго е да подчиниш отцепилия се регион.\r\nАнтонио Монтийа от Citigroup заяви, че каталунските лидери са обявили „открит бунт срещу испанската държава“, който ще предизвика драстичен отговор, имащ своя собствена ужасна логика и съдържащ риска да извади ситуацията изпод контрол.\r\n„Може да последват ожесточени сблъсъци и гражданско неподчинение. Не вярваме, че ситуацията ще ескалира до гражданска война, но определено съществува голям риск“, добави той.\r\nПревод и редакция:", "date": "2017.10.28", "title": "The Telegraph: Каталунците бързат да създадат нова парична единица и икономическа база за независимата си държава"}
{"url": "http://www.focus-news.net/news/2017/10/28/2451409/mvnr-na-rusiya-pozitsiyata-na-moskva-po-vaprosa-za-kataluniya-ostava-nepromenena.html", "text": "Позицията на Москва по въпроса за Каталуния остава неизменна и последователна, заяви в петък официалният представител на Министерството на външните работи на Русия Мария Захарова, пред РИА Новости.\r\n„Нашата позиция по този въпрос е последователна и не се е променила. Ние я публикувахме нееднократно на официалната страница на МВнР на Русия“, заяви Захарова, отговаряйки на въпрос за решението на каталунските власти да обявят независимост от Мадрид.\r\n„Тази позиция беше огласена още преди референдума, по време на референдума и веднага след него, а освен това, нееднократно, когато бяха предприемани съответни ходове от страна на Мадрид и регионалните представители. Искам да подчертая още веднъж – нашата позиция не се е изменила“, подчерта представителят на руското външно ведомство.\r\nПозицията на руското МВнР се заключава в това, че ръководейки се от основополагащите принципи на международното право, Русия разглежда събитията в Каталуния като вътрешен проблем на Испания. Освен това, от Москва изразяват надежда, че ситуацията ще бъде разрешена чрез диалог и в рамките на испанското законодателство, „в интересите на единна и просперираща Испания, при съблюдаването на гарантираните права и свободи на всички граждани на тази страна“.\r\nПревод и редакция:", "date": "2017.10.28", "title": "МВнР на Русия: Позицията на Москва по въпроса за Каталуния остава непроменена"}
{"url": "http://www.focus-news.net/news/2017/10/28/2451410/the-guardian-ispanskiyat-premier-razpusna-katalunskiya-parlament-i-obyavi-data-za-novi-regionalni-izbori.html", "text": "Испанското правителство пое управлението над Каталуния, разпусна регионалния парламент и обяви дата за нови избори, след като депутатите в каталунския парламент гласуваха в полза на основаването на независима република, тласкайки най-тежката политическа криза в Испания от 40 години насам към нови и опасни нива, пише британското левичарско издание The Guardian.\r\nИспанският премиер Мариано Рахой направи изявление в петък вечерта, в което обяви, че правителството е уволнило регионалния президент на Каталуния Карлес Пучдемон и е разпоредило провеждането на нови избори в областта на 21 декември.\r\nТой заяви още, че каталунското правителство е отстранено от длъжност, заедно с началника на местната полиция. Освен това, международните „посолства“ на Каталуния ще бъдат затворени.\r\n„Реших да проведем свободни, честни и законни избори, веднага щом е възможно, за да възстановим демократичния ред“, обясни Рахой и добави, че целта на мерките е да „възстановят самоуправлението, което е елиминирано от решенията на каталунското правителство“.\r\n„Ние никога не сме искали да стигаме до тази ситуация. Нито мислим, че ще е добре да протакаме това извънредно положение. Но, както винаги сме казвали, действията ни не са насочени към отнемане на автономията, а към възстановяването й“.\r\nДесетки депутати от опозицията бойкотираха тайното гласуване, излизайки от парламента в Барселона, преди то да се състои и оставиха испански и каталонски знамена на празните си места в знак на протест.\r\nМинути по-късно в Мадрид, испанският сенат предостави  безпрецедентни правомощия на Рахой, позволяващи му да наложи пряко управление над Каталуния, съгласно член 155 от Конституцията.\r\nЧлен 155, който никога не е използван, позволява на Рахой да уволни Пучдемон и да поеме контрола върху управлението, полицията, финансите и обществените медии в Каталуния.\r\nЕвропейският съюз, Великобритания, Германия и Съединените американски щати заявиха, че няма да признаят каталунската независимост и изразиха подкрепата си за запазване на испанското единство.\r\nПо-рано в петък, Рахой призова за спокойствие след гласуваната независимост и обеща да върне Каталуния към конституционния ред.\r\n„Това, което стана днес в каталунския парламент е безспорно доказателство за това, колко необходимо беше Сенатът да одобри предложенията на правителството“, заяви той в петък следобед. „Днес, каталунският парламент взе решение, което, според мнението на мнозинството от хората, е не само срещу закона, но е и криминално деяния, защото цели да обяви нещо, което е невъзможно – независимост на Каталуния“.\r\nПревод и редакция:", "date": "2017.10.28", "title": "The Guardian: Испанският премиер разпусна каталунския парламент и обяви дата за нови регионални избори"}
{"url": "http://www.focus-news.net/news/2017/10/28/2451411/balgariya-komentari-v-svetovnite-medii-agentsiya-fokus.html", "text": "Българският премиер Бойко Борисов е на посещение в Босна и Херцеговина в петък, пише Sarajevo Times. Българският държавен глава ще се срещне с председателя на Съвета на министрите на Босна и Херцеговина Денис Звиздич, като двамата ще обсъдят подобряване на двустранните икономически връзки и регионалното сътрудничество, както и евроатлантическата интеграция на дуалистичната балканска държава. \r\nВ петък предстои също така да се подпишат допълнения към споразумението за Международния транспорт на пътници и стоки, което е в сила между двете страни.  \r\n*** Добре е, че съдбата на Западните Балкани е в ръцете ни, но трябва да разберем, че миналото трябва да остане в историята. Това заяви министър-председателят на България Бойко Борисов в рамките на посещението си в Босна и Херцеговина, предава скопската електронна медия „Плюс Инфо“.\r\nПолитическите елити на държавите от Западните Балкани трябва предварително да разрешат споровете с другите страни от региона, за да бъдат приети в Европейския съюз, подчерта българският премиер.\r\n„Трябва да покажем на Европа, че гледаме в бъдещето, че сме умни и работливи, защото ЕС също има проблеми“, отбеляза Борисов, който е на двудневно посещение в Сараево.\r\nСпоред него важен знак за интеграцията на страните от Западните Балкани в ЕС е, че лидерите от региона са поканени на срещата на върха в София, която ще се проведе през май 2018 г.  \r\nБорисов подчерта, че страните от региона имат реален шанс за членство, защото след България, Съветът на ЕС ще бъде председателстван от Австрия, а след това Румъния -  страни, които биха могли да повлияят на процеса на евроинтеграция.\r\nВ тази връзка Борисов подчерта, че на Босна и Херцеговина, както и на другите държави от региона, им предстои тежка и упорита работа за членство в Общността.\r\n*** Западните балкански страни, които искат да се присъединят към Европейския съюз, трябва да загърбят миналото и да разрешат проблемите помежду си, заяви българският премиер Бойко Борисов, цитиран от Reuters.\r\nТой подчерта, че Европейският съюз няма да го „направи вместо тях“.\r\nБорисов заяви, че България, Австрия и Румъния, които ще председателстват ЕС, са готови да подкрепят европейското членството на Албания, Македония, Черна гора и Сърбия, но за целта трябва да бъдат правени компромиси от политическите им елити.\r\n„Никой не може да помогне, освен ако не осъзнаем, че миналото трябва да си остане минало, и да започнем да се движим напред“, заяви Борисов на пресконференция в Сараево.\r\nБойко Борисов каза, че „радикалният ислям е проблем“. Босненският му колега Денис Звиздич го увери, че ислямизмът не е проблем в Босна, където няма заплаха от ислямизация.\r\n„Ислямът в Босна е една от най-толерантните форми на ислям, които се практикуват в света“, подчерта босненският премиер.", "date": "2017.10.28", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/10/28/2451412/ria-novosti-ungariya-e-nalozhila-veto-na-svikvaneto-na-sreshta-na-varha-mezhdu-ukrayna-i-nato.html", "text": "Унгария е блокирала свикването на среща на върха между Украйна и НАТО, която е трябвало да се проведе през декември. Това съобщи министърът на външните работи на страната Петер Сиярто, чрез съобщение, публикувано на официалната интернет страница на ведомството, предава РИА Новости.\r\n„Унгария не може да подкрепи стремежа на Украйна за интеграция, затова и наложи вето на свикването на среща на върха между НАТО и Украйна през декември“, заяви министърът. Освен това, той подчерта, че украинският закон за образование нарушава правата на националните малцинства.\r\nУнгарският външнен министър напомни, че след приемането на проекта за образование от украинския парламент, Унгария е обещала да използва всички дипломатически инструменти, за да накара украинската страна да отмени закона, който „жестоко осакатява“ правата на националните малцинства. Според неговите думи, този ход на Украйна е „удар в гърба“.\r\nСиярто отбеляза, че унгарското вето не може да бъде заобиколено, тъй като за свикването на подобна среща е необходим консенсус от страните-участници в Алианса.Агенция „Фокус“ припомня:\r\nУкраинският парламент одобри закон „За образование“ на 5 септември. Президентът на страната Петро Порошенко го подписа на 25 септември. Документът предвижда, че националните малцинства ще могат да учат на родния си език до пети клас, а след това обучението ще продължи изцяло на украински език. След приемането на закона, Сиярто заяви, че Будапеща ще иска преразглеждане на споразумението за асоциация между Украйна и ЕС. Освен това, той отказа да се срещне със своя украински колега Павел Климкин, който искаше да обсъдят образователната реформа. Сиярто обясни, че обсъждането на закона е трябвало да се проведе преди приемането му.\r\nПревод и редакция:", "date": "2017.10.28", "title": "РИА Новости: Унгария е наложила вето на свикването на среща на върха между Украйна и НАТО"}
{"url": "http://www.focus-news.net/news/2017/10/28/2451413/the-times-ispaniya-e-na-raba-politsiyata-e-predotvratila-sblasatsi-v-barselona.html", "text": "Испанското правителство се готви да обвини лидерите на Каталуния за обявяването на открит бунт срещу Мадрид, след като регионът обяви независимост от Испания,  ескалирайки драматично политическата криза, бушуваща в иберийската страна, пише авторитетното британско издание The Times.\r\nПремиерът на Испания Мариано Рахой заяви, че уволнява цялото каталунско правителство, разпуска местния парламент и обяви, че на 21 декември ще бъдат проведени нови регионални избори. Само няколко минути след изявлението му, лоялисти, развяващи испанското знаме, нахлуха в сградата на каталунско радио в Барселона.\r\nСпоред изданието, полицията е предотвратила сблъсъци между сепаратисти и лоялисти в регионалната столица, късно в петък. Десетки хиляди са се събрали на централния площад на Барселона, за да празнуват независимостта и са призовали за свалянето на испанското знаме от сградата на парламента, докато в същото време стотици лоялисти, загърнати с испански знамена, са аплодирали националната полиция и са освирквали регионалните органи на реда, викайки „Вива Еспаня“(Да живее Испания).\r\nПере Солер, който беше начело на местната полиция, е уволнен.\r\nПревод и редакция:", "date": "2017.10.28", "title": "The Times: Испания е на ръба – полицията е предотвратила сблъсъци в Барселона"}
{"url": "http://www.focus-news.net/news/2017/10/28/2451414/tass-meksiko-nyama-da-priznae-nezavisimostta-na-kataluniya.html", "text": "Мексико няма да признае независимостта на Каталуния, провъзгласена едностранно в регионалния парламент. Това заяви в петък министърът на външните работи на латиноамериканската страна Луис Видегарай Касо, предава ТАСС.\r\n„Мексико няма да признае едностранното провъзгласяване на независимост“, заяви Видегарай. „Ние искаме този дълбок конфликт, който има сложен исторически произход, да бъде разрешен чрез силата на аргументите, а на с аргументите на силата“.\r\nПревод и редакция:", "date": "2017.10.28", "title": "ТАСС: Мексико няма да признае независимостта на Каталуния"}
{"url": "http://www.focus-news.net/news/2017/10/28/2451415/naydzhal-farazh-nezavisimostta-na-kataluniya-e-nay-strashniyat-koshmar-na-bryuksel.html", "text": "Европейският съюз беше тласнат в криза в петък, когато Испания се изправи пред реалната възможност да се разпадне, пише британското евроскептично издание The Daily Express, което потърси мнението на бившия лидер на „ЮКИП“(Партия на независимостта на Обединеното кралство“ Найджъл Фараж по въпроса. \r\nТой определи обявяването на независимост на Каталуния, като „най-страшния кошмар“ на Брюксел и добави, че „това е направило Брекзит да изглежда като пикник в неделен следобед“.\r\nДепутатите в каталунския регионален парламент гласуваха в полза на резолюция за обявяване на независимост на областта от Мадрид. Десетки хиляди се стекоха по улиците на Барселона, за да празнуват, а централното испанско правителство  се задейства веднага и наложи директно управление над автономния регион, пишат от изданието и добавят, че възможността за възникване на сблъсъци между испанските сили за сигурност и каталунците кара Европа да трепери.\r\nПредседателят на Европейската комисия Жан-Клод Юнкер призна, че съществуването на ЕС е заплашено. Той заяви, че Общността „няма нужда от повече пукнатини и разделения“.\r\nНо, според един от знаковите лидери на движението за излизане на Великобритания от Съюза, Найджъл Фараж, ЕС отчасти е отговорен за кризата, защото  е подкрепил открито правителството в Мадрид.\r\n„Това е най-страшният кошмар на Жан-Клод Юнкер. ЕС подкрепи испанската бруталност и обърна каталунците срещу себе си. Това прави Брекзит да изглежда като пикник в неделен следобед“, заяви бившият лидер на „ЮКИП“.\r\nВ материала на Express се споменава и това, че Тереза Мей е била сред първите лидери, изразили подкрепа за испанския премиер Мариано Рахой.\r\nПревод и редакция:", "date": "2017.10.28", "title": "Найджъл Фараж: Независимостта на Каталуния е „най-страшният кошмар“ на Брюксел"}
{"url": "http://www.focus-news.net/news/2017/10/28/2451416/morning-star-senatorite-v-ispaniya-glasuvaha-za-obezglavyavane-na-katalunskoto-samoupravlenie-prokuraturata-obvinyava-katalunskite-lideri-v-izmyana.html", "text": "Испанският Сенат (горната камара на парламента) одобри суспендирането на правомощията на каталунския регионален парламент в петък, след като депутатите в него гласуваха в полза на обявяването на независимост на областта от Мадрид, пише британското ляво издание Morning Star.\r\nГоворител на централното правителство заяви, че премиерът Мариано Рахой ще наложи директно управление над региона веднага.\r\nОт кабинета на Главният прокурор на Испания Хосе Мануел Маза съобщиха, че той ще обвини каталунските лидери за измяна, включително регионалния президент Карлес Пучдемон и вицепрезидента Ориол Хункерас. Под ударите на закона може да попаднат и депутатите, гласували в полза на независимостта.\r\nСпоред испанските закони, измяната може да бъде наказана с до 25 години затвор, но срокът може да е и по-малък, ако става въпрос за ненасилствен бунт.\r\nПревод и редакция:", "date": "2017.10.28", "title": "Morning Star: Сенаторите в Испания гласуваха за обезглавяване на каталунското самоуправление, прокуратурата обвинява каталунските лидери в измяна"}
{"url": "http://www.focus-news.net/news/2017/10/28/2451417/kak-otraziha-katalunskata-nezavisimost-v-britanskiya-pechat-agentsiya-fokus.html", "text": "Испанското правителство пое управлението над Каталуния, разпусна регионалния парламент и обяви дата за нови избори, след като депутатите в каталунския парламент гласуваха в полза на основаването на независима република, тласкайки най-тежката политическа криза в Испания от 40 години насам към нови и опасни нива, пише британското левичарско издание The Guardian.\r\nИспанският премиер Мариано Рахой направи изявление в петък вечерта, в което обяви, че правителството е уволнило регионалния президент на Каталуния Карлес Пучдемон и е разпоредило провеждането на нови избори в областта на 21 декември.\r\nТой заяви още, че каталунското правителство е отстранено от длъжност, заедно с началника на местната полиция. Освен това, международните „посолства“ на Каталуния ще бъдат затворени.\r\n„Реших да проведем свободни, честни и законни избори, веднага щом е възможно, за да възстановим демократичния ред“, обясни Рахой и добави, че целта на мерките е да „възстановят самоуправлението, което е елиминирано от решенията на каталунското правителство“.\r\n„Ние никога не сме искали да стигаме до тази ситуация. Нито мислим, че ще е добре да протакаме това извънредно положение. Но, както винаги сме казвали, действията ни не са насочени към отнемане на автономията, а към възстановяването й“.\r\nДесетки депутати от опозицията бойкотираха тайното гласуване, излизайки от парламента в Барселона, преди то да се състои и оставиха испански и каталонски знамена на празните си места в знак на протест.\r\nМинути по-късно в Мадрид, испанският сенат предостави  безпрецедентни правомощия на Рахой, позволяващи му да наложи пряко управление над Каталуния, съгласно член 155 от Конституцията.\r\nЧлен 155, който никога не е използван, позволява на Рахой да уволни Пучдемон и да поеме контрола върху управлението, полицията, финансите и обществените медии в Каталуния.\r\nЕвропейският съюз, Великобритания, Германия и Съединените американски щати заявиха, че няма да признаят каталунската независимост и изразиха подкрепата си за запазване на испанското единство.\r\nПо-рано в петък, Рахой призова за спокойствие след гласуваната независимост и обеща да върне Каталуния към конституционния ред.\r\n„Това, което стана днес в каталунския парламент е безспорно доказателство за това, колко необходимо беше Сенатът да одобри предложенията на правителството“, заяви той в петък следобед. „Днес, каталунският парламент взе решение, което, според мнението на мнозинството от хората, е не само срещу закона, но е и криминално деяния, защото цели да обяви нещо, което е невъзможно – независимост на Каталуния“.\r\n*** Новообявената Република Каталуния бърза да сглоби икономическата машина на независима държава, след като регионалният парламент подкрепи декларацията на независимост от Испания, но донкихотовското начинание се сблъсква с опустошително контраатака на испанската държава в рамките на няколко дни, пише британското консервативно издание The Telegraph.\r\nГолемите световни финансови институции вече не са убедени, че испанският премиер Мариано Рахой може да се справи с кризата, пишат от изданието. Според редакцията на Телеграф, да обявиш, че ще използваш член 155 от испанската конституция е едно, а съвсем друго е да подчиниш отцепилия се регион.\r\nАнтонио Монтийа от Citigroup заяви, че каталунските лидери са обявили „открит бунт срещу испанската държава“, който ще предизвика драстичен отговор, имащ своя собствена ужасна логика и съдържащ риска да извади ситуацията изпод контрол.\r\n„Може да последват ожесточени сблъсъци и гражданско неподчинение. Не вярваме, че ситуацията ще ескалира до гражданска война, но определено съществува голям риск“, добави той.\r\n*** Испанското правителство се готви да обвини лидерите на Каталуния за обявяването на открит бунт срещу Мадрид, след като регионът обяви независимост от Испания,  ескалирайки драматично политическата криза, бушуваща в иберийската страна, пише авторитетното британско издание The Times.\r\nПремиерът на Испания Мариано Рахой заяви, че уволнява цялото каталунско правителство, разпуска местния парламент и обяви, че на 21 декември ще бъдат проведени нови регионални избори. Само няколко минути след изявлението му, лоялисти, развяващи испанското знаме, нахлуха в сградата на каталунско радио в Барселона.\r\nСпоред изданието, полицията е предотвратила сблъсъци между сепаратисти и лоялисти в регионалната столица, късно в петък. Десетки хиляди са се събрали на централния площад на Барселона, за да празнуват независимостта и са призовали за свалянето на испанското знаме от сградата на парламента, докато в същото време стотици лоялисти, загърнати с испански знамена, са аплодирали националната полиция и са освирквали регионалните органи на реда, викайки „Вива Еспаня“(Да живее Испания).\r\nПере Солер, който беше начело на местната полиция, е уволнен.\r\n*** Европейският съюз беше тласнат в криза в петък, когато Испания се изправи пред реалната възможност да се разпадне, пише британското евроскептично издание The Daily Express, което потърси мнението на бившия лидер на „ЮКИП“(Партия на независимостта на Обединеното кралство“ Найджъл Фараж по въпроса. \r\nТой определи обявяването на независимост на Каталуния, като „най-страшния кошмар“ на Брюксел и добави, че „това е направило Брекзит да изглежда като пикник в неделен следобед“.\r\nДепутатите в каталунския регионален парламент гласуваха в полза на резолюция за обявяване на независимост на областта от Мадрид. Десетки хиляди се стекоха по улиците на Барселона, за да празнуват, а централното испанско правителство  се задейства веднага и наложи директно управление над автономния регион, пишат от изданието и добавят, че възможността за възникване на сблъсъци между испанските сили за сигурност и каталунците кара Европа да трепери.\r\nПредседателят на Европейската комисия Жан-Клод Юнкер призна, че съществуването на ЕС е заплашено. Той заяви, че Общността „няма нужда от повече пукнатини и разделения“.\r\nНо, според един от знаковите лидери на движението за излизане на Великобритания от Съюза, Найджъл Фараж, ЕС отчасти е отговорен за кризата, защото  е подкрепил открито правителството в Мадрид.\r\n„Това е най-страшният кошмар на Жан-Клод Юнкер. ЕС подкрепи испанската бруталност и обърна каталунците срещу себе си. Това прави Брекзит да изглежда като пикник в неделен следобед“, заяви бившият лидер на „ЮКИП“.\r\nВ материала на Express се споменава и това, че Тереза Мей е била сред първите лидери, изразили подкрепа за испанския премиер Мариано Рахой.\r\n*** Испанският Сенат (горната камара на парламента) одобри суспендирането на правомощията на каталунския регионален парламент в петък, след като депутатите в него гласуваха в полза на обявяването на независимост на областта от Мадрид, пише британското ляво издание Morning Star.\r\nГоворител на централното правителство заяви, че премиерът Мариано Рахой ще наложи директно управление над региона веднага.\r\nОт кабинета на Главният прокурор на Испания Хосе Мануел Маза съобщиха, че той ще обвини каталунските лидери за измяна, включително регионалния президент Карлес Пучдемон и вицепрезидента Ориол Хункерас. Под ударите на закона може да попаднат и депутатите, гласували в полза на независимостта.\r\nСпоред испанските закони, измяната може да бъде наказана с до 25 години затвор, но срокът може да е и по-малък, ако става въпрос за ненасилствен бунт.", "date": "2017.10.28", "title": "Как отразиха каталунската независимост в британския печат ( Агенция „Фокус“ )"}
{"url": "http://www.focus-news.net/news/2017/10/28/2451418/knsb-organizira-natsionalen-protest-v-sofiya-s-iskane-za-po-visoki-zaplati-obzor.html", "text": "Конфедерацията на независимите синдикати в България (КНСБ) организира национален протест в столицата с искане за по-високи заплати. Около 11.30 часа от пл. „Св. Александър Невски“ тръгна протестно шествие под мотото: „Доходи, права, достойнство“. Участниците се придвижиха по маршрута от пл. „Свети Александър Невски” през ул. „Оборище” и ул. „Георги С. Раковски”, по бул. „Цар Освободител” до бул. „Княз Александър Дондуков” пред официалния вход на Министерския съвет. Там се събраха около 10 000 протестиращи. \r\nИсканията на КНСБ са пет: повишаване доходите от трудови възнаграждения с минимум 100 лв. ежегодно; начална работна заплата за висшисти, които работят по специалността, от 700 лв.; да не се експериментира с допълнителните трудови възнаграждения и в частност с това за \"Трудов стаж и професионален опит\"; да спре агресията от работодателските организации за отнемане на права и постигнати социални придобивки за работниците и служителите; да се възстанови необлагаемият минимум, равен на минималната работна заплата и се диференцира ставката за облагане с ДОД. \r\nПреди началото на протеста президентът на КНСБ Пламен Димитров заяви, че искат още 100-200 млн. лв. към това, което правителството започна дава за заплати, а бизнесът да плаща поне с 10% повече на работниците. По думите му миналата година бизнесът е спечелил 20 млрд. лв. без банковия сектор - само в реалния сектор във всички предприятия на България. От тези 20 млрд. лв. КНСБ искат поне 20% да се дадат на хората и тогава всеки ще може да получи поне по 100 лв. увеличение на заплатите средно.\r\nПо време на протеста Димитров заяви, че те са държавата, те казват какво искат да се случи с доходите им и искат да бъдат чути. Той бе категоричен, че със сигурност ще извоюват по-високи заплати поне със 100лв. Димитров подчерта, че ако това не се случи, пак ще излязат на протест, защото знаят как да правият стачки. Малко по-късно президентът на КНСБ внесе в Министерския съвет протестна декларация, в която са посочени основните искания на синдикатите. Тя е адресирана до премиера Бойко Борисов, но тъй като той е в чужбина, документът бе приет от социалният министър Бисер Петков. След това Димитров се върна при протестиращите и заяви, че искат от премиера личен ангажимент да включи България  към готвещия се алианс в ЕС за възходящо повишаване на заплатите. По думите му след завръщането на премиера в България ще поставят конкретно исканията си. Димитров подчерта, че министърът на труда и социалната политика е поел личен ангажимент, че болничният няма да се орязва и въпросът няма да бъде поставян повече. \r\nОт своя страна Петков заяви, че приоритет на управлението е повишаването на доходите, като доказателство за това е, че от догодина минималната работна заплата се увеличава с 50 лева и ще бъде в размер на 510 лева. По думите му е предвиден 10-процентен ръст на заплатите в публичния сектор и също толкова вдигане на възнагражденията на служителите във второстепенните разпоредители с бюджетни кредити в Министерството на труда и социалната политика.\r\nТой информира, че в Закона за бюджета на държавното обществено осигуряване за 2018 г. е отпаднала идеята за промяна в размера на обезщетението за временна нетрудоспособност в първите три дни от отпуска по болест. За сметка на това ще се увеличи контролът, което ще гарантира, че няма да се злоупотребява и същевременно няма да се ограничават правата на осигурените. \r\nОт КНСБ проведоха среща и с представители от парламентарната група на „БСП за България“ в сградата на Народното събрание. Заместник-председателят на ПГ на „БСП за България“ Жельо Бойчев заяви, че представители на синдикатите на Селскостопанска академия и Агенцията за борба с градушките имат подкрепата на БСП, като ще търсят и съгласие за уреждане на статута на академията. Според него трябва да се приравни статутът на Селскостопанската академия с този на БАН. „Поехме ангажимент и още следващата седмица ще настояваме за среща с министър Румен Порожанов. Искаме да чуем ясен ангажимент от политическото ръководство на Министерство на земеделието относно развитието на Селскостопанска академия, за българската наука и за заетите в Агенцията по борба с градушките“, каза Бойчев. \r\nПредседателят на Федерацията на независимите синдикати от земеделието към КНСБ Светла Василева заяви, че искат увеличение на заплатите с 15%. Тя поясни, че 90% от заетите в ИА „Борба с градушките“ са на минимална работна заплата. Василева коментира, че в проектобюджета на правителството няма нито стотинка увеличение на нито един човек, независимо че това са агенции, които обслужват земеделския производител. Тя допълни, че са искали увеличение за разходи за персонал с 12 млн. лв., а единственото увеличение и било 2,5 млн. лв. „Отделно настоявахме за 25 млн. лв. само за Селскостопанска академия“, коментира още тя. Светла Василева обяви, че КНСБ започва срещи с всички парламентарни групи. \r\nПроф. Светла Бъчварова от БСП допълни, че бюджетът за 2018 г. може да си позволи да се увеличат заплатите на заетите в науката с минимум 15%. По думите й от 2009 г. от Селскостопанска академия и ИА „Борба с градушките“ нямат увеличение на заплатите. Според нея съотношенията между минимална работна заплата и квалифициран труд, какъвто е трудът на сътрудниците, заети в академията, не се е променял. Проф. Бъчварова уточни, че 90% са на минимална работна заплата. \r\nЛюба АЛЕКСИЕВА", "date": "2017.10.28", "title": "КНСБ организира национален протест в София с искане за по-високи заплати (ОБЗОР)"}
{"url": "http://www.focus-news.net/news/2017/10/28/2451419/the-hill-donald-tramp-zasilva-pozitsiite-si-zaradi-silnata-ikonomika.html", "text": "Президентът на САЩ Доналд Тръмп беше подтиснат от исторически ниските нива на обществено одобрение за управлението си, повлияно от разследването за руска намеса в президентските избори през 2016 година и безброй други спорни действия, но се радва на един постоянен плюс през целия период на управлението си: икономиката, пише американското издание The Hill.\r\nДобрите новини в тази посока продължиха да идват и в петък, когато излязоха последните данни, показващи стабилен растеж на американската икономика. Брутният вътрешен продукт е нараснал, на годишна база, с три процента за третото тримесечие на годината. Това е второ поредно тримесечие, през което се отчита трипроцентов растеж.\r\nНовите данни бяха публикувани, докато Белият Дом и републиканците в Конгреса и Сената (съответно долната и горната камара на парламента) са близо до реализация на усилията си за прокарване на данъчна реформа. От партията твърдят, че ако успеят да го направят, икономиката ще бъде стимулирана допълнително.\r\nПо време на ежедневния брифинг пред медиите в Белия Дом, говорителят на президента Сара Сандърс заяви, че „двигателят на американската икономика работи на пълни обороти и президентът е готов да му налее ракетно гориво, чрез предоставянето на огромни данъчни облекчения и провеждането на реформи“.\r\nАгенция „Фокус“ припомня:\r\nДоналд Тръмп обяви като основен приоритет за своя мандат подобряването на икономическото положение в САЩ. Това се случи още по време на предизборната кампания, когато той сочеше постиженията си в бизнеса и обеща да постигне същото и в полза на страната.\r\nПревод и редакция:", "date": "2017.10.28", "title": "The Hill: Доналд Тръмп засилва позициите си заради силната икономика"}
{"url": "http://www.focus-news.net/news/2017/10/28/2451420/ria-novosti-koalitsiyata-oglavyavana-ot-sasht-mozhe-da-sahrani-prisastvieto-na-svoi-voyski-v-siriya.html", "text": "Решението за съхраняване на присъствието на американски военни в Сирия, след разгрома на „Ислямска държава“, ще бъде взето от политиците, заяви официалният представител на коалицията Райън Дилън, пред РИА Новости.\r\n„Това е политически въпрос, засега не сме стигнали до този стадий“, заяви Дилън, по време на телефонно интервю за агенцията, отговаряйки на съответстващ въпрос.\r\nСпоред неговите думи, независимо от това, че окончателният разгром на терористичната групировка може да се случи в най-скоро време, ще остане много работа по ликвидацията на идеологията на джихадистите и нейното присъствие в интернет пространството.\r\nДилън отбеляза, че бъдещето на коалицията ще бъде решено от администрацията на президента на САЩ Доналд Тръмп, правителството на Ирак и страните, които са въвлечени в съюза.\r\nПревод и редакция:", "date": "2017.10.28", "title": "РИА Новости: Коалицията оглавявана от САЩ може да съхрани присъствието на свои войски в Сирия"}
{"url": "http://www.focus-news.net/news/2017/10/28/2451421/parlamentat-prie-okonchatelno-zakona-za-sadebnata-vlast-s-koyto-se-ulesnyava-komandirovaneto-na-sadiite-i-se-davat-parichni-bonusi-na-spetsmagistratite-obzor.html", "text": "Парламентът прие окончателно Закона за съдебната власт, с който се улеснява командироването на съдиите и се дават парични бонуси на спецмагистратите.\r\nТекстът, касаещ командироването гласи, че когато съдия от административен съд е възпрепятстван да изпълнява длъжността си и не може да бъде заместен от друг съдия от същия съд, при изключение и при наличие на свободна щатна длъжност, председателят на Върховния административен съд може да командирова от друг административен съд. Промените се наложиха, тъй като при овакантяване на длъжност, ако на нея не е възможно да се командирова съдия до заемането й чрез конкурс, се стига до увеличаване на натоварването на останалите съдии в същия ред, а в някои случаи, когато съдилищата са с по-малко на брой съдии, и до невъзможност да функционират нормално. Проблемът се поражда от процедурите за конкурсите за назначаване, които независимо от оптимизирането им продължават да бъдат много бавни и провеждането им отнема период от около година. С приемането на Закона за съдебната власт на второ четене депутатите въведоха допълнително материално стимулиране за магистратите в специализираните прокуратури и съдилища, в следствения отдел на специализираната прокуратура, както и за служителите в тези структури. Размерът на бонусите ще се определя по утвърдени от съответната колегия на Висшия съдебен съвет правила за индивидуална оценка на резултатите от дейността, но не повече от 6 основни месечни възнаграждения годишно. Промяната влиза в сила от 1 януари 2018 г.  В рамките на дебата по текста председателят на Правна комисия и депутат от ГЕРБ Данаил Кирилов подчерта, че по никакъв начин сериозната стъпка, която е направена във връзка със съдийското самоуправление не се ограничава или не се смущава с направените промени. Заместник-председателят на ПГ на „БСП за България“ Крум Зарков посочи, че към този законопроект, всички парламентарни групи са подходили с разбиране и отчете необходимостта да се направи така, че там, където има нужда да се осигури определената гъвкавост. Хамид Хамид от ДПС напомни, че преди повече от година, водени от див популизъм и група, която вече я няма в българския парламент, са блокирали работата на съдебната система. \r\nДеница КИТАНОВА", "date": "2017.10.28", "title": "Парламентът прие окончателно Закона за съдебната власт, с който се улеснява командироването на съдиите и се дават парични бонуси на спецмагистратите (ОБЗОР)"}
{"url": "http://www.focus-news.net/news/2017/10/28/2451422/tass-arzhentina-nyama-da-priznae-nezavisimostta-na-kataluniya.html", "text": "Правителството на Аржентина се надява на съхранение на териториалната цялост на Испания и възстановяване на законовия ред в страната по мирен път. Това заявиха от Министерството на външните работи и религиите на страната, след като каталунският регионален парламент провъзгласи независимост от Испания в петък, предава ТАСС.\r\n„Правителството на Аржентина не признава и не отрича провъзгласената независимост на Каталуния“, пише в съобщение от ведомството. „Аржентина се надява, че с помощта на конституционни инструменти ще бъде възстановена законността, в рамките на мирното съжителство на испанския народ, което ще гарантира единството и териториалната цялост на Испания“.\r\nПревод и редакция:", "date": "2017.10.28", "title": "ТАСС: Аржентина няма да признае независимостта на Каталуния"}
{"url": "http://www.focus-news.net/news/2017/10/28/2451423/china-daily-ispanskiyat-parlament-nalozhi-direktno-upravlenie-nad-kataluniya.html", "text": "Китайското правителствено издание China Daily отразява събитията, които се случиха в Испания в петък и прави заключение, че политическата криза, обхванала Испания, е разделила дори населението на Каталуния и е причинила дълбоко негодувание в други части на страната.\r\nОсвен това, от китайското издание отбелязват, че тя е причинила бягство на някои компании и финансови институции от богатия регион и е разтревожила европейските лидери, които имат притеснения, че каталунската независимост може да разпали сепаратистки настроение и в други части на континента.\r\nПревод и редакция:", "date": "2017.10.28", "title": "China Daily: Испанският парламент наложи директно управление над Каталуния"}
{"url": "http://www.focus-news.net/news/2017/10/28/2451424/the-times-of-israel-ispanskite-evrei-razvaliha-neutraliteta-si-i-se-obyaviha-sreshtu-nezavisimostta-na-kataluniya.html", "text": "Израелското издание The Times of Israel се съсредоточава върху позицията на испанските евреи спрямо обявената независимост на Каталуния от регионалния парламент на областта. От редакцията отбелязват, че местните еврейски организации са скъсали с неутралитета, който са поддържали и са се обявили в подкрепа на испанската конституция, обвинявайки каталунските власти за политическата криза в Испания.\r\nИзредени са позициите на няколко испански еврейски организации, като например, от „Евреите от Каталуния“ пишат:\r\n„Единственият представителен орган на евреите в цяла Испания се обяви в полза на единството и срещу сепаратизма... Сепаратистите представляват единствено себе си“.\r\nТова съобщение полемизира с декларация на единствената еврейска организация в Испания, подкрепяща независимостта на Каталуния – „Евреи за независимост“ – която приветства рождението на каталунската република.\r\nПревод и редакция:", "date": "2017.10.28", "title": "The Times of Israel: Испанските евреи развалиха неутралитета си и се обявиха срещу независимостта на Каталуния"}
{"url": "http://www.focus-news.net/news/2017/10/28/2451425/hurryiet-katalunskiyat-parlament-obyavi-nezavisimost-na-oblastta-ot-ispaniya.html", "text": "Турското издание Hurryiet, както и другите издания в страната, маркира събитията около обявяването на независимост на Каталуния от Испания и се въздържа от оценки по въпроса. \r\nОт изданието отбелязват, че отцепването на Каталуния е предизвикало дълбоко негодувание в останалата част на Испания и населението масово е провесило испански знамена от своите балкони и прозорци.\r\nПревод и редакция:", "date": "2017.10.28", "title": "Hurryiet: Каталунският парламент обяви независимост на областта от Испания"}
{"url": "http://www.focus-news.net/news/2017/10/28/2451426/cnn-ispanskata-kriza-otiva-kam-razvrazka.html", "text": "Авторитетната новинарска телевизия CNN публикува обширен материал за каталунската независимост на интернет страницата си, в който описва подробно ходовете на всички действащи лица в петък, когато кризата ескалира.\r\nВ заключителната част на материала, CNN прави историческа ретроспекция на борбата за независимост на Каталуния. От там отбелязват, че регионът е един от 17-те автономни на територията на Испания и притежава широки правомощия в сферите на здравеопазването, образованието и събирането на данъци. Редакцията подчертава, че политиците, искащи независимост, са недоволни от разпределението на постъпленията от таксите и смятат, че то е несправедливо спрямо по-богатия регион. Именно този факт е помогнал за разрастването на движението за независимост. \r\nПревод и редакция:", "date": "2017.10.28", "title": "CNN: Испанската криза отива към развръзка"}
{"url": "http://www.focus-news.net/news/2017/10/28/2451427/sport-maynts-05-i-ayntraht-frankfurt-zavarshiha-naravno-11.html", "text": "Майнц 05 и Айнтрахт Франкфурт завършиха наравно 1:1 в мач от 10-ия кръг на германската Бундеслига, игран на стадиона в Майнц. Домакините заемат 11-о място във временното класиране с 11 точки, докато Айнтрахт е на седмо място с актив от 15 точки. Начело е  Борусия (Дортмунд) с 20 точки, колкото има и Байерн Мюнхен на второто място, но с по-лоша голова разлика. Трети са Ред Бул (Лайпциг) с 19 точки.", "date": "2017.10.28", "title": "Спорт: Майнц 05 и Айнтрахт Франкфурт завършиха наравно 1:1"}
{"url": "http://www.focus-news.net/news/2017/10/28/2451428/zavodat-za-otpadatsi-v-s-yana-shte-spesti-250-mln-lv-na-zhitelite-na-sofiya-obzor.html", "text": "Заводът за отпадъци в с. Яна ще спести 250 млн. лв. на жителите на София. Това стана ясно по време на проверка на работата на Инсталацията за механично-биологично третиране на битовите отпадъци на столицата, в която взеха участие кметът Йорданка Фандъкова, министърът на околната среда и водите Нено Димов и ръководителят на отдел „Кохезионна политика и екооценки” в ГД „Околна среда“ Джордж Кремлис. И тримата изказаха своето удовлетворение от дейността на завода и се обединиха около идеята за по-бързо започване на работа по неговата трета фаза – оползотворяване на създаваното там RDF гориво от „Топлофикация“-София, като се очаква от него да се произвежда електроенергия за около 20-30 хил. домакинства и топлоенергия за около 30-40 хил. домакинства. Стана ясно, че Столична община и Министерството на околната среда и водите ще бъдат готови с документите за тази трета фаза до края на годината.\r\nФандъкова припомни, че съоръжението беше създадено преди две години и за това време е преработило около 600 хил. тона смесен битов упадък. „До този момент сме осигурили намаляване на депонираните количества отпадък с над 80%. Така отговаряме на европейските изисквания, а това се отразява и финансово, тъй като при депониране има все по-високи и по-високи такси. Цялата инсталация е насочена към максималното разделяне и рециклиране на битовите упадъци с отделяне на всички ресурси, които могат да бъдат рециклирани. Предприятието продава тези материали, така че има и приход“, каза Фандъкова.\r\nМинистър Димов обясни, че заводът за отпадъци в с. Яна е едно от двете най-модерни съоръжения за третиране на боклук в Европа. „От 100% боклук сме постигнали 80% суровина и само 20% отпадък. Това всъщност е и целта на бъдещето – да не се генерира отпадък, а този отпадък да се превърне в продукция, която да може да бъде използвана в следващо производство“, обясни той. От думите му стана ясно, че по този начин се решава и още един много сериозен проблем – замърсяването на въздуха с фини прахови частици. „София е много близко до изпълнението на европейските критерии – ако през 2011 г. във всички 6 станции е имало превишаване на годишна база, то през 2016 г. само две от станциите показват годишни превишения и то много близки до нормите. Така че с мерките, които Столична община взима, се надявам, че София ще бъде един от първите големи градове, за който ще докладваме на Европейската комисия, че е постигнал необходимите нива на замърсяване на годишна основа“, каза още той.\r\nДжордж Кремлис изказва своето удовлетворение, че съоръжението работи в своя пълен потенциал, който може да бъде доразвиван и надграждан. „Това ще доведе до намаляването на данъците и таксите за смет и ще допринесе за целите на Европейския съюз за постигане на кръгова икономика. А ние се надяваме скоро да има и четвърти проект, който ще разшири мрежата на „Топлофикация“ и ще позволи и квартали, които в момента не са обслужвани от нея, да се възползват от услугата на това съоръжение“, каза той.\r\nЦветилена СИМЕОНОВА", "date": "2017.10.28", "title": "Заводът за отпадъци в с. Яна ще спести 250 млн. лв. на жителите на София (ОБЗОР)"}
{"url": "http://www.focus-news.net/news/2017/10/28/2451429/sport-golyam-izbor-ot-futbolni-machove-v-sabota.html", "text": "В събота по европейските терени ще се изиграят голям брой интересни срещи. Ето и някои от тях:\r\nОт 14:30 Манчестър Юнайтед – Тотнъм\r\nОт 17:00 часа Уест Бромич – Манчестър Сити\r\nОт 17:30 ЦСКА – Славия\r\nОт 19:00 часа Милан – Ювентус\r\nОт 19:30 Байерн (Мюнхен) – Ред Бул (Лайпциг) и Панатинайкос - Олимпиакос\r\nОт 21:45 Атлетик (Билбао) - Барселона", "date": "2017.10.28", "title": "Спорт: Голям избор от футболни мачове в събота"}
{"url": "http://www.focus-news.net/news/2017/10/28/2451430/sport-grigor-dimitrov-zapochva-sreshtu-rishar-gaske-ili-benoa-per-v-parizh.html", "text": "Първата ракета на България Григор Димитров научи жребия си за турнира от сериите „Мастърс“, който ще се проведе в Париж. Поставеният под номер 6 в схемата българин започва от втория кръг и ще играе срещу победителя от мача между французите Ришар Гаске и Беноа Пер. Освен това, Димитров потвърди, че ще участва на турнира Гаранти Коза София Оупън през 2018 година.", "date": "2017.10.28", "title": "Спорт: Григор Димитров започва срещу Ришар Гаске или Беноа Пер в Париж"}
{"url": "http://www.focus-news.net/news/2017/10/28/2451431/sport-panatinaykos-pobedi-fenerbahche-sas-7068-v-evroligata-po-basketbol.html", "text": "Гръцкият гранд Панатинайкос победи европейския шампион Фенербахче със 70:68, в двубой от Евролигата. След този мач двата отбора имат по две победи и две загуби в турнира. В другите срещи, играни в петък вечерта се получиха следните резултати:\r\nАнадолу Ефес – ЦСКА Москва 80:98\r\nБрозе Бамберг – Баскония 78:72\r\nВаленсия – Уникаха 91:53\r\nНачело във временното класиране са Реал Мадрид и Олимпиакос с пълен актив от по 4 победи.", "date": "2017.10.28", "title": "Спорт: Панатинайкос победи Фенербахче със 70:68 в Евролигата по баскетбол"}
{"url": "http://www.focus-news.net/news/2017/10/28/2451432/pregled-na-mezhdunarodnite-novini-do-6-chasa-agentsiya-fokus.html", "text": "Представители на Кюрдското регионално правителство и иракските власти преговарят, но все още не са обявили примирие. Тази информация бе разкрита от американския полковник Райън Дилън, който е говорител на водената от САЩ коалиция срещу „Ислямска държава“.\r\nПо-рано полковник Дилън каза, че между двете сили е обявено примирие, но след това се поправи и подчерта, че става въпрос за преговори, а не официално прекратяване на огъня.\r\n***Ограниченията, които САЩ могат да наложат в рамките на закона за засилване на санкционния режим срещу Русия, са насочени срещу продажбата на високотехнологично оръжие от страна на Москва. Това заяви представител на Държавния департамент по време на брифинг.\r\nСпоред неговите думи, тези санкции са „насочени против значителни финансови операции с лица от военния и разузнавателния сектор на руското правителство, които включват продажбата на руско високотехнологично оръжие по целия свят“.\r\nПричината за подобна политика от страна на САЩ, заяви дипломатът, е „поведението на Русия“ в контекста на украинската криза, а също така и предполагаемите кибератаки на Москва против американски политически организации.\r\nОтговаряйки на въпрос на кореспондента на ТАСС, представителят на американското външнополитическо ведомство е подчертал, че властите във Вашингтон могат да разширят санкциите.\r\nПо-рано Държавният департамент публикува списък с лица и организации, които са част от руския военно-промишлен комплекс и разузнавателния сектор. В списъка влизат концерните „Калашников“ и „Ижмаш“, корпорация „МиГ“, компания „Сухой“, „Вертолети России“, а освен това Федералната служба за сигурност (ФСБ), Службата за външно разузнаване и Главното управление на Генералания щаб на Въоръжените сили на Русия(бившето ГРУ). Целият списък включва 39 частни лица и компании.\r\n*** Министър-председателят на Испания уволни правителството на каталунския регион, разпусна местния парламент и разпореди провеждането на нови избори, след като депутатите от каталунския регионален парламент гласуваха в полза на обявяването на независимост на региона, ескалирайки най-голямата политическа криза в Испания от десетилетия.\r\nВ обръщение от трибуната на каталунския парламент на испански език, Карлос Каризоса, депутат от опозиционната партия „Сиудаданос“, която се противопоставя на отделянето от Испания, предупреди Карлес Пучдемон и подкрепящите го законотворци, че вместо да създадат нова Република Каталуния, те „ще потънат в канала на историята“, защото са разделили каталунския народ и са компрометирали институциите на региона. Той скъса копие на резолюцията за независимост на трибуната. „Вашата работа не е да обещавате нереализируеми мечти, а да подобрявате живота на хората“, заяви още той.\r\nДепутатът от каталунския парламент Марта Рибас заяви, че използването на член 155 от испанската конституция е несправедливо действие на Мадрид, но „е грешка да се реагира на един скандален акт с друг скандален акт“. Тя подчерта, че декларирането на независимост няма да спаси каталунците от член 155, а напротив.\r\n*** Още преди гласуването на декларацията за независимост, огромно множество се беше събрало пред сградата на каталунския регионален парламент в Барселона. Те очакваха исторически ден за Каталуния.\r\nМного хора се бяха загърнали със знамето на областта и гледаха парламентарния дебат на два големи екрана, аплодирайки по време на речите на депутатите подкрепящи независимостта и освирквайки техните опоненти. Когато се стигна до затишие, тълпите преминаха през серия от песнопения за независимост.\r\n„Испански окупатори“, беше един от слоганите на тълпата, визиращ полицаите, които се опитаха да попречат със сила на провеждането на референдума от 1 октомври. „Напуснете Каталуния“, призоваваха те.\r\nПо улиците пред каталунското народно събрание в Барселона, недалеч от празнуващите независимост тълпи, малко на брой жители на града  изразиха несъгласието си с действията на местното ръководство. Според тях, референдумът от 1 октомври не е дал легитимност на каталунското правителство да гласува отделяне от Испания.\r\nРесторантьорът Федерико Есколар, на 53 години, заяви, че много хора, които не желаят отделяне, не са отишли до избирателните секции на 1 октомври. „Това не беше правилен референдум. Той беше незаконен“, подчерта Есколар, докато пушеше цигара пред заведението си.\r\nВървейки към близката станция на метрото, Кристина Хуана, 38-годишна социална работничка, се съгласи с това мнение. „Нито Пучдемон, нито каталунското правителство, знаят точно какво е мнението на народа на Каталуния“, заяви тя.\r\n*** Премиерът на Испания Мариано Рахой обяви в петък, че ще разпусне каталунския регионален парламент, ще уволни министрите от местното правителство, ще установи контрол над местната полиция, само няколко часа, след като Каталуния официално обяви независимост от Испания.\r\nОсвен Рахой, който представлява управляващата Народна партия на Испания, се изказаха и представители на другите испански партии. \r\nПедро Санчес, лидер на испанската Социалистическа работническа партия заяви, че въпреки несъгласието му с правителството на Рахой, „изправени пред предизвикателство за териториалната цялост на Испания, не може да има никакъв нюанс. Испания без Каталуния и обратното ще са осакатени Испания и Каталуния“.\r\nНахлуването на празнуващи тълпи в каталунския парламент накара Даниел Фернандес, член на Каталунската социалистическа партия, която се противопоставя на отделянето на региона от Испания, да попита: „Какво е това? Щурмът на Бастилията?“\r\nПабло Иглесиас, лидер на лявата партия „Подемос“, който защитаваше правото на каталунците да проведат плебисцит, се включи към хора от критики срещу каталунските лидери. „Ние сме срещу обявяването на независимост, не само, защото това е незаконно, но и защото е погрешно“, каза той. Според него, референдумът от 1 октомври е бил важен, „но не им дава право да обявят независимост“. Иглесиас мисли, че прилагането на член 155 от испанската конституция, „ще подкопае основите на съвместния живот“ на испанците и каталунците.\r\nКарлос Каризоса от „Партията на гражданите“ сравни обявяването на независимост с преврат. Визирайки Пучдемон, той каза: „Ти, президенте, си бил за независимост през целия си живот. Целият този план вече е явен“.\r\n„Твоето движение е чисто популистко, пълно със заблуждения, които реалността разруши. Готов си да жертваш всичко, в името на твоя чист фанатизъм“, заяви Алехандро Фернандес, каталунски депутат от управляващата в Испания Народна партия.\r\n*** Новообявената Република Каталуния бърза да сглоби икономическата машина на независима държава, след като регионалният парламент подкрепи декларацията на независимост от Испания, но донкихотовското начинание се сблъсква с опустошително контраатака на испанската държава в рамките на няколко дни.\r\nГолемите световни финансови институции вече не са убедени, че испанският премиер Мариано Рахой може да се справи с кризата, пишат от изданието. Според редакцията на Телеграф, да обявиш, че ще използваш член 155 от испанската конституция е едно, а съвсем друго е да подчиниш отцепилия се регион.\r\nАнтонио Монтийа от Citigroup заяви, че каталунските лидери са обявили „открит бунт срещу испанската държава“, който ще предизвика драстичен отговор, имащ своя собствена ужасна логика и съдържащ риска да извади ситуацията изпод контрол.\r\n„Може да последват ожесточени сблъсъци и гражданско неподчинение. Не вярваме, че ситуацията ще ескалира до гражданска война, но определено съществува голям риск“, добави той.\r\n*** Испанското правителство пое управлението над Каталуния, разпусна регионалния парламент и обяви дата за нови избори, след като депутатите в каталунския парламент гласуваха в полза на основаването на независима република, тласкайки най-тежката политическа криза в Испания от 40 години насам към нови и опасни нива.\r\nИспанският премиер Мариано Рахой направи изявление в петък вечерта, в което обяви, че правителството е уволнило регионалния президент на Каталуния Карлес Пучдемон и е разпоредило провеждането на нови избори в областта на 21 декември.\r\nТой заяви още, че каталунското правителство е отстранено от длъжност, заедно с началника на местната полиция. Освен това, международните „посолства“ на Каталуния ще бъдат затворени.\r\n„Реших да проведем свободни, честни и законни избори, веднага щом е възможно, за да възстановим демократичния ред“, обясни Рахой и добави, че целта на мерките е да „възстановят самоуправлението, което е елиминирано от решенията на каталунското правителство“.\r\n„Ние никога не сме искали да стигаме до тази ситуация. Нито мислим, че ще е добре да протакаме това извънредно положение. Но, както винаги сме казвали, действията ни не са насочени към отнемане на автономията, а към възстановяването й“.\r\nДесетки депутати от опозицията бойкотираха тайното гласуване, излизайки от парламента в Барселона, преди то да се състои и оставиха испански и каталонски знамена на празните си места в знак на протест.\r\nМинути по-късно в Мадрид, испанският сенат предостави  безпрецедентни правомощия на Рахой, позволяващи му да наложи пряко управление над Каталуния, съгласно член 155 от Конституцията.\r\nЧлен 155, който никога не е използван, позволява на Рахой да уволни Пучдемон и да поеме контрола върху управлението, полицията, финансите и обществените медии в Каталуния.\r\nЕвропейският съюз, Великобритания, Германия и Съединените американски щати заявиха, че няма да признаят каталунската независимост и изразиха подкрепата си за запазване на испанското единство.\r\nПо-рано в петък, Рахой призова за спокойствие след гласуваната независимост и обеща да върне Каталуния към конституционния ред.\r\n„Това, което стана днес в каталунския парламент е безспорно доказателство за това, колко необходимо беше Сенатът да одобри предложенията на правителството“, заяви той в петък следобед. „Днес, каталунският парламент взе решение, което, според мнението на мнозинството от хората, е не само срещу закона, но е и криминално деяния, защото цели да обяви нещо, което е невъзможно – независимост на Каталуния“.\r\n*** Унгария е блокирала свикването на среща на върха между Украйна и НАТО, която е трябвало да се проведе през декември. Това съобщи министърът на външните работи на страната Петер Сиярто, чрез съобщение, публикувано на официалната интернет страница на ведомството.\r\n„Унгария не може да подкрепи стремежа на Украйна за интеграция, затова и наложи вето на свикването на среща на върха между НАТО и Украйна през декември“, заяви министърът. Освен това, той подчерта, че украинският закон за образование нарушава правата на националните малцинства.\r\nУнгарският външнен министър напомни, че след приемането на проекта за образование от украинския парламент, Унгария е обещала да използва всички дипломатически инструменти, за да накара украинската страна да отмени закона, който „жестоко осакатява“ правата на националните малцинства. Според неговите думи, този ход на Украйна е „удар в гърба“.\r\nСиярто отбеляза, че унгарското вето не може да бъде заобиколено, тъй като за свикването на подобна среща е необходим консенсус от страните-участници в Алианса.Агенция „Фокус“ припомня:\r\nУкраинският парламент одобри закон „За образование“ на 5 септември. Президентът на страната Петро Порошенко го подписа на 25 септември. Документът предвижда, че националните малцинства ще могат да учат на родния си език до пети клас, а след това обучението ще продължи изцяло на украински език. След приемането на закона, Сиярто заяви, че Будапеща ще иска преразглеждане на споразумението за асоциация между Украйна и ЕС. Освен това, той отказа да се срещне със своя украински колега Павел Климкин, който искаше да обсъдят образователната реформа. Сиярто обясни, че обсъждането на закона е трябвало да се проведе преди приемането му.\r\n*** Испанското правителство се готви да обвини лидерите на Каталуния за обявяването на открит бунт срещу Мадрид, след като регионът обяви независимост от Испания,  ескалирайки драматично политическата криза, бушуваща в иберийската страна.\r\nПремиерът на Испания Мариано Рахой заяви, че уволнява цялото каталунско правителство, разпуска местния парламент и обяви, че на 21 декември ще бъдат проведени нови регионални избори. Само няколко минути след изявлението му, лоялисти, развяващи испанското знаме, нахлуха в сградата на каталунско радио в Барселона.\r\nСпоред изданието, полицията е предотвратила сблъсъци между сепаратисти и лоялисти в регионалната столица, късно в петък. Десетки хиляди са се събрали на централния площад на Барселона, за да празнуват независимостта и са призовали за свалянето на испанското знаме от сградата на парламента, докато в същото време стотици лоялисти, загърнати с испански знамена, са аплодирали националната полиция и са освирквали регионалните органи на реда, викайки „Вива Еспаня“(Да живее Испания).\r\nПере Солер, който беше начело на местната полиция, е уволнен.\r\n*** Испанският Сенат (горната камара на парламента) одобри суспендирането на правомощията на каталунския регионален парламент в петък, след като депутатите в него гласуваха в полза на обявяването на независимост на областта от Мадрид.\r\nГоворител на централното правителство заяви, че премиерът Мариано Рахой ще наложи директно управление над региона веднага.\r\nОт кабинета на Главният прокурор на Испания Хосе Мануел Маза съобщиха, че той ще обвини каталунските лидери за измяна, включително регионалния президент Карлес Пучдемон и вицепрезидента Ориол Хункерас. Под ударите на закона може да попаднат и депутатите, гласували в полза на независимостта.\r\nСпоред испанските закони, измяната може да бъде наказана с до 25 години затвор, но срокът може да е и по-малък, ако става въпрос за ненасилствен бунт.\r\n***Президентът на САЩ Доналд Тръмп беше подтиснат от исторически ниските нива на обществено одобрение за управлението си, повлияно от разследването за руска намеса в президентските избори през 2016 година и безброй други спорни действия, но се радва на един постоянен плюс през целия период на управлението си: икономиката.\r\nДобрите новини в тази посока продължиха да идват и в петък, когато излязоха последните данни, показващи стабилен растеж на американската икономика. Брутният вътрешен продукт е нараснал, на годишна база, с три процента за третото тримесечие на годината. Това е второ поредно тримесечие, през което се отчита трипроцентов растеж.\r\nНовите данни бяха публикувани, докато Белият Дом и републиканците в Конгреса и Сената (съответно долната и горната камара на парламента) са близо до реализация на усилията си за прокарване на данъчна реформа. От партията твърдят, че ако успеят да го направят, икономиката ще бъде стимулирана допълнително.\r\nПо време на ежедневния брифинг пред медиите в Белия Дом, говорителят на президента Сара Сандърс заяви, че „двигателят на американската икономика работи на пълни обороти и президентът е готов да му налее ракетно гориво, чрез предоставянето на огромни данъчни облекчения и провеждането на реформи“.\r\nАгенция „Фокус“ припомня:\r\nДоналд Тръмп обяви като основен приоритет за своя мандат подобряването на икономическото положение в САЩ. Това се случи още по време на предизборната кампания, когато той сочеше постиженията си в бизнеса и обеща да постигне същото и в полза на страната.\r\n*** Авторитетна новинарска телевизия публикува обширен материал за каталунската независимост на интернет страницата си, в който описва подробно ходовете на всички действащи лица в петък, когато кризата ескалира.\r\nВ заключителната част на материала, CNN прави историческа ретроспекция на борбата за независимост на Каталуния. От там отбелязват, че регионът е един от 17-те автономни на територията на Испания и притежава широки правомощия в сферите на здравеопазването, образованието и събирането на данъци. Редакцията подчертава, че политиците, искащи независимост, са недоволни от разпределението на постъпленията от таксите и смятат, че то е несправедливо спрямо по-богатия регион. Именно този факт е помогнал за разрастването на движението за независимост.", "date": "2017.10.28", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/10/28/2451433/dw-katalunskata-kriza-eskalira.html", "text": "Англоезичната редакция на германската медия Deutsche Welle също отделя огромно внимание на обявената независимост на Каталуния от Испания. В материала си, редакцията разглежда подробно събитията от петък и предлага широк спектър от мнения, изказани от европейските лидери.\r\nЕдно от интересните мнения, които цитират от DW, е това на Шотландия. Единбург, който също има стремежи към независимост, е изразил разбиране за позицията на Каталуния, но подкрепя испанското правителство.", "date": "2017.10.28", "title": "DW: Каталунската криза ескалира"}
{"url": "http://www.focus-news.net/news/2017/10/28/2451434/vzglyad-katalunskata-republika-se-rodi-na-praznika-na-mestno-shampansko.html", "text": "Руското издание „Взгляд“, известно с близостта си до политическите кръгове около Кремъл, отбелязва подробно събитията около рождението на „Каталунската република“ и задава въпроса, колко ще бъде суров отговорът на Марид и дали ситуацията ще заприлича на тази от Русия през 1993 година, когато в Москва се стигна до кръвопролития.\r\nБез да заема определена позиция, изданието се опитва да стигне до мотивите на Барселона и Мадрид за действията им и отбелязва, че „Баската националистическа партия“ е призовала за уважение към решението на каталунците, подсказвайки че кризата може да се разрасне извън границите на провинция Каталуния. „Взгляд“ смята, че позицията на каталуснкия лидер Карлес Пучдемон е силна, защото в очите на либералната западна публика именно той представлява страната, която до последно е настоявала за преговори.\r\nПревод и редакция:", "date": "2017.10.28", "title": "„Взгляд“: Каталунската република се роди на празника на местно шампанско"}
{"url": "http://www.focus-news.net/news/2017/10/28/2451435/svetovnite-medii-za-katalunskata-nezavisimost-agentsiya-fokus.html", "text": "Авторитетното британско издание The Times отделя голямо внимание на предотвратените сблъсъци между лоялисти и сепаратисти в каталунската столица Барселона, в своя материал за обявената независимост на Каталуния.\r\nОт изданието твърдят, че единствено намесата на полицията е предотвратила насилието в средиземноморския град и обръщат внимание на уволнението на директорът на местната полиция Пере Солер.\r\n***\r\nКитайското правителствено издание China Daily отразява събитията, които се случиха в Испания в петък и прави заключение, че политическата криза, обхванала Испания, е разделила дори населението на Каталуния и е причинила дълбоко негодувание в други части на страната.\r\nОсвен това, от китайското издание отбелязват, че тя е причинила бягство на някои компании и финансови институции от богатия регион и е разтревожила европейските лидери, които имат притеснения, че каталунската независимост може да разпали сепаратистки настроение и в други части на континента.\r\n***\r\nИзраелското издание The Times of Israel се съсредоточава върху позицията на испанските евреи спрямо обявената независимост на Каталуния от регионалния парламент на областта. От редакцията отбелязват, че местните еврейски организации са скъсали с неутралитета, който са поддържали и са се обявили в подкрепа на испанската конституция, обвинявайки каталунските власти за политическата криза в Испания.\r\nИзредени са позициите на няколко испански еврейски организации, като например, от „Евреите от Каталуния“ пишат:\r\n„Единственият представителен орган на евреите в цяла Испания се обяви в полза на единството и срещу сепаратизма... Сепаратистите представляват единствено себе си“.\r\nТова съобщение полемизира с декларация на единствената еврейска организация в Испания, подкрепяща независимостта на Каталуния – „Евреи за независимост“ – която приветства рождението на каталунската република.\r\n***\r\nТурското издание Hurryiet, както и другите издания в страната, маркира събитията около обявяването на независимост на Каталуния от Испания и се въздържа от оценки по въпроса. \r\nОт изданието отбелязват, че отцепването на Каталуния е предизвикало дълбоко негодувание в останалата част на Испания и населението масово е провесило испански знамена от своите балкони и прозорци.\r\n***\r\nАвторитетната новинарска телевизия CNN публикува обширен материал за каталунската независимост на интернет страницата си, в който описва подробно ходовете на всички действащи лица в петък, когато кризата ескалира.\r\nВ заключителната част на материала, CNN прави историческа ретроспекция на борбата за независимост на Каталуния. От там отбелязват, че регионът е един от 17-те автономни на територията на Испания и притежава широки правомощия в сферите на здравеопазването, образованието и събирането на данъци. Редакцията подчертава, че политиците, искащи независимост, са недоволни от разпределението на постъпленията от таксите и смятат, че то е несправедливо спрямо по-богатия регион. Именно този факт е помогнал за разрастването на движението за независимост.\r\n***\r\nАнглоезичната редакция на германската медия Deutsche Welle също отделя огромно внимание на обявената независимост на Каталуния от Испания. В материала си, редакцията разглежда подробно събитията от петък и предлага широк спектър от мнения, изказани от европейските лидери.\r\nЕдно от интересните мнения, които цитират от DW, е това на Шотландия. Единбург, който също има стремежи към независимост, е изразил разбиране за позицията на Каталуния, но подкрепя испанското правителство.\r\n***\r\nРуското издание  „Взгляд“ , известно с близостта си до политическите кръгове около Кремъл, отбелязва подробно събитията около рождението на „Каталунската република“ и задава въпроса, колко ще бъде суров отговорът на Марид и дали ситуацията ще заприлича на тази в Русия през 1993 година, когато в Москва се стигна до кръвопролития.\r\nБез да заема определена позиция, изданието се опитва да стигне до мотивите за действията на Барселона и Мадрид  и отбелязва, че „Баската националистическа партия“ е призовала за уважение към решението на каталунците, подсказвайки че кризата може да се разрасне извън границите на провинция Каталуния. „Взгляд“ смята, че позицията на каталуснкия лидер Карлес Пучдемон е силна, защото в очите на либералната западна публика именно той представлява страната, която до последно е настоявала за преговори.", "date": "2017.10.28", "title": "Световните медии за каталунската независимост ( Агенция „Фокус“ )"}
{"url": "http://www.focus-news.net/news/2017/10/28/2451436/voenniyat-ministar-na-sasht-ako-severna-koreya-izpolzva-yadreno-orazhie-tova-shte-predizvika-masiven-voenen-otgovor.html", "text": "Министърът на отбраната на САЩ Джеймс Матис предупреди, че Северна Корея ще получи „масивен военен отоговор“, ако някога използва ядреното си оръжие, предава AFP.\r\n„Не се заблуждавайте – всяка атака срещу САЩ или съюзниците им ще бъде отблъсната“, заяви той, по време на пресконференция за посещението си в столицата на Южна Корея – Сеул.\r\n„Ако Северна Корея използва ядрено оръжие, това ще бъде посрещнато от масивен военен отговор, ефективен и съкрушителен“, подчерта Матис.\r\nПревод и редакция:", "date": "2017.10.28", "title": "Военният министър на САЩ: Ако Северна Корея използва ядрено оръжие, това ще предизвика “масивен военен отговор“"}
{"url": "http://www.focus-news.net/news/2017/10/28/2451437/aktualna-patna-obstanovka.html", "text": "В сила са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: област Варна: движението по АМ „Хемус“ в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ „Хемус“ на  пътен възел \"Слънчево\" при км 412+500. Срок до 15.12.2017 г. \r\nобласт София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.; ограничено е движението в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.; ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София:  Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; движение в една лента по път София – Перник поради ремонт на лентата посока София. Движението на МПС посока София се осъществява през с. Владая. Срок от 10:00 ч. на 28.10.2017 г. до 00:00 ч. на 29.10.2017 г.; движение в една лента по път София – Перник поради ремонт на лентата посока София. Движението на МПС посока София се осъществява през с. Владая. Срок от 00:00 ч. на 30.10.2017 г. до 10:00 на 31.10.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от ГКПП Гюешево до гр. Кюстендил от км 2+000 до км 23+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 01.11.2017 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.;  (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198: Движението по път III-198 Гоце Делчев – Катунци – Петрич в участъка на с. Горно Спанчево при км 38+380 се осъществява в лявата лента поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът II-79: Временно движението на МПС над 10 т по път II-79 Средец – Бургас в участъка от Бургас до Константиново е ограничено. Шофьорите на МПС над 10 т да се движат с повишено внимание и съобразена скорост по обходен маршрут: път II-53 Средец - разклон с. Малина, път III-795 с. Малина - Карнобат, път I-6 Карнобат - Бургас. Срок до 03.11.2017  г.; Път II-79: Движението по път II-79 Константиново - Бургас от км 77+700 до км 80+000 се осъществява в една лента поради ремонтни дейности по асфалтовата настилка. Срок до 31.10.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Детелина-Карнобат от км 49+000 до км 53+000 в участъка – ремонтни дейности по асфалтовата настилка. Срок до 31.10.2017 г.; път III-7306 Лозарево-Черница от км 0+000 до км 5+000 в участъка и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 гОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; ОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-Велико Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nПът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. \r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; \r\nпът III-1002 Враца-Леденика от км 0+162 до км 0+632, в град. Враца. Ограничено движение  поради  реконструкция.\r\nОбходен маршрут: ул. \"Христо Ботев\"-ул.Илинден\"-ул.\"Васил Кънчов\"-ул. Христо Ботев\". Срок  до 11.11.2017 г.\r\nпът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца – Криводол от км 1+000 до км 7+000. Полагане на хоризонтална маркировка. Стесняване на една от лентите за движение. Срок: 30.10.2017 г.\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.; \r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; \r\nПът ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 вход град Троян от км 71+032 до км 72+462 ограничено движение в лявото платно посока /Троян-Ловеч/ поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.ОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 74+000 до км 80+500 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: нямаОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 09.01.2018 г.\r\nРемонтни дейности:\r\nПът III-603: движението по път III-603 Ковачевци – Чепино от км 17+000 до км 25+000 се осъществява с повишено внимание поради частичен ремонт на асфалтова настилка. Стеснена е една от лентите за движение. Движението в района се регулира с пътни знаци. Срок до 01.11.2017 г.\r\nПът II-63: движението по път II-63 Трън – Стрезимировци в участъка от кръстовището за с. Забел до с. Главановци от км 55+600 до км 59+790 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост в свободната лента. Срок до 28.11.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nпът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-216: Движение с повишено внимание по път Ситово-Дулово в градската част на гр. Дулово от км 29+070 до 30+400 поради технологично фрезоване на асфалтова настилка. Има създадена ВОБД с предупредителни знаци и конуси. Срок до 31.10.2017 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок за изпълнение до 03.01.2018 г.;\r\nРемонтни дейности: \r\nПът ІІ-86: движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-197: движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-866: движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-867: движението по път ІІI-867 гр. Мадан – проход Печинско от км 7+300 до км 13+800 се осъществява в дясната лента, поради извършване на скатен изкоп в ляво за уширение на пътното платно. Водачите да се движат съобразно създадената организация на движение. Срок за изпълнение до 31.10.2017 г.\r\nПът ІІІ-8611: движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.;\r\nПът ІІІ-8652: движението по път ІІІ-8652 с. Бял извор – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8683: движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до  03.01.2018 г.;ОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; \r\nпът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-6002 Горни Богров - Елин Пелин от км 0+000 до км 3+000 – ограничено движението поради ремонтни дейности при железопътен надлез Мусачево. \r\nОбходен маршрут: За МПС до 10 тона - Долни Богров – Равно поле – Мусачево – Елин Пелин и път І-6 – Елин Пелин. За МПС над 10 тона - път І-6 – ІІІ-105 – Елин Пелин. Срок до 30.10.2017 г.\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на \r\nРепубликата/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nПът II-57: движението по път II-57 Стара Загора – Раднево се извършва двупосочно в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево поради извършване на частични ремонтни дейности на асфалтова настилка, рязане на храсти и почистване на банкети. Срок до 31.10.2017 г.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017 г.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности:\r\nПът III-806: движението по път III-806 Хасково-Минерални Бани от км 0+000 до км 0+877 се осъществява в едно платно, поради ремонтни дейности. Срок до 18.12.2017 г.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-7004: движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 31.10.2017 г.  ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: По изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента, поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента, поради пропаднала настилка и пропаднал насип. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.28", "title": "Актуална пътна обстановка"}
{"url": "http://www.focus-news.net/news/2017/10/28/2451438/predstoyashti-sabitiya-v-stranata-za-28-oktomvri-agentsiya-fokus.html", "text": "***\r\nОт 10.00 часа в зала 1 на НДК ще се проведе заседание на 49-я Конгрес на БСП.\r\n*** \r\nОт 10.00 часа ПП НФСБ ще проведе 3-тия си редовен конгрес в залата на хотел „Експо“ в София. \r\n***\r\nОт 10.00 часа в Департамент за информация и усъвършенстване на учителите, бул. \"Цар Борис III\" №224, ще се проведе Кръгла маса на тема: \"Гражданските организации и българите в Бесарабия, Таврия и Крим\".\r\n***\r\nОт 11.00 часа в Детско-юношеския отдел на Столична библиотека ще бъде официално открита многоезичната пътуваща изложба „Пипи Дългото чорапче и езиците на Европа\". \r\n***\r\nОт 11.00 часа в Детския отдел на Столична библиотека ще бъде открита изложбата „Пипи Дългото чорапче и езиците на Европа“.\r\n***\r\nОт 14.00 часа в СО, район „Красна поляна“, ще се състои работна среща за споделяне на опит при работа с деца в риск от отпадане от училище и с ниска мотивация за учене.\r\n***\r\nОт 16.00 часа в галерия „Сердика“ ще се проведе поетичен рецитал на Александра Ивойлова в рамките на изложбата на Таня и Красимир Цанови „Двуизмерно-Триизмерно\".\r\n***\r\nВ следобедните часове на бул. „Витоша“ ще се състои протест на вегани, който цели да привлече вниманието на хората към насилието над животни.\r\n***\r\nОт 09.00 часа в зала „Скаптопара“ Благоевград ще бъде домакин на XIV Международен турнир по спортна гимнастика „Любчо Солачки“.\r\n***\r\nВ клуба на ВМРО – Варна ще бъде проведена пресконференция на народния представител, заместник-председател на ПГ на „Обединени патриоти“ и заместник-председател на ВМРО Искрен Веселинов.\r\n***\r\nОт 10.30 часа в Зала №1 на Фестивален и конгресен център – Варна ще се проведе тържествена промоция на Випуск 2017 на Медицински колеж - Варна.\r\n***\r\nОт 13.00 часа в клуба на ВМРО - Варна на ул. „Цар Симеон I” №26 ще се състои пресконференция на заместник-председателя на ВМРО и заместник-председател на ПГ „Обединени патриоти\" Искрен Веселинов.\r\n***\r\nОт 11.00 часа в читалище „Искра” ще гостува премиерният спектакъл на Държавен куклен театър – Русе „Мечо Пух“ по Алън Милн.\r\n***  \r\nОт 11.00 часа в малка зала на МДТ „К. Кисимов“ ще бъде представен детски театрален спектакъл „Тримата братя и златната ябълка“.  \r\n***\r\nОт 10.30 часа в куклена зала на ДКТ ще се играе „Приключение на горската полянка“. \r\n***\r\nОт 16.00 часа в клуб на пенсионера в село Бели извор ще се проведе кулинарен конкурс „Тиквени изкушения“. \r\n***\r\nОт 09.00 часа на площада в град Генерал Тошево ще се състои протест срещу инвестиционното намерение за добив на шистов газ в региона.\r\n***\r\nОт 10.00 до 17.00 часа в зала 3 на Младежки център ще се проведе обучение „Основи в програмирането“. \r\n***\r\nОт 12.00 часа на централния градски площад ще се проведе конкурс по приложно изкуство „Парад на хвърчилата\".\r\n***\r\nВ Аграрния университет ще се проведе ХІ Есенна изложба на Бели и Вакли Маришки овце.\r\n***\r\nОт 16.00 часа в Конферентната зала на Хотел „Екзотик\" в село Марково, ще се състои пресконференция на ПП ДОСТ след заседание на Националния съвет на партията.\r\n***\r\nОт 16.00 часа в Дома на киното на ул. „Гладстон“ ще започне благотворителна прожекция на филма „Мост към Кристо“ в подкрепа на децата с лицеви аномалии. Инициативата е съвместна между БМЧК и „Асоциация лицеви аномалии“.\r\n***\r\nОт 17.00 часа в „Мол Марково Тепе“ ще се състои концерт на Владимир Ампов – Графа по повод първия рожден ден на търговския център. \r\n***\r\nОт 19.30 часа в междублоковото пространство на ул. „Ландос“ в район „Източен“ ще се открие фестивалът LUMMIX. 20 деца и младежи от „Столипиново“ ще покажат таланта и творческите си умения чрез магията на светлината, музиката и танците. \r\n***\r\nОт 18.00 часа в зала Филхармония ще започне Шестата Национална хорова среща.\r\n***\r\nВ севлиевското село Сенник ще започнат честванията по повод 125-та годишна от рождението на Дан Колов. От 10.00 часа пред паметника на Дан Колов ще бъде отслужена панихида в негова памет и ще бъдат положени венци и цветя. Предвидено е и посещение в дома музей на бореца. От 11.00 часа в салона на Народното читалище “Климент Охридски – 1988” ще бъде открита фотоизложба и представен документален филм, посветени на живота на “балканския лъв”.\r\n***\r\nОт 10.30 часа пред читалище „Проф. д-р Асен Златаров“ – село Смилян ще се открие 15-ото издание на Празника на фасула в село Смилян.\r\n***\r\nМестната група на „Грийнпийс“ – България в Стара Загора организира почистване на Старозагорските бани. Територията, определена за почистване, е пътеката покрай реката.\r\n***\r\nОт 09.00 часа ще се проведе 15-и Национален открит турнир по таекуон-до за купа „Багатур - Стара Загора\".\r\n***\r\nОт 10.00 часа в НЧ „Св. Климент Охридски – 1858 г.“ ще се състои Национален конкурс „Млад краевед-родоизследовател“. \r\n***\r\nОт 11.00 часа на площад „Олимпийски“ ще бъде открит „Картоф Фест в Чепеларе“.\r\n***\r\nОт 11.30 часа в Регионалния пресклуб на БТА ще се състои пресконференция на ръководството на Синдикат „Висше образование и наука” към КНСБ. \r\n***\r\nОт 12.00 часа в концертната зала на Младежкия дом ще се състои официалното откриване на Националния конкурс за млади изпълнители на популярна музика „Съзвездие 2017“.", "date": "2017.10.28", "title": "Предстоящи събития в страната за 28 октомври (Агенция „Фокус”)"}
{"url": "http://www.focus-news.net/news/2017/10/28/2451439/nimh-dnes-shte-ima-znachitelna-oblachnost-s-valezhi-ot-dazhd-maksimalnite-temperaturi-shte-badat-mezhdu-10-i-15.html", "text": "Днес ще има значителна облачност с валежи от дъжд, главно в Централна и Източна България. Ще се усили вятърът от северозапад-север. Ще е умерен, в Дунавската равнина и по долината на Струма - временно силен. След обяд над северозападните райони облачността ще се разкъса. Максимални температури между 10° и 15°. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН). Атмосферното налягане ще се повишава, но ще остане малко по-ниско от средното за октомври.\r\nНад Черноморието ще бъде облачно, с валежи от дъжд, които след обяд от север ще спират. Ще духа умерен северозападен вятър. Максималните температури ще са 12-15°. Температурата на морската вода е 16-17°. Вълнението на морето ще е 2-3 бала. \r\nНад планините ще  е облачно с валежи от дъжд, над 1700-1800 м – от сняг. Ще духа силен до бурен северозападен вятър. Максималната температура на височина 1200 метра ще е около 5°, на 2000 метра – около минус 1°.", "date": "2017.10.28", "title": "НИМХ: Днес ще има значителна облачност с валежи от дъжд, максималните температури ще бъдат между 10° и 15°"}
{"url": "http://www.focus-news.net/news/2017/10/28/2451440/predstoyashti-mezhdunarodni-sabitiya-za-28-oktomvri-agentsiya-fokus.html", "text": "Испания ще наложи директно управление в Каталуния, след като регионалният парламент обяви независимост.\r\n*** В Исландия ще се проведат предсрочни парламентарни избори.\r\n*** Иракските сили за сигурност спряха офанзивата си срещу кюрдите, а между Багдад и Ербил започнаха преговори.\r\n*** Сирия отхвърля твърденията на ООН за използването на отровен газ в Хан Шейхун.\r\n***", "date": "2017.10.28", "title": "Предстоящи международни събития за 28 октомври (Агенция \"Фокус\")"}
{"url": "http://www.focus-news.net/news/2017/10/28/2451441/49-iyat-kongres-na-bsp-shte-provede-zasedanie-pod-nadslov-bsp-alternativa-za-balgariya.html", "text": "49-ият Конгрес на БСП ще проведе заседание под надслов „БСП алтернатива за България“. Заседанието бе насрочено на 15 октомври с решение на Националния съвет на партията. Най-висшият форум на партията ще започне в Зала 1 на НДК от 10.00 часа. Дневният ред на заседанието включва три точки. По първа точка лидерът на БСП Корнелия Нинова ще представи политически доклад. По-късно президентът на ПЕС Сергей Станишев ще представи доклад на тема \"Председателството на Съвета на ЕС - възможност за България\". Очаква се в него да бъдат засегнати петте стълба на политическа визия на БСП за бъдещето на ЕС, както и теми като социалния модел, общата селскостопанска рамка и позицията на страната ни по нея, както и новият импулс за разширяване на Съюза към Западните Балкани. Докладът засяга и темата - БСП като проевропейската сила, която отстоява отговорно интересите на гражданите и на България. Зам.-председателят на ПГ „БСП за България” Драгомир Стойнев ще представи пред делегатите доклада \"Бюджет 2018 - икономика, доходи, справедливост\". Сред основните акценти в алтернативния проект за държавен бюджет на партията са промяна в данъчната система, нов статут на болниците и отпадане на принципа „парите следват ученика“ в образованието. Представените политически документи ще бъдат подложени на гласуване от делегатите на Конгреса.", "date": "2017.10.28", "title": "49-ият Конгрес на БСП ще проведе заседание под надслов „БСП алтернатива за България“"}
{"url": "http://www.focus-news.net/news/2017/10/28/2451442/api-prodalzhava-remontat-na-patya-sofiya-pernik-prez-prohoda-vladaya.html", "text": "От 08.00 часа днес продължава ремонтът на път I-1 (Е-79) София - Перник през прохода „Владая\". Ще се работи в участъка от КПП-то до светофара на жп гара „Владая“. Това съобщиха от пресцентъра на Агенция „Пътна инфраструктура”. Движението в посока Перник ще се осъществява по път I-1 в една лента, а в посока София трафикът се пренасочва през село Владая. Необходимо е шофьорите да карат внимателно и да спазват пътната сигнализация. От пътноподдържащото дружество Агенция „Пътна инфраструктура“ изисква да работят с пълна мобилизация, за да може планираните дейности да завършат в максимално кратък срок и движението да се осъществява без ограничения.\r\nЗа по-бързо и удобно пътуване АПИ препоръчва на шофьорите да използват АМ „Люлин“.", "date": "2017.10.28", "title": "АПИ: Продължава ремонтът на пътя София - Перник през прохода „Владая\""}
{"url": "http://www.focus-news.net/news/2017/10/28/2451443/sofiya-puska-se-vremenna-avtobusna-liniya-ot-metrostantsiya-vardar-do-novata-gora-na-stolitsata.html", "text": "Пуска се временна автобусна линия от „Метростанция Вардар“ до Новата гора на София (отклонението за сметището при кв. „Суходол“). Линията се пуска във връзка със засаждането на нова гора на София в кв. „Суходол“. Това съобщиха от пресцентъра на Столична община. Автобусите ще се движат съботите и неделите от днес до 3 декември, като ще тръгват от спирка „Метростанция Вардар“ и ще се движат по маршрута на автобусна линия 56 до кръстовището на ул. „Траян Тенев“ с ул. „Хармония“ и наляво по ул. „Хармония“ до отклонението за сметището при кв. „Суходол“. \r\nЧасовете на тръгване от началната спирка на „Метростанция Вардар“ са 9.00 часа, 10.30 часа, 12.00 часа, 13.30 часа и 15.00 часа.\r\nОт Новата гора на София в Суходол автобусите ще тръгват в 10.10 часа, 11.40 часа, 13.10 часа, 14.40 часа и 16.00 часа. \r\nАвтобусите ще спират на съществуващите спирки „Ж.к. Западен парк“ за автобусна линия 56, „Околовръстен път“ за автобусна линия 56 и крайна/начална спирка на Новата гора на София в Суходол.", "date": "2017.10.28", "title": "София: Пуска се временна автобусна линия от „Метростанция Вардар“ до Новата гора на столицата"}
{"url": "http://www.focus-news.net/news/2017/10/28/2451444/reuters-germanskite-grazhdanski-obedineniya-se-mobilizirat-sreshtu-rasta-v-podkrepata-kam-kraynodesni-dvizheniya.html", "text": "Германските граждански обединения се мобилизират срещу новоизбраната крайнодясна партия „Алтернатива за Германия“ и други по-крайно групи, предаде Reuters\r\nХиляди протестиращи се очаква да се съберат в източния град Дрезден в събота, когато празнува третата си годишнина антиислямското движение ПЕГИДА, част от чиито поддръжници е са подкрепили „Алтернатива за Германия“. Партията спечели близо 13% от вота на парламентарните избори от 24 септември, с което стана третата най-голяма партия в Бундестага и първата крайнодясна партия, която печели места в долната камара на парламента за последния половин век. Калина Жекова", "date": "2017.10.28", "title": "Reuters: Германските граждански обединения се мобилизират срещу ръста в подкрепата към крайнодесни движения"}
{"url": "http://www.focus-news.net/news/2017/10/28/2451445/zasedaniyata-na-49-iya-kongres-na-bsp-spravka-agentsiya-fokus.html", "text": "На 7 и 8 май 2016 г. се проведе първото заседание на 49-ия Конгрес на БСП, на което за лидер на партията е избрана Корнелия Нинова. Общият брой на кандидатите за поста председател на Националния съвет на БСП бе 28, но впоследствие 23-ма от тях си направиха самоотвод. В надпреварата останаха 5-ма кандидати: Валери Жаблянов, Георги Гергов, Корнелия Нинова, Красимир Янков и Михаил Миков. Гласуването започна към 23.00 часа на 7 май. Съгласно резултатите Михаил Миков получи доверието на 329 делегати, а Корнелия Нинова на 280. При това положение двамата отидоха на балотаж. След балотажа делегатите на 49-ия Конгрес на БСП избраха за лидер на партията Корнелия Нинова с 395 гласа, като опонентът ѝ Михаил Миков получи 349 гласа. След като спечели лидерската надпревара, новоизбраният лидер на БСП Корнелия Нинова направи заявка, че първо трябва да започне промяната вътре в партията, а след това - силно втвърдяване на опозиционния тон към правителството и случващото се в България. Тя обеща на делегатите, че няма да ги разочарова и си постави за цел до края на годината да се изработи алтернативен национален план за извеждане на България от катастрофалното ѝ състояние. На първото заседание на 49-ия за членове на НС на БСП бяха избрани само Дора Янкова и Стефан Данаилов, а останалите бяха утвърдени по висшегласие с явно гласуване. Тъй като в бюлетината са били пропуснати трима кандидати за членове на НС на БСП, делегатите решиха те да бъдат гласувани в зала анблок. Пропуснатите кандидати Боян Ангелов, Иван Токаджиев и Мирослав Михайлов бяха приети за членове на Пленума, с което съставът му бе увеличен с трима души. Впоследствие бе направено предложение за увеличаване на младежката квота в Националния съвет с един човек, което бе прието. За председател на Общопартийната контролна комисия за гласували 751 делегата. Броят на получените гласове от Валентина Богданова е 409. За Росен Малинов бяха подадени 319 гласа, така за председател на Общопартийната контролна комисия бе избрана Валентина Богданова.\r\nНа 4 и 5 февруари 2017 г. в зала 1 на НДК се проведе второто заседание на 49-ия Конгрес на БСП под надслов „Поискай промяна“. На заседанието присъстваха 728 делегати от цялата страна и над 2000 гости. Делегатите на 49-ия Конгрес на БСП приеха предизборната платформа на партията за извънредните парламентарни избори. „За“ платформа гласуваха 472 делегати, „против“ - 7 и въздържали се 4-ма, с което предизборната платформа бе приета. Сред акцентите на предизборната платформа на БСП са създаване на фонд „Иновации“, фонд „Индустрия, отпадане на пръстовия отпечатък за болниците и балансирана външна политика. Платформата бе допълнена с предложения за удвояване на средствата на фонда за лечение в чужбина на деца с увреждания и увеличение от първата година на учителските заплати с 15% в началото на мандата, което да достигне 40% в края на управлението. Делегатите на 49-ия Конгрес на БСП приеха коалиционната рамка на партията. „За“ рамката гласуваха 400 делегати, „против“ – 0, „въздържали се“ – 1, с което тя бе приета. Партийният форум реши да преименува коалицията „БСП лява България“ на „БСП за България“. Новата коалиционна рамка се наложи, тъй като досегашната структура и състав на коалицията е изчерпала възможностите за разширяване на електоралното влияние на БСП. \r\nВ своето слово към Конгреса лидерът на партията Корнелия Нинова заяви, че БСП ще положи основите на друга България, в която държавата има своята роля в икономиката. Според нея БСП е положила началото на тази промяна с избора на Румен Радев и Илияна Йотова за президент и вицепрезидент на България. Тя обяви, че основната цел на партията е да съхрани народа си, българщината и да даде хоризонт на държавата, докато целта на ГЕРБ е да получи 1 млн. гласа на изборите. Нинова заяви, че БСП ще избави България от паралелната държава на мафията и корупцията, която коства на данъкоплатците 10 млрд. лева годишно.\r\nПрез втория ден от заседанието на 49-ия Конгрес бе обсъден и приет новият устав на БСП. Новият документ е за повече демократичност, за ясни права и отговорности на всички партийни органи, за обновление и по-добрата организация. С Устава се разшири кръгът от хора, които вземат важните за партията решения. Съгласно новия устав председател на БСП няма да се избира от Конгреса, а пряко от членовете на партията. В името на равните права се въведе мандатност и за народните представители до 12 години. Ограничение от 2 мандата съществува за общинските и областните председатели, както и за председателя на партията. Със закриването на  второто заседание на 49-ия Конгрес бе открита и предизборната кампания на БСП за предсрочните парламентарни избори на 26 март.", "date": "2017.10.28", "title": "Заседанията на 49-ия конгрес на БСП (Справка Агенция „Фокус“)"}
{"url": "http://www.focus-news.net/news/2017/10/28/2451446/pp-nfsb-shte-provede-3-tiya-si-redoven-kongres.html", "text": "ПП НФСБ ще проведе 3-тия си редовен конгрес днес от 10.00 часа в залата на хотел „Експо“ в София. Това съобщиха от пресцентъра на партията. \r\nТри са основните точки, които ще бъдат обсъдени от делегатите и които ще начертаят новите задачи пред партията. Очаква се на конгреса да бъде изнесен отчетен доклад за изминалите три години, който да бъде гласуван от присъстващите на събитието. Освен това ще бъде проведен и избор на ново ръководство, както и промени в устава на партията в посоки, облекчаващи работата на организационните структури в цялата страна. В 14.00 часа в залата на хотела ще започне брифинг.", "date": "2017.10.28", "title": "ПП НФСБ ще проведе 3-тия си редовен конгрес"}
{"url": "http://www.focus-news.net/news/2017/10/28/2451447/the-irish-independent-predsedatelyat-na-ek-vizhda-opasnost-ot-novi-raztsepleniya-sled-obyavyavaneto-na-nezavisimost-ot-kataluniya.html", "text": "След като каталунският парламент обяви независимост от Испания, тласкайки страната към политически и икономически хаос, председателят на Европейската комисия предупреди за опасността от още „разцепления“ в ЕС, пише The Irish Independent. \r\nМадрид отговори на вота с разпускане на каталунския парламент и отстраняване от длъжност на досегашния лидер Карлес Пучдемон и цялото му правителство. Испанският премиер Мариано Рахой насрочи регионални избори за декември и заяви, че налагането на пряко управление върху региона е необходимо, за да се възстанови нормалният живот в страната. В региона може да бъдат изпратени отряди на националната полиция, за да се гарантира, че Каталуния ще остане под контрола на Мадрид. Калина Жекова", "date": "2017.10.28", "title": "The Irish Independent: Председателят на ЕК вижда опасност от нови разцепления след обявяването на независимост от Каталуния"}
{"url": "http://www.focus-news.net/news/2017/10/28/2451448/denyat-28-oktomvri-v-balgarskata-istoriya.html", "text": "На 28 октомври 1877 г. след продължителен артилерийски обстрел руските войски под командването на ген. Иосиф Владимирович Гурко принуждават турските части при село Телиш да капитулират. С превземането на село Телиш Плевенският гарнизон на Осман паша е окончателно обкръжен. \r\nПрез 1916 г. в периода 28 октомври - 11 ноември по време на Първата световна война руски военни части извършват опит за контраофанзива в Северна Добруджа, отблъснати са от българските войски. На този ден през 1944 г. в Москва България подписва споразумение за примирие с Англия, САЩ и СССР. Към средата на септември 1944 г. България се намира в състояние на война както със страните на антифашистката коалиция, така и с доскорош­ните си съюзници от Тристранния пакт. \r\n2013 г.\r\n20 студенти и докторанти обявяват безсрочна окупация на 321 аудитория на Великотърновски университет “Св. св. Кирил и Методий”, настоявайки за подобряване на управленския капацитет, оставка на ръководствата на всички парламентарно представени партии, оставка на всички членове на ръководства на извънпарламентарните политически партии, които са били на управленски позиции във властта в периода след промените, както и повишаване на образователния стандарт и фиксирани семестриални такси за периода на обучение на всеки випуск.\r\n2011 г.\r\nС указ е награден с орден \"Стара планина\" втора степен проф. Петър Луканов Вълчев - за изключително големите му заслуги към Република България в областта на културата.\r\n2006 г.\r\nВ Университетската болница в Пловдив за първи път в България се провежда витреоретинална операция на живо. \r\nДоцент Йорг Шмид от Университетска очна клиника “Марбург” оперира трима пациенти с ретинна патология. Операцията се предава на живо чрез специална видеовръзка и по този начин много офталмолози от България успяват  да я проследят. Доц. Шмид обяснява всяко свое действие по време на операцията, а освен това българските специалисти имат  възможност да задават и въпроси.\r\n2003 г.\r\nС указ е награден с орден \"Стара планина\" първа степен Урсула Зайлер-Албринг, извънреден и пълномощен посланик на Федерална република Германия в Република България.\r\n2002 г.\r\nНа срещата на високо равнище в Копенхаген на Европейския съюз със страните кандидатки за членство в съюза България получава обещание за пътна карта за присъединяването, която да очертае необходимите реформи във времето до 2007 г.\r\n1997 г.\r\nВ България пристига италианският президент Оскар Луиджи Скалфаро, който обсъжда помощта, която Италия може да окаже на България.\r\n1992 г.\r\nМинистър-председателят Филип Димитров иска от парламента вот на доверие и получава подкрепата на 111 депутати, но срещу него гласуват 120. При това положение министър-председателят се принуждава да подаде оставка. Новите кандидатури за премиер на Светослав Лучников и Йордан Соколов не са приети.\r\n1983 г.\r\nВ град Гоце Делчев се открива паметник на Гоце (Георги) Николов Делчев -  виден деец на македоно-одринското национално революционно движение и ръководител на Вътрешната македоно-одринска революционна организация. Роден е на 23 януари 1872 г. в Кукуш. След като завършва прогимназия в родния си град, продължава образованието си в Солунската българска мъжка гимназия \"Св. св. Кирил и Методий\". През 1891 г. постъпва във Военното училище в София, но заради участието му в социалистически кръжок е изключен от него и през 1894 г. става учител в Щип. По същото време в този град учителства и Д. Груев, основател и фактически ръководител на ВМОРО. Между двамата се установяват тесни приятелски отношения, в резултат на което Гоце Делчев влиза в редовете на вътрешната революционна организация. Следвайки богатите революционни традиции на българските възрожденски дейци и най-вече на В. Левски, той стига до идеята, че освобождението на Македония и Одринско от османско иго е възможно само чрез общо въоръжено въстание. За подготовката му е необходимо да бъде изградена по примера на Апостола гъста мрежа от революционни комитети във всички краища на двете области. Проникнат от тази идея, Гоце Делчев заедно с други ръководни дейци на организацията пристъпва към изграждането на революционни комитети. Още в началото на тази си дейност той проявява блестящи качества на талантлив организатор и се налага като неоспорим вожд на организацията. През 1895 г. е назначен за учител в Банско. Скоро след това напуска учителството и се отдава изцяло на революционна дейност. През 1896 г. участва в работата на Солунския конгрес на ВМОРО и заедно с Г. Петров изработва програмата и устава на организацията, който предвижда изграждането и на демократични основи. След конгреса Гоце Делчев е избран за задграничен представител, подвижен член на ЦК на ВМОРО и организатор на революционното движение. Гоце Делчев полага големи усилия за изграждане на революционните комитети, както и за тяхното снабдяване с оръжие. По негова инициатива през 1899 г. се пристъпва към изграждането на четнически институт на организацията, който изиграва изключително важна роля за по-нататъшното й масовизиране и революционизиране. Като главен ревизор на четите Гоце Делчев предприема няколко обиколки из Македония и Одринско. През 1902 г. заедно с Г. Петров е натоварен да преработи програмата и устава на организацията. Тя вече си поставя за цел привличането и сплотяването \"на всички недоволни елементи в Македония и Одринско, без разлика на народност\" и за извоюване на пълна политическа автономия. Това довежда до промяна в името на организацията - от Български македоно-одрински революционни комитети в Тайна македоно-одринска революционна организация. Въпреки постигнатите сериозни успехи в организационното и изграждане и укрепване Гоце Делчев все още не е убеден, че тя е готова да пристъпи към въоръжено въстание. Затова енергично се противопоставя на взетото в негово отсъствие решение от Солунския конгрес, състоял се в началото на 1903 г., за вдигане на въстание в Македония и Одринско през пролетта на същата година. Той се мотивира с това, че вътрешната революционна организация не е готова за подобна акция, както и с обстоятелството, че и международната обстановка в този момент не благоприятства за такова съдбовно начинание. Безсилен да наложи отмяна на взетото вече решение, заедно с Д. Груев успяват да отложат обявяването му за през лятото на същата година, както и за превръщането му от повсеместно в стратегично, т. е. да се обяви главно в планинските и полупланинските райони и в него да вземат повече участие сформираните за тази цел въоръжени чети. Тази тактика е продиктувана от желанието им да не се позволи концентрирането на големи турски сили в тези райони, както и да се избави от репресии беззащитното население от полските краища. След срещата си с Д. Груев Гоце Делчев продължава с малка чета обиколката си из Македония. На път за среща с водителите на Серски революционен окръг през 1903 г. четата му попада в обкръжение в с. Баница и след еднодневно сражение с превъзхождащата ги потеря на 21 април пада убит. Преждевременната му гибел е една от най-тежките загуби за организацията в навечерието на Илинденско-Преображенското въстание (1903 г.).\r\n1981 г.\r\nВ периода 28 - 30 октомври в София се провежда съвещание на председателите на академиите на науките на социалистическите страни, което приема възвание към учените от цял свят за защита на мира.\r\n1944 г.\r\nВ Москва България подписва споразумение за примирие с Англия, САЩ и СССР.\r\nКъм средата на септември 1944 г. България се намира в състояние на война както със страните на антифашистката коалиция, така и с доскорошните си съюзници от Тристранния пакт. С подписване на споразумението за примирие се прекратява това уникално състояние. Съгласно това споразумение България се задължава да предостави своите въоръжени сили под ръководството на съюзното (съветското) Главно командване за война срещу Германия, а след приключването на бойните действия армията се демобилизира. Частите, гражданската администрация и всички български граждани се изтеглят от Вардарска Македония, Западните   покрайнини   и   Беломорска   Тракия. Българската територия се предоставя за безпрепятствено придвижване на съюзническите войски. Всички фашистки организации се разтурят, а лицата, обвинени във военни престъпления, се предават на съд. Българското правителство се задължават да върне на обединените народи тяхната собственост,  както  и  изнесените  от  Гърция  и Югославия ценности и материали. Същевременно трябва да подпомогне с хранителни и други материали Гърция и Югославия. За изпълнението на тази  и  други  клаузи  на  съглашението  следи Съюзна   контролна   комисия   начело   с   ген. Бирюзов.  Въпреки  че  воюва  срещу Германия, България не получава статут на съвоюваща страна.\r\nСъветските войски освобождават територията на Украйна от фашистите.\r\n1924 г.\r\nВ периода 26 - 28 октомври се провежда учредителен конгрес на Демократическия сговор.\r\nДемократическия сговор е българска политическа партия, основана на 10 август 1923 г. чрез сливането на Народния сговор, Обединената народнопрогресивна партия, части от Демократическата партия и Радикалната партия. Правителства: на А. Цанков (1923-26) и на А. Ляпчев (1926-31). През 1932 групата на А. Цанков се отделя в самостоятелна партия - \"Народно социално движение\". През май 1934 г. е забранена.\r\n1916 г.\r\nВ периода 28 октомври - 11 ноември, по време на Първата световна война, руски военни части извършват опит за контраофанзива в Северна Добруджа, отблъснати са от българските войски. \r\nПървата световна война избухва вследствие на крайно изострените противоречия между Тройния съюз (Германия, Австрия, Италия) и Антантата (Великобритания, Франция, Русия) за сфери на влияние и световно господство.\r\n1907 г.\r\nВ периода 26 - 28 октомври в Пловдив се провежда конгрес на одринските благотворителни братства, който се изказва за еволюционна борба и учредява Съюз на одринските благотворителни братства с орган в. \"Одрински глас\" (от 12 януари 1908 г.) и с Управителен съвет: Христо Господинов - председател, Димитър Попниколов - подпредседател, А. Попкиров - секретар и Ст. Урумов - касиер.\r\n1902 г.\r\nВ Стара Загора излиза първият брой на в. \"Земеделско знаме\", орган на БЗНС.\r\nВсекидневен обществено-политически вестник. Излиза в Стара Загора и София от 1902 г., с прекъсвания (1915–1917, 1923–1925 и 1934–1944 г.). Пръв уредник Д. Драгиев. Редактори: Ал. Стамболийски и Ал. Димитров . Сътрудници: Ц. Церковски, д-р Р. Даскалов, С. Дупаринов, С. Румянцев и др. Гл. ред. за периода 1944–1946: М. Геновски, Ал. Оббов, Ст. Симов и Сл. Пушкаров.\r\n1898 г.\r\nОсновано е Софийско унгарско дружество.\r\n1877 г.\r\nСлед продължителен артилерийски обстрел руските войски под командването на ген. Иосиф Владимирович Гурко принуждават турските части при с. Телиш да капитулират. С превземането на село Телиш Плевенският гарнизон на Осман паша е окончателно обкръжен.\r\nГен. Гурко е руски военен деец, ген.-фелдмаршал. По време на Руско-турската освободителна война 1877-1878 г. му е поверено командването на Предния отряд на руската армия, в състава на който влизало и Българското опълчение. Под негово ръководство отрядът след преминаването на р. Дунав при Свищов се отправил на юг, освободил редица селища, стигнал до Търново и оттам се прехвърлил през Хаинбоазкия проход, считан от противника за непроходим, водил бойни действия при Стара Загора. Под натиска на превъзхождащия го противник бил принуден да отстъпи към Стара планина и се установил на Шипченския проход. След като укрепил позициите на Шипка, му било поверено командването на руските войски, които водели боеве в района на Плевен. След освобождаването на селата Горни Дъбник и Телиш Г. поел ръководството на руската армия по прехвърлянето и през Арабаконашкия (дн. Ботевградския) проход и въпреки тежките зимни условия в началото на януари 1878 се озовал в София. След това Гурко освобождава Пловдив и превзема Одрин. Със своето бойно майсторство допринася изключително много за крайната победа на руската армия на Балканския боен театър и с това ускорява подписването на Санстефанския мирен договор от 1878 г.На тази дата са родени: \r\n1933 г.\r\nРоден е Евтим Михалушев Евтимов - български поет. Завършва Института за начални учители в Петрич (1952 г.). Работи 10 години като учител в родния си край. През 1955-1958 г. и 1960-1962 г. е програмен ръководител на Радиото в Петрич, секретар на градското читалище (1962-1965 г.). През 1966-1984 г. завежда отдел \"Поезия\" и е директор на издателство \"Народна младеж\", главен редактор на в-к \"Литературен фронт\" (1984-1988 г.), главен редактор на сп. \"Родолюбие\" (1989-1991 г.). Пише поезия с патриотични, политическо-граждански и любовно-изповедни мотиви, както и стихове за деца. За пръв път печата стихотворение във в-к \"Пиринско дело\" през 1951. Съчинения: \"Будни клепачи\" (1959 г.), \"Люлка под върховете\" (1962 г.), \"Пирински балади\" (1964 г.), \"Обич за обич\" (1966 г.), \"Клас, стани!\" (1967 г.), \"Книга за една обич\" (1967 г.), \"Лирика\" (1967 г.), \"Балада за едно момче\" (1968 г.), \"Поема за България\" (1968 г.), \"Пирински орел\" (1969 г.), \"Нощи\" (1971 г.), \"Човекът\" (1972 г.), \"Българска земя\" (1972 г.), \"Цвят от кестен\" (1972 г.), \"Щъркели на юг летяха\" (1973 г.), \"Горчиво вино\" (1975 г.), \"Училища на върха\" (1976 г.), \"Първият партизанин\" (1976 г.), \"Орлови кръгове\" (1977 г.), \"Застава в, оръжие, Записки от границата\" (1977 г.), \"Пирине мой. Дневник на поета\" (1977 г.), \"Обредни песни\" (1979 г.), \"Нощи. Горчиво вино. Любовна лирика\" (1981 г.), \"Планина. Сонети\" (1984 г.), \"Любовна лирика\" (1984 г.), \"Съновник. Любовни сонети\" (1985 г.), \"Сватбата на Антон. Документален роман\" (1987 г.), \"Продадени билети\" (1988 г.), \"Причастие\" (1990 г.), \"Ако ти си отидеш\" (1991 г.), \"Виното на мрака\" (1992 г.).\r\n1902 г.\r\nРоден е Жак Примо Натан - български икономист, стопански методист, публицист, академик (1961 г.). Един от създателите на т. нар. марксистко-ленинска икономическа наука в България. Комунист, емигрант в СССР (1926 г.), завършва Международна ленинска школа в Москва (1926-1930 г.) с дисертация на тема \"Индустриалното развитие на България в периода до Първата световна война\" (1929 г.). Директор на Икономическия институт при БАН (1949-1951 г.). Ректор на ВИИ \"Карл Маркс\" (1958-1962 г.). Издава много научни и популярни книги по политическа икономия и стопанска история. Съчинения: \"Историко-стопанска география на света\" (1940 г.), \"Развитие на икономическата мисъл след Рикардо\" (1949 г.), \"Стопанска история на България\" (1957 г.), \"Монополистическият капитализъм в България\" (1958 г., в съавторство с Любен Беров), \"История на икономическата мисъл в България\" (1964 г.), \"История на България\", в 3 т. (1964 г., в съавторство), \"Икономика на България\" (1969 г.),\"История на Българската комунистическа партия\" (1973 г., в съавт.), \"Избрани трудове\", в 2 т. (1977 г., 1979 г.) и др. Умира на 4 януари 1974 г. в София.\r\n1866 г.\r\nРоден е д-р Стефан Костов Сарафов - български лекар и общественик. Брат на ген. Ив. Сарафов и на М. Сарафов. Завършва гимназия в София и медицина в Париж. Практикува при френския проф. Потен. В България се връща през 1899 г. По време на Балканската война (1912-1913 г.) е мобилизиран като началник на полева болница, а през I Световна война (1915-1918 г.) е началник на Х-та военна болница в София. Умира на 27 март 1923 г.\r\n1828 г.\r\nРоден е Драган (Димитър) Кириаков Цанков - български общественик, политик, публицист, почетен член на БКД (1884 г.). Дописен член на БКД (от 1894 г.). Чичо на К. Цанков. Учи в родния си град при Хр. Павлович и Ем. Васкидович, в Елена, Одеса и Киев. От 1848 до 1852 г. живее в Румъния и Австрия. Работи като учител във Френско католическо училище в Цариград (1857-1860 г.), където открива собствена печатница (1857 г.); инициатор за създаването на Община за българска книжнина (1856 г.). Заедно с Д. Мутев редактира издавания от Общината “Месецослов за 1857 година”. Ред. (1859-1863 г.) на в-к “България”, чрез който пропагандира униатството в Б-я. След неуспешен опит за създаване на бълг. католическа община (1860 г.) е преводач по паспортите в Свищов, инспектор при Дунавското параходно дружество в Свищов, действителен чл. на апелативния търг. съд и учител в Русе (1867-1868 г.). Заедно с Т. Бурмов, Т. Икономов и др. се обявява чрез в-к “Курие д’Ориан” против проекта на Митхат паша за турцизиране на бълг. училища. Работи като учител и адвокат в Русе (1872 г.). Известно време е учител по бълг. ез. в Галатасарай, Цариград. Чл. на Смесения екзархийски съвет (от 1873 г.), предс. на Бълг. читалище в Цариград (от 1875 г.). След Априлското въстание (1876 г.) заедно с М. Балабанов посещава Париж, Лондон и Петербург, за да привлече вниманието на чуждите пр-ва към нещастието на бълг. народ. Вицегубернатор на Търново (1877 г.), депутат в Учредителното НС, окръжен управител във Варна, търг. агент в Цариград. Гл. учител в софийските училища (1881 г.). През 1882 г. е арестуван и изпратен във Враца. Създател и водач на Либералната партия. Мин.-предс. (24 март – 28 ноември 1880 г., 7 септември 1883 – 29 април 1884 г.), мин. на външните дела и изповеданията, мин. на вътрешните работи. След разцеплението на Либералната партия (1884 г.) оглавява дясното крило, оформило през 1899 г. Прогресивнолибералната партия. След преврата на 9 август 1886 г. емигрира в Цариград и Петербург. Връща се в България (1894 г.) след падането на Ст. Стамболов. Неколкократно избиран за народен представител. Изявява се като темпераментен публицист във в-к “България”. Член на редколегията на в-к ”Независимост”. Автор на “Българска история” (Виена, 1866 г.), заедно с М. Балабанов издава книгата “България” (1876 г., на английски и френски език), превежда “Тъмниците ми” (1874 г.) от Силвио Пелико, издава на немска езикова “Граматика на български език” (1852 г.). Умира на 11 март 1911 г. в София.На тази дата умират:\r\n1951 г.\r\nУмира Христо Георгиев Попов - български офицер. Роден е на 18 декември 1858 г. в Шумен. Завършва Военното училище в София (1879 г.). Един от четиримата българи, получили първи офицерски чин след Освобождението (1878 г.). През Сръбско-българската война (1885 г.) се отличава с разумни и смели действия при Гургулят (7 ноември) и при Пирот (14 ноември). Един от най-преданите офицери на княз Александър Батенберг, спомага много за неговото връщане след 9 август 1886 г. По-късно напуска армията с чин подполковник, завършва право в Швейцария и се отдава на политическа дейност. Министър на вътрешните работи (1915-1916 г.) в кабинета на д-р В. Радославов.\r\n1892 г.\r\nУмира Тодор Петров Икономов (Тодор Икономпетров Тодоров) – български възрожденски просветител, обществен деец, публицист и естет. Роден е на 29 август 1838 г. в с. Жеравна. Член-кореспондент е на Българската академия на науките от 1881 г.; редовен неин член е от 1884 г. Учи в Жеравна и Сливен, а по-късно при С. Филаретов в София. През 1861 г. се установява в Цариград, където работи в близко сътрудничество с Др. Цанков. Учителства във Френския колеж, за кратко време е католически монах. Завършва Киевската духовна академия (1865 г.), учителства в Шумен и Тулча. Като публицист се противопоставя на опитите на Митхад паша за сливане на българските и турските училища. От 1871 г. отново е в Цариград, където сътрудничи на в-к \"Македония\", \"България\", \"Турция\", \"Право\", сп. \"Читалище\" и др. Участва заедно с П. Р. Славейков в борбата за църковна независимост, интерниран е в Тулча. След Освобождението е народен представител, подпредседател на Учредителното събрание в Търново, министър, кмет на София, председател на Държавния съвет. Издава съчиненията: \"Нова българска читанка\" (1867 г.), \"Читанка за приготвяне към граматиката\" (1867 г.), \"Пълна читателница\" (1868 г.), \"Възкресник, или Черковно въсточно песнопение\" (1872 г.), \"Ръководство за словосъчинение на българский язик\" (1875 г.), \"Българска граматика\" (1881 г.), \"Писма за Сърбия\" (1883 г.), \"Мемоари\" (1897 г.) и др.\r\n1875 г.\r\nУмира Христо П. Тъпчилещов - български общественик, търговец и дарител. Роден е през 1808 г. в Калофер. С брат си Н. Тъпчилещов създава търговска къща “Братя Т.” (1822 г.) за търговия с кожи, вълна, памук, платове, хранителни стоки в Русия, Австрия, Италия, Франция и др. От 1835 г. посещава Истанбул, където се преселва окончателно през 1852 г. С упорит труд и постоянство стига до завидно материално положение, става търговец и е един от първенците сред българите в Истанбул. През април 1856 г., веднага след Кримската война, заедно с брат си Никола, Ив. Д. Гешов, Г. Золотович, Александър Екзарх, Д. Добрович, Гавраил Морованов, Неделчо Бракалов и Захарий Струмски, предприема постъпки за създаване на независима Българска православна църква. Участва в строителството на желязната църква “Св. Стефан” в Истанбул (1849 г.), в учредяването на Българската община, във Великденската акция (1860 г.). Има сериозни заслуги за освобождаването на българскита затворници и заточеници, за развитието на училищното дело. По-късно е член на Временния съвет (1870 г.) за управление на Българската екзархия до избирането на екзарх, но умира, без да види Освобождението на България. За изготвянето на историческата справка на Агенция “Фокус” са използвани следните източници:", "date": "2017.10.28", "title": "Денят 28 октомври в българската история"}
{"url": "http://www.focus-news.net/news/2017/10/28/2451449/bdzh-preminavaneto-ot-lyatno-kam-zimno-chasovo-vreme-shte-zasegne-vremepatuvaneto-na-13-patnicheski-vlaka.html", "text": "Предстоящата смяна на часовото време в нощта срещу неделя ще наложи промени във времепътуването на 13 пътнически влака, съобщиха от пресцентъра на БДЖ. При преминаването от лятно към зимно часово време е необходимо някои пътнически влакове да престоят в различни железопътни гари в нощта между 28 октомври и 29 октомври. Това се налага, за да не бъде нарушен Графикът за движение на влаковете. \r\nВ железопътните превози е наложена европейската практика, влаковете да спрат в първата железопътна гара по маршрута си при наближаване на 04.00 часа и да изчакат 60 минути. (Например, ако влакът по разписание трябва да тръгне от дадена гара в 05.00 часа, пътниците го очакват съответно в този час, така че той няма как да мине с един час по-рано и затова изчаква). По този начин не се засяга Графикът за движение на влакове и не се получават закъснения.\r\nЕвропейският подход, който се ползва в тази ситуация с изчакване в най-близката жп гара, тази година ще засегне следните влакове, както и гарите, в които ще престоят са:\r\n- Международният бърз влак №492, пътуващ по маршрута Истанбул–София ще престои в гара Свиленград;\r\n- Бързият влак №2626, пътуващ по маршрута Варна–София (през Горна Оряховица) ще престои в гара Телиш;\r\n- Бързият влак №2627, пътуващ по маршрута София–Варна (през Горна Оряховица) ще престои в гара Попово;\r\n- Бързият влак №3636, пътуващ по маршрута Варна–София (през Карлово) ще престои в гара Тъжа;\r\n- Бързият влак №3637, пътуващ по маршрута София–Варна (през Карлово) ще престои в гара Желю войвода;\r\n- Бързият влак №8626, пътуващ по маршрута Бургас–София (през Пловдив) ще престои в гара Костенец;\r\n- Бързият влак №8627, пътуващ по маршрута София–Бургас (през Пловдив) ще престои в гара Стара Загора;\r\n- Бързият влак №8636, пътуващ по маршрута Варна–Пловдив ще престои в гара Меричлери;\r\n- Бързият влак №8637, пътуващ по маршрута Пловдив–Варна ще престои в гара Завет;\r\n- Бързият влак №9647, пътуващ по маршрута София–Силистра ще престои в гара Самуил;\r\n- Пътническият влак №16101, пътуващ по маршрута Септември–Велинград ще престои в гара Цветино;\r\n- Пътническият влак №30151, пътуващ по маршрута Карнобат–Варна ще престои в гара Завет;\r\n- Крайградският пътнически влак №20200, пътуващ по маршрута Мездра–София ще престои в гара Лакатник;.", "date": "2017.10.28", "title": "БДЖ: Преминаването от лятно към зимно часово време ще засегне времепътуването на 13 пътнически влака"}
{"url": "http://www.focus-news.net/news/2017/10/28/2451450/burgas-obshtestveno-obsazhdane-za-razvitie-na-sektor-ribarstvo-shte-se-provede-v-mestnostta-chengene-skele.html", "text": "Обществено обсъждане за развитие на сектор „Рибарство” ще се проведе от 14.00 часа днес в клуб „Морски сговор” в местността Ченгене скеле. Това съобщиха от пресцентъра на Община Бургас. Съседните общини Бургас и Камено все още се възстановяват след бедствието, предизвикано от проливния дъжд във вторник срещу сряда. В близко бъдеще те ще имат достъп до европейски ресурси за развитие на традиционния за тях сектор „Рибарство”.\r\nВ тази връзка Общините Бургас и Камено отправят покана към всеки свой инициативен жител, който има желание да създаде свой бизнес или да развие вече съществуващо предприятие и дейност в сферата на риболова, производството и преработката на риба и аквакултури, да дойде на общественото обсъждане, което ще се проведе от 14.00 часа днес в клуб „Морски сговор” - командният център на рибарското селище Ченгене скеле. Там те ще могат пряко да изкажат своето мнение за предложените приоритети на новата Стратегия за развитие на сектора, за критериите, по които ще бъдат оценявани бъдещите проектни предложения, с които ще се кандидатства за европейско финансиране.", "date": "2017.10.28", "title": "Бургас: Обществено обсъждане за развитие на сектор „Рибарство” ще се проведе в местността Ченгене скеле"}
{"url": "http://www.focus-news.net/news/2017/10/28/2451451/cnn-povdignati-sa-parvite-obvineniya-v-ramkite-na-razsledvane-za-eventualna-ruska-namesa-v-prezidentskata-kampaniya-v-sasht-ot-2016-g.html", "text": "Повдигнати са първите обвинения в рамките на разследване за евентуална руска намеса в президентската кампания в САЩ от 2016 г., предаде CNN, като се позова на източници. Подробностите около повдигнатите обвинения са неизвестни. По данни на телевизията, обвинените може да бъдат задържани още в понеделник. \r\nРазследването се води от независимия прокурор Робърт Мълър. То бе стартирано малко след изненадващото отстраняване от длъжност на тогавашния директор на ФБР Джеймс Коми. Обект на разследването е именно уволнението на Коми, както и среща на един от синовете на американския държавен глава със свързан с Кремъл адвокат по време на кампанията и разговори на Тръмп в Белия дом с руски представители. Калина Жекова", "date": "2017.10.28", "title": "CNN: Повдигнати са първите обвинения в рамките на разследване за евентуална руска намеса в президентската кампания в САЩ от 2016 г."}
{"url": "http://www.focus-news.net/news/2017/10/28/2451452/denyat-28-oktomvri-v-svetovnata-istoriya.html", "text": "На този ден през 1492 г. Христофор Колумб открива Куба. През 1613 г. в Япония е построен първият плавателен съд по западен образец. През 1636 г. е основан е Харвардският университет - първият в САЩ. На този ден през 1831 г. английският физик Майкъл Фарадей демонстрира първата машина-генератор. В Ню Йорк официално се открива Статуята на свободата на 28 октомври 1886 г.\r\n2015 г.\r\nЗа първи път в историята на Непал жена е избрана за президент. Това е активистката за женски права Бидхя Деви Бхандари заместник-председател на управляващата комунистическа партия\r\n2014 г.\r\nПотокът лава на вулкана Килауеа навлиза в селището Пахоа със скорост от 9 метра в час. Температурата на лавата надвишава 900 градуса. В непосредствена близост на потока се намират 60 сгради. От изригването на вулкана през 1983 г. до сега са унищожени повече от 180 сгради.\r\n2013 г.\r\nПри наводнение в Индия загиват 50 човека, а общо около милион са засегнати от бедствието.\r\n2012 г.\r\nВ Украйна се провеждат парламентарни избори.\r\n2011 г.\r\nОбщността на нациите измени Акта за престолонаследяване от 1701 г. отменяйки дискриминацията по отношение на наследниците от женски пол и католиците.\r\n2009 г.\r\nПри атентат с кола-бомба на оживен пазар в северозападния пакистански град Пешавар, загиват над 90 души.\r\nОт стартова площадка LC-39B на Космическия център Кенеди, Флорида, е осъществен старт на ракета носител Ares-1-X.\r\n2007 г.\r\nКристина Елисабет Фернандес де Киршнер печели близо 44% от гласовете на президентските избори в Аржентина, с което става първата жена, избрана за президент на Аржентина.\r\n2002 г.\r\nНа срещата на високо равнище в Копенхаген на Европейския съюз със страните кандидатки за членство в съюза България получава обещание за пътна карта за присъединяването, която да очертае необходимите реформи във времето до 2007 г.\r\n1995 г.\r\n292 души загиват, а 168 са ранени при пожар, избухнал в час пик в метрото в Баку, Азербайджан, докато влакът се намира между две станции.\r\n1990 г.\r\nЗа първи президент на Киргизия е избран Аскар Акаев.\r\nАскар Акаевич Акаев е роден на 10 ноември 1944 година в село Къзъл-Байрак Кемински, Киргизка ССР. Завършва висше образование в Ленинградския институт за фина механика и оптика. На 34 години става доктор на техническите науки. През 1984 г. е избран за член-корреспондент на Академията на науките (АН) на Киргизия, през същата година става и академик на АН на Киргизка ССР. Почетен доктор на Руската АН, има около 80 научни работи, 43 статии, 7 изобретения. Той е преподавател на 20 кандидата и 3 доктора на науките. Седем от неговите ученици стават лауреати на различни премии. Награден е с орден «Знак Почета». \r\nПрез 1986 година Акаев е избран за член на ЦК на Киргизката Комунистическа партия, а след това за народен депутат на Киргизската ССР. През 1990 година става президент на страната - тогава все още в състава на СССР.\r\nПрез 1991 година Аскар Ака́ев е избран за президент на първите преки президентски избори в страната. Преизбран е за президент през 1995 година. На изборите през 2000 година е избран за президент за още пет години. \r\nПрез март 2005 година е свален от власт и напуска страната в резултат на острата социално-политическа криза. През април същата година сваля от себе си президентските пълномощия. \r\nПрез май 2006 година е избран за международен член на Руската АН.\r\n1981 г.\r\nВ периода 28 - 30 октомври в София се провежда съвещание на председателите на академиите на науките на социалистическите страни, което приема възвание към учените от цял свят за защита на мира.\r\n1973 г.\r\nАрабските страни-износители на нефт обявяват ембарго на доставките на нефт за САЩ.\r\n1971 г.\r\nВеликобритания изстрелва своя първи спътник и така става шестата космическа сила.\r\n1965 г.\r\nПапа Павел VI официално снема от евреите „колективната вина за разпятието на Христос\".\r\nПавел VI (Джовани Батиста Монтини) е римски папа от 1963 г. до 1978 г. Роден е на 26 септември 1897 г. в Кончезио, Италия. Произхожда от семейство на виден католически деятел. Завършва лицей (1916 г.), семинария (1920 г.), продължава образованието си в университет. В периода 1923 г. – 1954 г. е на дипломатическа служба във Ватикан. Архиепископ е на Милано (1954-1958 г.), кардинал (1958 г.). Избран е за папа на 21 юни 1963 г. Провежда сесии на Вселенския събор (1963-1965 г.). През 1964 г. пътува до много страни в света (Палестина, Индия, САЩ, Филипините, Австралия и др.). Разширява кардиналската колегия до 147 души (1973 г.). Започва реформиране на Римската курия (апостолическата конституция \"Регимини еклезие универсе\", 1967 г.). Създава енцикликите \"Еклезиам суам\" (1964 г.), \"Популорум прогрессио\" (1967 г.), \"Хумане вите\" (1968 г.), апостолическото послание \"Октогезима адвениенс\" (1971 г.). Умира на 6 август 1978 г. в Рим.\r\n1944 г.\r\nСъветските войски освобождават територията на Украйна от фашистите.\r\n1941 г.\r\nПо заповед на Л. Берия е разстрелян бившият революционер, един от организаторите на разстрела на царското семейство – Ф. Голощекин.\r\nБерия е Народен комисар (1938-1945 г.) и министър (1953 г.) на вътрешните работи на СССР, I заместник-председател на Съвета на народните комисари и на Министерския съвет (1941-1953 г.). Член (1946-1953 г.) на Политбюро (Президиума) на ЦК на ВКП (б). Организатор на необоснованите политически репресии в Съветския съюз през 30-те - 50-те г. Разстрелян след смъртта на Й. В. Сталин.\r\n1940 г.\r\nГръцкият генерал Йоанис Метаксас не приема ултиматума, даден от Италия, в който се иска Гърция да разреши на италианските сили да използват територията на Гърция за военни операции – в противен случай ще се започнат военни действия. Ултиматумът е връчен на Метаксас от италианския посланик в Гърция Грачи в 4.00 часа на 28 октомври 1940 г. след празненство в италианското посолство в Атина. Отговорено е с една дума: охи – не!\r\nИталианците атакуват в 5.30 ч. Следват боеве, в които се включват много гръцки селяни като доброволци, като и двете страни претърпяват големи загуби. След няколкомесечни битки италианците са отблъснати и принудени да отстъпят дълбоко в албанска територия. За да спаси своя съюзник, Хитлер започва през април 1941 г. планирана атака срещу Гърция, която му коства време и сили и не му позволява да съсредоточи цялата си мощ на източния фронт срещу Русия. Денят “Охи” (“не”) 28 октомври се чества като национален празник на Гърция.\r\n1922 г.\r\nВ периода 28 – 30 октомври се провежда организираният от фашистите в Италия „Поход към Рим\". При пристигането в Рим Мусолини изисква от краля да бъде назначен за министър-председател.\r\nБенито Мусолини (наричан Дуче) е италиански държавник. Роден е на 29 юли 1883 г. Управлението на Мусолини е под форма на диктатура. Министър-председател е на Италия от 1922 г. до 1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерален секретар на Италианската компартия Луиджи Лонго) на разстрел. Присъдата се издава и изпълнява в село Джулияно ди Меседжере, Северна Италия в деня на залавянето. Трупът на Мусолини е окачен с главата надолу на една бензиностанция на Пиаца Лорето, Милано.\r\n1919 г.\r\nКонгресът на САЩ приема закона за въвеждане на „сух режим\" в страната, независимо от ветото, наложено от президента Удроу Уилсън. Забраната за производство, превоз и продажба на алкохол довежда до процъфтяване на нелегалната търговия и война между гангстерските групировки.\r\n1915 г.\r\nАтаките на френската 122-ра Пехотна дивизия при р. Черна са отбити от части на 7-а и 11-а Пехотна дивизия.\r\n1914 г.\r\nФирмата “Кодак” обявява началото на внедряването на цветната фотография.\r\nКанадското правителство приема решение за създаване на концентрационни лагери за немци и австрийци.\r\n1898 г.\r\nОсновано е Софийско-унгарско дружество.\r\n1891 г.\r\nСлед земетресение в Централна Япония са разрушени 200 хиляди сгради, а около 7300 души загиват.\r\n1886 г.\r\nВ Ню Йорк официално се открива Статуята на свободата.\r\nСтатуя е издигната през 1886 г. на Острова на свободата в Ню Йорк (височина 46 m, пиедестал 45 m) по идея на французина Лабуйе в памет на подкрепата, която Франция оказва по време на Войната за независимост на Северна Америка. Изработена е по модела, наречен \"Свободата осветява света\", на френския скулптор Ф. Бартолди. Автор на металната конструкция е Г. Айфел . В основата на Статуята на свободата е Американският музей на имиграцията. От 1924 г. Статуята на свободата (с остров Елис) е национален паметник. Включена в Списъка на световното наследство на ЮНЕСКО.\r\n1834 г.\r\nНа индианците от племето “семиноли” е заповядано да напуснат Флорида и да се заселят на запад.\r\n1831 г.\r\nАнглийският физик Майкъл Фарадей демонстрира първата машина-генератор.\r\nФарадей е английски физик и химик, член на лондонското Кралско дружество от 1824 г. Открива бензола през 1825 г. и други въглеродни и хлорни съединения. Изследва сплави на стоманата и оптични стъкла. Създава основите на учението за електромагнитното поле. Открива връзката между електричеството, магнетизма и светлината, закона за електромагнитната индукция (1831; прилага го на практика, като създава динамомашина и трансформатор), пара- и диамагнетизма през 1845 г., въртенето на равнината на поляризация на светлината в магнитно поле през 1845 г., законите на електролизата в периода 1833–34 г., и др. Доказва тъждествеността на различните видове електричество.\r\n1730 г.\r\nНедоволството от управлението на султан Ахмед ІІІ (1703-1730 г.) предизвиква бунт на столичното население. Основното ядро на дръзналите открито да се противопоставят на султана се състои от еничари, ръководени от Патрона Халил. Притиснат от разрастващия се бунт, султанът е принуден да абдикира на 2 октомври, като отстъпва трона на Махмуд I (1739-1754 г.).\r\nАхмед ІІІ е двадесет и третият поред султан заемащ турския престол. Роден е през 1673 г. Наследява брат си Мустафа III през 1703 г. През време на неговото царуване турците отнемат от венецианците Морея (Пелопонес) и Крит, но са разбити от войските на Карл VI при Петервардайн (1716 г.), след което се сключва благоприятният за Австрия и Русия мир в Пасаровиц (Пожаревец). Ахмед ІІІ разрешава да се въведе за пръв път книгопечатането в Турция. Умира през 1736 г.\r\nМахмуд I е турски султан. Роден е през 1696 г. Син е на султан Мустафа II. На 2 октомври 1730 г. наследява чичо си Ахмед III, който е свален от еничарите. Още след заемането на трона новият султан се сблъсква с много сериозни проблеми: въстанието на Патрона Халил през 1736 г., което потушава с хитрост и жестокост; редица външнополитически проблеми – военен конфликт и мирен договор с Иран и поредната война с Русия (приключила с подписването на Белградски мирен договор на 1 септември 1739 г., според който Османската империя си връща крепостите Кинбурн и Очаков, а Азов остава неутрална зона). По време на 24-годишното управление на султан Махмуд I се сменят 24 велики везири. По оценки на историците той е разумен, интелигентен, надарен с нетрадиционното владетелско качество да се вслушва в разумните съвети; инициатор е за строежа на много джамии, медресета, библиотеки; пише стихове. Умира на 13 декември 1754 г. в Истанбул.\r\n1636 г.\r\nОснован е Харвардският университет – първият в САЩ.\r\nХарвардският университет е най-старият университет в САЩ. Основан през 1636 г. като колеж в гр. Кеймбридж, близо до Бостън (Масачузетс). Носи името на Дж. Харвард (1607-1638 г.), емигрирал в Америка и завещал половината си имущество и библиотека. До края на ХVIII в. гл. място в учебния курс заемат Библията и древните езици, а от края на ХVIII в. започват да се преподават нови езици и математика. В началото на ХIХ в. колежът представлява привилегировано средно училище, в което обучението започва от 14-годишна възраст. Учебният курс е задължителен за всички. Преминаването от колеж към университет става през I четвърт на ХIХ в., когато към Харвардския колеж са присъединени Медицинския (основан през 1810 г. и Юридическия основан през 1817 г. факултет. Учебният план е разширен, въведени са история, политикономия, химия, геология и др. предмети. През II четвърт на ХIХ в. университетът, в който преподават видни учени, става център на културния живот в САЩ. Важна роля в развитието на учебното заведение има американския педагог Ч. Елиът, президент на университета от (1869-1909). Има следните факултети: хуманитарни естествени науки, юрид., медицински, здравна охрана, богословски, конструкторски, държавно управление, практическа администрация, педагогически, инженерен и приложна физика. В него работят около 5 000 преподаватели и се обучават ок. 15 000 студенти. Библиотеката съдържа около 8 млн. книги и брошури, има отделни библиотеки с редки книги и ръкописи, медицинска, китайска японска и др. библиотеки.\r\n1628 г.\r\nГрадът Ла-Рошел е превзет френските войски.\r\nНамира се в Европа (Западна Франция). Главен град на историческата област Онис. През 1628 г. е превзет от войските на А. Ж. Ришельо. Запазени са архитектурни паметници от ХIV-ХVIII в.\r\n1613 г.\r\nВ Япония е построен първият плавателен съд по западен образец.\r\n1492 г.\r\nХристофор Колумб открива Куба. \r\nКолумб е италиански мореплавател. От около 1476 г. живее в Португалия, от 1485 г. - в Испания. През 1492 г. ръководи испанската експедиция за откриване на морски път до Индия (с корабите \"Санта Мария\", \"Ниньо\", \"Пинта\") през Атлантическия океан. На 12 октомври 1492 г. достига остров Сан Салвадор (дата, приета за откриване на Америка), по-късно достига Бахамските острови, Куба, Хаити. При експедициите през 1493-1496 г., 1498-1500 г., 1502-1504 г. открива Големите Антилски острови, част от Малките Антилски острови и крайбрежията на Южна и Централна Америка.\r\n969 г.\r\nВизантийските войски завладяват Антиох (Сирия).\r\n312 г.\r\nВ Рим император Константин разбива войските на деспота Максентиус, като става едноличен владетел на Западната Римска империя.\r\nКонстантин I Велики e римски император от 306 г. Син на Констанций I Хлор (около 225-306). Възстановява единството в империята. Провежда централизация на държавния апарат. Води политика на веротърпимост (виж Милански едикт). Основава новата столица Константинопол. Канонизиран заедно с майка му Елена Флавия от източноправославната църква.На тази дата са родени: \r\n1967 г.\r\nРодена е Джулия Робъртс – американска актриса. Първата ѝ роля е през 1988 г. в комедията \"Тhe Mystic Pizza\"; следва роля в \"Стоманени магнолии\" (1989 г.), за която е номинирана за \"Оскар\". През 90-те години на ХХ в. след участието й в \"Хубава жена\" на режисьора Гари Маршал тя е сред най-харесваните от публиката и скъпоплатените холивудски кино-актриси. През 2000 г. получава награда \"Оскар за най-добра актриса\" за ролята в \"Ерин Брокович\" на Стивън Содърбърг. Филмография: \"Хук\" (1991 г.), \"Играчът\" (1992 г.), \"Версия “Пеликан\" (1993 г.), \"Прет-а-порте\" (1994 г.), \"Мери Райли\" (1995 г.), \"Сватбата на най-добрия ми приятел\" (1997 г.), \"Теория на конспирацията\" (1997 г.), \"Втора майка\" (1998 г.), \"Нотинг Хил\" (1999 г.), \"Булката беглец\" (1999 г.), \"Мексиканецът\" (2001 г.), \"Любимците на Америка\" (2001 г.), \"Бандата на Оушън\" (2001 г.), \"Full Frontal\" (2002 г.), \"Confessions of a Dangerous Mind\" (2002 г.), \"Mona Lisa Smile\" (2003 г.).\r\n1955 г.\r\nВ Сиатъл е роден Бил (Уилям) Гейтс – американски компютърен индустриалец. Учи в обществено училище, по-късно в частното \"Лейксайд\", където за първи път вижда компютър, производство на \"Дженеръл илектрик\"; чете компютърна литература и пише програми. Сътрудничи на \"Компютър сентър корпорейшън\" (до 1970 г.). Заедно с Пол Алън, негов съученик, работи за \"Информейшън сайънсис инк\", за TRU по проекти за националната сигурност, за \"Ханиуел\". През 1973 г. е приет в Харвардския университет. С Пол Алън през 1974 г. създават собствена софтуерна фирма; разработват в по-голямата му част програмния език Бейсик. През 1980 г. със спечелените пари основават \"Майкрософт\". Първият персонален компютър на пазара (1981 г.) работи с DOS-операционна система на \"Майкрософт\". Инвазията на \"Майкрософт\" на световния пазар започва с \"Уиндоус\" и пакета от приложни програми \"Офис\" (на български език от март 2002 г.). Издава книгата \"Бизнес със скоростта на мисълта\" (1999 г.), \"библията\" на новата икономика. Член е на борда на биотехнологичната компания \"Айкос\"; основава фондация \"Бил енд Мелинда Гейтс\" (1994 г.), ръководена от баща му Уилям Гейтс Втори; основава компанията \"Корбис\" (най-големият архив за изкуство и фотография в света).\r\n1908 г.\r\nРоден е Албърт Малц - американски писател. Завършва Колумбийския университет (1930 г.). Дебютира с пиеси с критично и антивоенно съдържание (“Мир на земята”, 1934 г.; “Тъмната шахта”, 1935 г., и др.). Автор на остро социални пиеси, новели и романи (“Дълъг ден в кратък живот”, 1957 г.; “Дълбок източник”, 1940 г. и др.). В Холивуд е от 1941 г. Разработва социалнополитическа тематика в “Посока Токио” (1943 г.). Сценарист на “Плащ и кинжал” (1946 г.) и “Голият град” (1948 г.). Един от холивудската десятка, отказал през 1947 г. да дава показания пред Комисията за антиамериканска дейност. През 1949 г. е осъден на затвор за обида на Конгреса и е лишен от възможност да работи в киното. През 1970 г. се завръща на големия екран със сценария на уестърна “Две мулета за сестра Сара”. Умира на 26 април 1985 г. в  Лос Анджелис.\r\n1867 г.\r\nРоден е Ханс Дриш - германски биолог и философ, един от основоположниците на съвременния витализъм, ученик на Е. Хекел. От 1921 до 1934 г. е професор в Хайделберг, Кьолн и Лайпциг. През 1935 г. лекциите му са забранени. В началото на научната си дейност се занимава с изследвания в духа на Хекеловия механицизъм, но след като се убеждава в необходимостта от обосноваване на самостоятелността на биологията, се отказва от него. Витализмът на Д. е популярен през 10-те години, а логическите и онтологичните му идеи - през 20-те години на века. Концепцията му оказва съществено влияние върху философската антропология на Гелен и Плеснер. Умира на 16 април 1941 г. в Лайпциг.\r\n1845 г.\r\nРоден е Зигмунд Флоренти Вроблевски - полски физик, член-кореспондент на Краковската АН (1880 г.). Учи в Киевския университет. Заради участието си в Полското въстание (1863 г.) е заточен в Томск. Завръща се във Варшава през 1869 г.. Преподавател в Краковския университет (от 1882 г. професор). Основните му изследвания са върху дифузията на газовете в течни и твърди тела. През 1883 г. заедно с К. Олшевски за първи път получава в измерими количества течен кислород. Използва течния кислород като охладител и с негова помощ втечнява азота и окиса на водорода. За първи път определя критичната температура на окиса на водорода (1883 г.), кислорода и азота (1885-1888 г.). Умира при взрив на експериментална установка. Умира на 19 април 1888 г. в Краков.\r\n1812 г.\r\nРоден е Сирило Вилаверде - кубински писател, журналист и политик. Първите си романтични новели публикува през 1837 г. Романът му \"Сесилия Валдес, или Хълмът на ангелите\" (1882 г.), изпълнен с протест против робството на негрите, полага основите на кубинската проза. През 1848 г. е осъден на смърт за участие в сепаратистки заговор; през 1849 г. успява да избяга в САЩ. В Ню Йорк издава сп. \"Индепендиенте\" (\"Еl Independiente\"), \"Ла Вердад\" (\"La Verdad\"), \"Еспехо\" (\"Еspejo\"), чрез които пропагандира идеите на борбата за независимост на Куба. Умира на 23 октомври 1894 г.\r\n1469 г.\r\nРоден е Дезидерий Еразъм Ротердамски (псевдоним на Герхард Герхардс) – холандски учен, литератор и философ, виден представител на Ренесанса. Автор е на прочутите \"Колоквии\" и на \"Възхвала на глупостта\". Издава римски класици, като с това подтиква Реформацията без да участва в нея. Противник е на политическата борба. Вижда възможност за прогрес в развитието на науката и просвещението. Обявява се против Мартин Лутер и Улрих фон Хубен. Умира на 12 юли 1536 г. в Базел.\r\n1017 г.\r\nРоден е Хенрих III - крал (от 1039 г.), император (от 1046 г.), от Франконската династия. Син на Конрад II. Негова опора са рицарството и гражданската администрация. По време на похода в Италия (1046-1047 г.) сваля съперничещите си папи, след което нееднократно назначава сам кандидатите за папския престол. Покровителства църковната Клюнийска реформа, с което подготвя условията за следващото засилване на папската власт. Превръща Чехия и Унгария в зависими от империята; подчинява лотарингския херцог. Умира на 5 октомври 1056 г.На тази дата умират: \r\n1969 г.\r\nУмира Корней Иванович Чуковски (псевдоним на Никола Валиевич Корнейчук) – руски писател, литературен историк, мемоарист, преводач (от английски език) и теоретик на преводаческото изкуство. Роден е на 31 март 1882 г. в Петербург. Почетен доктор е на Оксфордския университет. Автор е на детски приказки в стихове (“Крокодил”, 1917 г.; “Телефон”, 1926 г.; “Бармалей”, 1926 г. и др.); книги: “От две до пет” (1915 г., 15-то издание 1961 г.). Ранни критични творби: “От Чехов до наши дни” (1907 г.), “Лица и маски” (1914 г.), “Книга за съвременните писатели” (1914 г.). Изследва творчеството на Некрасов (“Некрасов като художник”, 1926 г.; “Майсторството на Некрасов”, 1952 г., 4-то издание 1962 г.). В литературно-историческите му трудове преобладава интересът към личността на твореца и художествената страна на творбите (“Хора и книги”, 1960 г.). Добър познавач е на руския език (“Жив като живота”, 1962 г., 2-ро издание 1963 г.). На художествения превод е посветена книгата “Високо изкуство”, (1941 г.). Автор на книги за А. Блок, У. Уитмън и А. Чехов.\r\n1959 г.\r\nУмира Камило Сиенфуегос - кубински военен и политически деец, народен герой. Роден е на 6 февруари 1932 г. в Хавана. Учи в Художествената академия. Преследван от държавната власт за революционни действия, принуден да емигрира 2 пъти в САЩ (1953, 1956 г.). През септември 1956 г. заминава за Мексико, където се включва в отряда на Фидел Кастро Рус. На 2 декември 1956  г. заедно с него на борда на яхтата “Гранма” преминава в Куба. Получава званието “команданте” (“майор”), най-високото в революционната йерархия в Куба (април 1958 г.), командва партизанските сили на обширна територия между градовете Мансанильо, Баямо, Виктория де лас Тунас. Съчетава бойните действия с революционно-пропагандна дейност сред селяните. През август 1958 г. начело на колоната “Антонио Масео” нахлува в централните райони на Куба и овладява северната част на провинция Лас Виляс. След победата на комунистическата революция в Куба (1 януари.1959 г.) участва в създаването на революционна армия на страната. Загива при самолетна катастрофа.\r\n1857 г.\r\nУмира Луи Йожен Кавеняк - френски държавник, военен деец, генерал. Роден е на 15 октомври през 1802 г. в Париж. Възходът му започва по време на Алжирската война (1832-1848 г.). Депутат и министър на войната (1848 г.). Потушава Юнското въстание в Париж от 1848 г.. Ръководител на френското правителство на Втората република.\r\n1704 г.\r\nУмира Джон Лок – английски философ, просветител и политически мислител, член на Лондонското кралско дружество (1668 г.). Роден е на 29 август 1632 г. От 1667 г. участва активно в политическия живот като привърженик на буржоазната конституционна монархия. От 1682 г. до 1689 г. е емигрант в Холандия. Развива сенсуалистическа теория на познанието. Обявява се против учението на Рене Декарт за вродените идеи, като доказва, че всички идеи имат за източник опита. Ролята на разума свежда до комбиниране на получаваните чрез сетивата и рефлексията прости идеи в сложни. Смята, че обект на познанието са не външните предмети, а идеите, които се намират в съзнанието. Създава учение за първичните и вторичните качества.\r\n За изготвянето на историческата справка на Агенция “Фокус” са използвани следните източници:", "date": "2017.10.28", "title": "Денят 28 октомври в световната история"}
{"url": "http://www.focus-news.net/news/2017/10/28/2451453/bbc-ispanskoto-pravitelstvo-otstrani-ot-dlazhnost-nachalnika-na-politsiyata-v-kataluniya.html", "text": "Часове след като наложи пряко управление над Каталуния, испанското правителство отстрани от длъжност началника на полицията в областта Жозеп Луис Траперо, предаде BBC. Това се съобщава в изявление на вътрешния министър Хуан Игнасио Соидо, разпространено часове след като испанският Сенат одобри налагането на пряко управление над Каталуния.  Това е първата конкретна стъпка на Мадрид, след като каталунският парламент гласува да обяви независимост. Премиерът на Испания Мариано Рахой оповести намеренията си да разпусне парламента, да отстрани от длъжност каталунския лидер и свика предсрочни избори в областта. \r\nДемонстрации в подкрепа и против независимостта продължиха до късно през нощта. \r\nВ събота се очакват нови шествия, включително в Мадрид под наслова „За единството на Испания и конституцията“. Калина Жекова", "date": "2017.10.28", "title": "BBC: Испанското правителство отстрани от длъжност началника на полицията в Каталуния"}
{"url": "http://www.focus-news.net/news/2017/10/28/2451454/nimh-zhalt-kod-za-obilni-valezhi-e-obyaven-za-12-oblasti-v-stranata.html", "text": "Жълт код за обилни валежи е в сила за 12 области, а в други 4 кодът е за силен вятър. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Жълтият код за обилни валежи е в сила за областите Кърджали, Хасково, Ямбол, Сливен, Бургас, Варна, Добрич, Търговище, Шумен, Силистра, Разград и Русе. В тези области през следващото денонощие се очакват валежи с количества до 15-20 л/кв. м. В съчетание с обилните валежи през последните дни и преовлажнената земна повърхност, прогнозираните количества в областите Бургас и Ямбол трябва да се следят с повишено внимание.\r\nЖълт код за силен вятър е обявен в областите Благоевград, Видин, Враца и Монтана. В област Благоевград по долината на Струма ще духа силен северен вятър с пориви до 20 м/сек. В останалите три области ще духа силен северозападен вятър с пориви до 20-22 м/сек.", "date": "2017.10.28", "title": "НИМХ: Жълт код за обилни валежи е обявен за 12 области в страната"}
{"url": "http://www.focus-news.net/news/2017/10/28/2451455/burgas-zapochva-razdavaneto-na-drehi-i-medikamenti-na-postradalite-pri-navodneniyata-na-teritoriyata-na-oblastta.html", "text": "Започва раздаването на дрехи и медикаменти на пострадалите при наводненията на територията на областта. За по-малко от денонощие Националната кампания в помощ на пострадалите от наводненията в област Бургас набра 36 153 лв. Това съобщиха от пресцентъра на БЧК. Доброволци и щатни служители на БЧК - Бургас участваха в оценката на щетите от наводнението в домовете на пострадалите семейства в село Черни връх и село Полски извор, община Камено. БЧК - Бургас има готовност да предостави одеала, дрехи, матраци, хранителни и хигиенни пакети от бедствения си резерв.\r\nНационалната дарителска кампания продължава. Всеки може да подкрепи инициативата\r\n- чрез SMS на кратък номер 1466 на цена 1 лев към всички мобилни оператори. Дарителските SMS-и за кампаниите на БЧК са освободени от ДДС. \r\n- на банковата сметка на БЧК: \r\nBG29UNCR70001506750406\r\nUNCRBGSF\r\nБанка: УниКредит Булбанк \r\nАдрес: ул. \"Калоян\" 3, София 1000, България \r\n- чрез on-line дарения на сайта на организацията\r\nЗа по-малко от денонощие Националната кампания на БЧК набра 36 153 лв. БЧК благодари на всички дарители!", "date": "2017.10.28", "title": "Бургас: Започва раздаването на дрехи и медикаменти на пострадалите при наводненията на територията на областта"}
{"url": "http://www.focus-news.net/news/2017/10/28/2451456/stara-zagora-nad-250-uchastnitsi-shte-uchastvat-v-turnir-po-taekuon-do-koyto-shte-se-provede-v-zala-ivan-vazov.html", "text": "Петнадесетият Национален открит турнир по таекуон-до за купа \"Багатур - Стара Загора\" ще се проведе днес и утре (29 октомври) под егидата на Община Стара Загора. Това съобщиха от пресцентъра на Общината. За разлика от всички останали турнири, ще участват всички действащи клубове в България, а не само тези от двете федерации - съорганизатори (Българска Федерация по Таекуон-до ИТФ и Българска Федерация по Традиционно Таекуон-до). Броят на участниците вероятно ще надхвърли 250 човека. Не случайно мотото на състезанието е: \"Силата на единството!\". Турнирът ще се проведе в общинската спортна зала \"Иван Вазов\". Програмата включва дисциплините форма и спаринг за деца, юноши и девойки, мъже и жени. Клубът домакин - Таекуон-до клуб \"Багатур\" ще изправи срещу своите конкуренти 15 свои състезатели.\r\nТурнирът ще започне от 9.00 часа днес, а официалното откриване ще бъде от 14.00 часа. На него ще присъстват вицепрезидентът на Международната Таекуон-до Федерация - Гранд майстор Ким Унг Чол - 9 дан, членът на Борда на директорите на Международната Таекуон-до федерация - Марио Богданов - 7 дан. Очакват се и официални гости от Община Стара Загора, както и представители на спонсорите на турнира.", "date": "2017.10.28", "title": "Стара Загора: Над 250 участници ще участват в турнир по Таекуон-до, който ще се проведе в зала \"Иван Вазов\""}
{"url": "http://www.focus-news.net/news/2017/10/28/2451457/sofiya-vavedena-e-vremenna-organizatsiya-na-dvizhenieto-vav-vrazka-sas-zasedanie-na-kongresa-na-bsp.html", "text": "Въведена е временна организация на движението във връзка със заседание на конгреса на БСП. Това съобщиха от пресцентъра на Столична община. От 08.00 до 20.00 часа днес се забранява престоят и паркирането на пътни превозни средства с изключение на автобусите превозващи участниците в мероприятието на бул. „Витоша” между пилоните на НДК и бул. „Патриарх Евтимий”. Столична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища.", "date": "2017.10.28", "title": "София: Въведена е временна организация на движението във връзка със заседание на конгреса на БСП"}
{"url": "http://www.focus-news.net/news/2017/10/28/2451458/blagoevgrad-v-grada-shte-se-provede-xiv-mezhdunaroden-turnir-po-sportna-gimnastika-lyubcho-solachki.html", "text": "В града ще се проведе XIV Международен турнир по спортна гимнастика „Любчо Солачки“. Това съобщиха от пресцентъра на Община Благоевград. Събитието ще се проведе в зала „Скаптопара“. Началото на състезанията ще бъде в 09.00 часа, а около 12.00 часа ще бъде официалното откриване. Участие в тазгодишната надпревара ще вземат 230 гимнастици от България и света. В Благоевград се очаква да пристигнат представители от Англия, Гърция, Сърбия, Кипър, Македония.\r\nМеждународният турнир по спортна гимнастика „Любчо Солачки“ се провежда от 2003 година. Това е състезание, което се посещава от най-добрите гимнастически клубове от страната и чужбина. Към момента в клуба тренират над 80 деца на възраст между 3 и 16 години. 13 от тях представляват силен интерес за националния отбор по спортна гимнастика. Целта на ГК “Любчо Солачки” е Благоевград да стане сред водещите центрове в тази спортна дисциплина, да създаде добри и качествени условия за децата от града да спортуват и популяризират гимнастиката и да даде пример, който да последват и останалите по-малки градове от Благоевградска област, създавайки подобни спортни школи.", "date": "2017.10.28", "title": "Благоевград: В града ще се проведе XIV Международен турнир по спортна гимнастика „Любчо Солачки“"}
{"url": "http://www.focus-news.net/news/2017/10/28/2451459/lovech-negovo-visokopreosveshtenstvo-mitropolit-gavriil-shte-oglavi-arhiereyska-sveta-liturgiya-pred-chudotvornata-ikona-na-sveta-bogoroditsa-osenovitsa-v-troyan.html", "text": "Чудотворната икона Пресвета Богородица, наричана Осеновица, от Рилския манастир продължава своя път за благословение на жителите в Ловчанска епархия, предаде репортер на Агенция \"Фокус\". По този повод днес от 9.00 часа Негово високопреосвещенство Ловчанският митрополит Гавриил ще оглави архиерейска света Литургия пред чудотворния образ на „Света Богородица Осеновица“ в храм \"Света Петка\" в град Троян. Иконата ще остане за поклонение в града до 14.00 часа, след което ще отпътува за град Ловеч. Тя ще бъде посрещната в тамошния храм \"Св. Троица\" и пред нея ще бъде отслужена Вечерня от 17.00 часа. На 29 октомври тя ще бъде пренесена в катедралния храм \"Св. св. Кирил и Методий\". От 9.00 часа там ще започне св. Литургия. Иконата е известна с това, че около образа на Божията Майка са разположени мощи на 32-ма християнски светци.\r\nНикола ПЕТКОВ", "date": "2017.10.28", "title": "Ловеч: Негово високопреосвещенство митрополит Гавриил ще оглави архиерейска света Литургия пред чудотворната икона на „Света Богородица Осеновица“ в Троян"}
{"url": "http://www.focus-news.net/news/2017/10/28/2451460/naydzhal-farazh-nezavisimostta-na-kataluniya-e-nay-loshiyat-koshmar-za-bryuksel.html", "text": "Независимостта на Каталуния е най-лошият кошмар за Брюксел. Това заяви бившият лидер на Партията за независимост на Великобритания Найджъл Фараж, цитиран от Daily Express. По думите му, на фона на каталунската криза „Брекзит изглежда като разходка в парка“. \r\nВчера каталунските депутати подкрепиха отделянето от Мадрид. Вследствие на това, испанските власти дадоха старт на процедурите за налагане на пряко управление. \r\nПредседателят на Европейската комисия Жан-Клод Юнкер призна, че кризата представлява заплаха пред съществуването на блока и заяви, че ЕС не се нуждае от повече разцепления. \r\nФараж обаче заяви, че ЕС е частично отговорен за кризата заради подкрепата си към правителството в Мадрид. Бившият лидер на ЮКИП заяви: „Това е най-лошият кошмар за Юнкер. ЕС подкрепи испанската наглост и с това обърна каталунците срещу себе си. Това кара Брекзит да изглежда като разходка в парка.“Калина Жекова", "date": "2017.10.28", "title": "Найджъл Фараж: Независимостта на Каталуния е най-лошият кошмар за Брюксел"}
{"url": "http://www.focus-news.net/news/2017/10/28/2451461/montana-zhiteli-na-varshets-i-okolnite-sela-shte-protestirat-za-vtori-pat-sreshtu-visokata-tsena-na-piteynata-voda.html", "text": "Жители на Вършец и околните села ще протестират за втори път срещу високата цена на питейната вода, съобщиха за Радио „Фокус“ организаторите на протеста. Той ще се проведе към 11.30 часа на Петроханския проход в района на Малката Бързия. В началото на септември цената на водата се увеличи от 1.96 лв. на кубик на 2.70 лв. за кубик. На 10 октомври хората от Вършец протестираха и в сметките, които получиха след протеста цената на водата е 2.20 лв. за кубик. Според организаторите на протеста това е непоносима цена за хората от този регион и те настояват цената на водата да си остане 1.96 лв. за кубик. Над 3 000 души са се подписали в протестна подписка във Вършец срещу високата цена на водата.", "date": "2017.10.28", "title": "Монтана: Жители на Вършец и околните села ще протестират за втори път срещу високата цена на питейната вода"}
{"url": "http://www.focus-news.net/news/2017/10/28/2451462/zemedeltsi-izlizat-na-poreden-protest-sreshtu-dobiva-na-priroden-gaz-v-dobrudzha.html", "text": "Пореден протест срещу инвестиционното намерение за проучване и добив на природен газ в землищата на 18 села от община Генерал Тошево ще проведат жители на общината. От \"Асоциацията на зърнопроизводителите\" в Генерал Тошево организират протестен митинг-шествие, за да изразят своето недоволство. Очаква се те да блокират центъра на града с тежка селскостопанска техника. Предвижда се и автомобилно шествие към село Кардам и гранчния пункт \"Йовково\". За днес е насрочено и последното обществено обсъждане на доклада по оценка на въздействието върху околната среда.", "date": "2017.10.28", "title": "Земеделци излизат на пореден протест срещу добива на природен газ в Добруджа"}
{"url": "http://www.focus-news.net/news/2017/10/28/2451463/sofiya-izlozhbata-pipi-dalgoto-chorapche-i-ezitsite-na-evropa-shte-bade-otkrita-v-stolichna-biblioteka.html", "text": "Днес от 11.00 часа в Детския отдел на Столична библиотека ще бъде открита изложбата „Пипи Дългото чорапче и езиците на Европа“, съобщиха от пресцентъра на Столична община. Изложбата е по проект № EDL_2017_1_BG_2 на ЕК и се организира от Столична библиотека и Генерална дирекция „Писмени преводи“ на Европейската комисия. Събитието включва многоезично литературно четене, драматизация, песни, игри и други езикови активности за деца, както и конкурс най-добър костюм и най-добра прическа на герой от книгата.", "date": "2017.10.28", "title": "София: Изложбата „Пипи Дългото чорапче и езиците на Европа“ ще бъде открита в Столична библиотека"}
{"url": "http://www.focus-news.net/news/2017/10/28/2451464/afp-kanada-spira-vremenno-voennata-podkrepa-za-irakskata-armiya.html", "text": "Канадските спецчасти временно спират военната подкрепа за иракската армия, заради напрежението между въоръжените сили в близкоизточната страна и кюрдските бойци, оповести министерството на отбраната на Канада, цитирано от AFP. Сътрудничеството ще бъде възстановено „когато бъде налице яснота около вътрешните взаимоотношения на иракските сили за сигурност и бъде задействана работата по ключовите приоритетни задачи“, каза говорител на министерството. \r\nВ петък иракските сили за сигурност спряха операциите срещу кюрдите, за да започнат преговори, след като двете страни си размениха артилерийски изстрели. \r\nКанада заяви, че въпреки решението да спре мисията на спецчастите, които обучават и оказват подкрепа на иракските сили като част от международната коалиция, бореща се срещу групировката „Ислямска държава“, ще продължи сътрудничеството в други сфери, включително доставяне на подкрепа за коалицията в тактическата авиация, разузнаването, командването и контрола.", "date": "2017.10.28", "title": "AFP: Канада спира временно военната подкрепа за иракската армия"}
{"url": "http://www.focus-news.net/news/2017/10/28/2451465/stara-zagora-mezhdunarodniya-turnir-po-pluvane-rusi-rusev-shte-se-provede-v-grada.html", "text": "Един от най-успешните български плувци ще участва в шестото издание на Международния турнир по плуване „Руси Русев“, който ще се проведе днес и утре (29 октомври) в Стара Загора. Това съобщиха от пресцентъра на Община Стара Загора. Официалното откриване е от 16.30 часа днес на обновения общински плувен басейн, където ще се съберат асове в плувния спорт. Те ще покриват нормативи за Европейското първенство на малък басейн, което ще се състои в Дания през декември. Организатор на турнира е Плувен клуб „Траяна“ с подкрепата на Община Стара Загора. Началото на първия състезателен полуден е от 9.30 часа, а от 17.00 часа започва вторият състезателен полуден. На 29 октомври от 9.30 часа ще се проведат състезанията от третия полуден.\r\nСъстезателите с най-добри постижения по точковата таблица на ФИНА ще получат парични премии. Ще бъдат наградени и треньорите на най-добрите състезатели при мъжете и жените.", "date": "2017.10.28", "title": "Стара Загора: Международния турнир по плуване \"Руси Русев\" ще се проведе в града"}
{"url": "http://www.focus-news.net/news/2017/10/28/2451466/haskovo-turnir-po-tenis-na-masa-shte-se-provede-v-grada-v-ramkite-na-initsiativata-saberi-otbora-za-kauzata.html", "text": "Инициятивата „Събери отбора за каузата...“ продължава. Турнирът е организиран от Община Хасково съвместно с ТК “Хасково 2015“. Това съобщиха от пресцентъра на Община Хасково. Очаква се днес да започне турнир по тенис на маса, който ще продължи и на 29 октомври. След него събраните средства ще бъдат преброени и внесени по сметките на четири деца от Хасково, които се нуждаят от лечение. \r\n„Събери отбора за каузата“ се провежда с цел набиране на средства за лечението на  17-годишната Николета Корондилева, 3-годишната Иванина Иванова, 4-годишния Кристиян Милчев и Дани на 11 години.", "date": "2017.10.28", "title": "Хасково: Турнир по тенис на маса ще се проведе в града в рамките на инициативата „Събери отбора за каузата...“"}
{"url": "http://www.focus-news.net/news/2017/10/28/2451467/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС). Вали сняг на Алеко, по билото на Стара планина, образувала се е мъгла и духа вятър от умерен до силен. Температурите са около нулата до 2-3 градуса. Лифтовите съоръжения никъде не работят. \r\nОт ПСС препоръчват на хората да си останат вкъщи, тъй като времето не е подходящо за туризъм. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.28", "title": "ПСС: Лоши са условията за туризъм в планините"}
{"url": "http://www.focus-news.net/news/2017/10/28/2451468/blagoevgrad-s-initsiativata-parad-na-hvarchilata-prodalzhavat-praznichnite-proyavi-v-petrich-po-povod-105-godini-ot-osvobozhdenieto-na-grada.html", "text": "С инициативата „Парад на хвърчилата” продължават празничните прояви в Петрич по повод 105 години от Освобождението на града. Това съобщиха от пресцентъра на Община Петрич. В 10.00 часа днес в залата на Младежки дом клуб „Родолюбие” към Общински детски комплекс ще се представи с композицията „Моят любим град в миналото и сега”. От 12.00 часа на градския площад ще се проведе първият по рода си „Парад на хвърчилата”, отново по инициатива на Общински детски комплекс с подкрепата на Община Петрич. Част от празничните прояви ще бъдат подчинени на каузата на благотворителността за животоспасяваща трансплантация на бъбрек на 51-годишния петричанин Марин Сидеров.", "date": "2017.10.28", "title": "Благоевград: С инициативата „Парад на хвърчилата” продължават празничните прояви в Петрич по повод 105 години от Освобождението на града"}
{"url": "http://www.focus-news.net/news/2017/10/28/2451469/dobrich-kolona-ot-nad-100-zemedelski-mashini-blokira-glavnata-ulitsa-na-general-toshevo-v-znak-na-protest-sreshtu-dobiva-na-shistov-gaz-v-regiona.html", "text": "Огромна колона от над 100 земеделски машини блокира главната улица на Генерал Тошево в знак на протест срещу добива на шистов газ в региона, предаде кореспондент на Радио „Фокус” – Варна. Малко след 9.00 часа колоната от тежка техника, предвождана от полицейски патрул, потегли с надути клаксони. Всеки трактор е с аварийни светлини и българско знаме. Въпреки дъжда селскостопанската техника бе приветствана от граждани, струпали се на тротоара. \"Протестът е мирен\", заяви Мариян Филипов, гражданин, подкрепящ протеста. \"Не искаме да тровят земята ни\", допълни той. В 10.00 часа в сградата на Община Генерал Тошево започва обществено обсъждане на темата. Това е финалната среща от поредица такива, проведени в предходните седмици в различни населени места на Община Генерал Тошево. Някои от гражданите, които ще участват в срещата, са облечени в български народни носии. \r\nЖулиета НИКОЛОВА", "date": "2017.10.28", "title": "Добрич: Колона от над 100 земеделски машини блокира главната улица на Генерал Тошево в знак на протест срещу добива на шистов газ в региона"}
{"url": "http://www.focus-news.net/news/2017/10/28/2451470/the-chicago-tribune-barak-obama-e-poluchil-prizovka-za-sadeben-zasedatel.html", "text": "Съдът в окръг Кук, в щата Илинойс, е изпратил призовка до бившия президент на САЩ Барак Обама да се яви в качеството на съдебен заседател, съобщава в. The Chicago Tribune. По информация на изданието, Обама вече е дал съгласието си да участва в съдебния процес, който ще започне през ноември. Бившият американски лидер притежава недвижимо имущество в Чикаго, следователно има право да участва в състава на съдебно жури. Обама ясно е дал да се разбере, че присъствайки на процеса ще изпълни своя дълг на гражданин и жител на града. Изданието посочва, че ще бъдат подсигурени всички мерки за гарантирането на сигурността на бившия президент. Калина Жекова", "date": "2017.10.28", "title": "The Chicago Tribune: Барак Обама е получил призовка за съдебен заседател"}
{"url": "http://www.focus-news.net/news/2017/10/28/2451471/tsvetan-tsvetanov-kam-zheni-gerb-vashata-mashtabna-rabota-raztvarya-vetriloto-na-politicheskite-namereniya-vav-vsichki-sferi-na-zhivota.html", "text": "Зам.-председателят на ГЕРБ и председател на ПГ на партията Цветан Цветанов проведе среща с НИС на Жени ГЕРБ късно снощи. Това съобщиха от пресцентъра на ПП ГЕРБ. Цветанов поздрави дамите за тяхната инициативност и им пожела да продължават в същия дух. „Вашата мащабна работа разтваря ветрилото на политическите намерения във всички сфери на живота“, отбеляза той и добави, че за партията е важно да работи двигателят на инициативността и да се разчита на добре структурираната и повсеместна работа на женската организация. \r\n„Националната ви инициатива към българското малцинство в Албания ще покаже дълбочината на политическата осъзнатост на членовете ни. Ще направи стъпката към конкретното приобщаване на страните от Западни Балкани. Ще даде демократичната заявка за намирането на общ път на развитие и ще свърже още по-силно нашето българско малцинство там с дома тук“, каза още зам.-председателят на ГЕРБ Цветан Цветанов.\r\n„Водеща идея в работата на организацията ни е утвърждаването на умереността като начин на поведение и намирането на добрия баланс в мислите, начина на живот, действията и политиките ни. Голямата роля на Жени ГЕРБ е, използвайки изконните женски умения, житейски ценности и толерантни ролеви модели - да утвърждава десните политически възгледи и политиката на най-успешната дясна народна партия в България ГЕРБ\", заяви от своя страна председателят на ЖГЕРБ Ирена Соколова.\r\nВ рамките на срещата снощи бяха поставени във фокус предстоящите събития на организацията до края на годината, както и анализ на проведените до момента отчетни събрания на Областните клубове на Жени ГЕРБ в страната. Участниците в дискусията споделиха тревогата си от наводненията в Бургаско. Членът на НИС на ЖГЕРБ Антоанета Събкова, която е родом от Бургас, запозна присъстващите с цялата активност на организацията в морския град, която подпомага и щаба за действия при кризи. Бе взето решение всички инициативи на ЖГЕРБ в областта да са насочени към оказването на помощ на пострадалите от бедствието.", "date": "2017.10.28", "title": "Цветан Цветанов към Жени ГЕРБ: Вашата мащабна работа разтваря ветрилото на политическите намерения във всички сфери на живота"}
{"url": "http://www.focus-news.net/news/2017/10/28/2451472/d-r-minko-evrev-dvoykite-samo-s-edno-dete-sa-se-uvelichili-neimoverno-mnogo.html", "text": "Двойките само с едно дете са се увеличили неимоверно много. Това каза в интервю за Агенция „Фокус” д-р Минко Еврев - репродуктивен АГ специалист в Първа САГБАЛ „Св. София”. „Провеждаме едновременно две инициативи. Едната е за учащите се млади хора. При тях се цели да се насърчи раждането на дете преди 30-годишна възраст. От друга страна възрастта има значение при планирането на второ дете, защото неимоверно много са се увеличили двойките само с едно дете. Друга важна цел при по-младите хора е да бъдат хванати по-рано евентуални репродуктивни проблеми и съответно да се проведе профилактика“, обясни д-р Еврев.\r\nТой уточни, че втората им инициатива e наречена „40+”, която спомага за откриването на наличие на преждевременно намален яйчников резерв и подпомага жените над 40 години при създаването на потомство. „Тук се включват преговори, разговор на пациент с репродуктивен специалист, преглеждане и назначаване на липсващи изследвания, консултации с ембриолог, ендокринолог, психолог, рутинен психологичен преглед (той включва безплатен ултразвук при жените, а при мъжете включва безплатна спермограма), при необходимост мамолог, уролог. При по-специални случаи болницата разполага с абсолютно всички необходими специалисти за евентуално проследяване на раждането“, допълни той.\r\nД-р Еврев посочи още, че на сайта на САГБАЛ „Св. София” са посочени телефоните за записвания: 0878 205 253 и 0888 658 826, като желаещите могат да направят регистрация всеки работен ден до 13.30 часа. Изследванията по двете инициативи са напълно безплатни.\r\nЛюба АЛЕКСИЕВА", "date": "2017.10.28", "title": "Д-р Минко Еврев: Двойките само с едно дете са се увеличили неимоверно много"}
{"url": "http://www.focus-news.net/news/2017/10/28/2451473/plovdiv-3d-peshehodna-pateka-shte-bade-izrisuvana-na-ul-gen-danail-nikolaev-do-ou-petar-beron.html", "text": "3D пешеходна пътека ще бъде изрисувана на ул. „Ген. Данаил Николаев“ до ОУ „Петър Берон“ в пловдивския район „Централен“. Това каза за Радио „Фокус“ – Пловдив районният кмет Георги Стаменов. По думите му инициативата е част от кампанията „Убий скоростта, спаси дете“ на района. „Пешеходната пътека ще е първа по рода си за града и района. Като авторски проект, със сигурност е единствена за цяла България. Инициативата за 3D пешеходна пътека е на млади художници от една от школите по рисуване в район „Централен“. В неделя от 10.00 часа ще затворим частично движението по ул. „Ген. Данаил Николаев“ за около 6 часа, докато се изрисува тази уникална 3D пешеходна пътека. Поднасяме извинението си на шофьорите за неудобството, което ще им причиним, но идеята наистина е благородна и те ще ни разберат. Плановете ни са около 16.00 часа иновативната пешеходна пътека да е готова, за да я открием официално и съответно да бъде афиширано, за да може наистина да бъдем по-бдителни на пътя, особено когато говорим за деца“, каза Георги Стаменов. Кметът на район „Централен“ посочи, че целта на инициативата е призив към водачите да бъдат изключително бдителни и да намалят скоростта, особено в зони около училища, детски градини, ясли и други големи учреждения. „Всеки иска да стигне там, закъдето е тръгнал. Недопустимо е да има инциденти с деца, а и не само, в градска среда“, каза още Стаменов.\r\nТони МИХАЙЛОВ", "date": "2017.10.28", "title": "Пловдив: 3D пешеходна пътека ще бъде изрисувана на ул. „Ген. Данаил Николаев“ до ОУ „Петър Берон“"}
{"url": "http://www.focus-news.net/news/2017/10/28/2451474/mezhdunarodnata-obshtnost-podkrepi-tsentralnoto-pravitelstvo-v-ispaniya-v-spora-s-kataluniya-obzor.html", "text": "Лидерите в Европа и по света застанаха зад централното правителство в Испания, след като вчера каталунският парламент обяви независимост на областта от Мадрид. След това премиерът на Испания Мариано Рахой оповести намеренията си да разпусне парламента, да отстрани от длъжност каталунския лидер и да свика предсрочни избори в областта. Демонстрации в подкрепа и против независимостта продължиха до късно през нощта. В събота се очакват нови шествия, включително в Мадрид под наслова „За единството на Испания и конституцията“. Кризата започна на 1 октомври с референдум за независимост, който испанските власти обявиха за незаконен. \r\nПолитическата несигурност се следи от близо от международната общност и особено от ЕС, тъй като потенциалната независимост на Каталуния би представлявала най-сериозната заплаха пред единството на блока откакто Великобритания взе решение да го напусне през юли 2016 г. \r\nСледвайки официалната позиция на ЕС, че спорът с Каталуния е вътрешен въпрос за Испания, председателят на Европейския съвет Доналд Туск заяви, че декларацията на каталунския парламент не е променила нищо. Испания „остава нашият единствен събеседник“, увери полският политик. \r\nОт своя страна председателят на Европейската комисия Жан-Клод Юнкер предупреди, че Общността „не се нуждае от още пропуквания и разделения“. „Не трябва да се намесваме във вътрешния дебат на Испания, но не искам ЕС да има 95 държави-членки в бъдеще“, каза Юнкер.\r\nПредседателят на Европейския парламент Антонио Таяни също отхвърли каталунската независимост. В социалната мрежа \"Туитър\" италианецът подчерта, че нито една държава от Общността „няма да признае тази декларация“. \r\nГермания – най-силната икономика в Европа, заяви подкрепата си за единството на Испания и подчерта, че не признава едностранното обявяване на независимост на Каталуния. „Федералното правителство не признава подобна декларация за независимост. Суверенитетът и териториалният интегритет на Испания са и винаги ще бъдат ненарушими. Надяваме се, че Мадрид и Барселона ще използват всички налични възможности за диалог и деескалация“, подчерта говорителят на германското правителство. \r\nФренският президент Еманюел Макрон също застана зад Рахой и испанското правителство. По време на визита вв Френска Гвиана той заяви: \r\n„Имам един партньор в Испания и това е премиерът Рахой. Върховенството на закона ще надделее в Испания с конституционните правила. Той иска да гарантира, че те са спазвани, и в това има моята пълна подкрепа“. \r\nВеликобритания „не признава и няма да признае“ решението на каталунския парламент за обявяване на независимост, каза на свой ред говорител на премиера Тереза Мей.\r\n„Това решение е базирано на вот, който бе обявен за незаконен от испанския съд. Продължаваме да искаме върховенството на закона в Испания да надделее, конституцията да се уважава, а испанското единство да се запази“, е официалната позиция на Лондон. \r\nШотландското правителство обаче разкритикува Мадрид за отказа от диалог и заяви, че налагането на пряко управление не би могло да е решение. „Разбираме и уважаваме позицията на каталунското правителство. И макар Испания да има правото да се противопостави на независимостта, народът на Каталуния трябва да има възможността да определя своето собствено бъдеще“, се казва в изявление на външния министър на Шотландия. \r\nБелгийският премиер Шарл Мишел на свой ред призова за диалог и мирно решение на кризата. \r\nРеакция имаше и отвъд Атлантическия океан. Държавният департамент на САЩ заяви, че счита Каталуния за „неделима част от Испания“ и изрази подкрепа за Мадрид за запазването й като „силна и единна“ страна.\r\n„Каталуния е неделима част от Испания и САЩ подкрепя конституционните действия на испанското правителство“, заяви говорителят на Държавния департамент Хедър Науерт.\r\nИспания остава важен член на Алианса, а Каталуния е вътрешен въпрос, който трябва да се разреши в рамките на испанската конституция, заяви на свой ред представител на НАТО.\r\n„Испания е ключов съюзник, който дава важен принос за колективната ни сигурност. Каталунският проблем е вътрешен въпрос, който трябва да бъде разрешен в рамките на испанския конституционен ред“, подчерта представител на военната организация на Запада.\r\nОт своя страна, премиерът на Канада Джъстин Трюдо каза, че неговата страна „признава само една единна Испания“. Той призова за започване на преговори в съответствие със законовата рамка, Конституцията на Испания и съгласно принципите на международното право. По думите на Трюдо, дискусиите трябва да се реализират в условията на мир и спокойствие. \r\nТурция също изрази мнение, че Испания трябва да остане единна. В интервю за турския канал 24  турският министър по въпросите на Европейския съюз Омер Челик определи като „неправилно“ решението на турския парламент да обяви независимост. „Не смятаме обявяването на независимост от Каталуния за легитимно“, заяви той и добави, че ще продължи да подкрепя териториялната цялостгност на Испания, нейната констотуция и политическо единство.", "date": "2017.10.28", "title": "Международната общност подкрепи централното правителство в Испания в спора с Каталуния (ОБЗОР)"}
{"url": "http://www.focus-news.net/news/2017/10/28/2451475/zapochna-zasedanieto-na-49-iya-kongres-na-bsp-pri-registrirani-609-delegati.html", "text": "Започна заседанието на 49-ия Конгрес на БСП при регистрирани 609 делегати, предаде репортер на Агенция \"Фокус\".  Заседанието бе открито от лидера на БСП Корнелия Нинова. \"Днешното заседание на 49-ия Конгрес се свиква по решение на НС на БСП на основание чл. 31, ал. 2 и ал. 9 от Устава на БСП. От избраните 782 делагати на Конгреса, до момента са се регистрирали 609. Има необходимото мнозинство и можем да започнем работа. Регистрацията продължава. Обявявам заседанието на 49-ия Конгрес на БСП за открито\", каза Нинова. \r\nТретата сесия на Конгреса е под надслов: \"БСП алтернатива за България\". Заседанието започна с химна на Република България, този на Европейския съюз и на Интернационала. \r\nДеница КИТАНОВА", "date": "2017.10.28", "title": "Започна заседанието на 49-ия Конгрес на БСП при регистрирани 609 делегати"}
{"url": "http://www.focus-news.net/news/2017/10/28/2451476/varna-vavezhda-se-vremenno-ogranichenie-na-dvizhenieto-v-tsentralnata-chast-na-grada-zaradi-zakrivaneto-na-motosezona.html", "text": "Въвежда се временно ограничение на движението в централната част на града заради закриването на мотосезона днес. Това съобщиха от пресцентъра на Община Варна. Днес в града ще се проведе мотошествие и по този повод от 10.30 часа до приключване на мероприятията – около 13.00 часа, ще бъде преустановено движението на пътнопревозни средства по:\r\n- площад „Св. св. Кирил и Методий“; \r\n- бул. „Мария Луиза” – в частта от пл. „Св. св. Кирил и Методий” до кръстовището с ул. „Шипка”; \r\n- бул. „Владислав Варненчик” – в отсечката от кръстовището с бул. „Съборни” до пл. „Св. св. Кирил и Методий”; \r\n- бул. „Христо Ботев” – от кръстовището с ул. „Кракра” до кръстовището с ул. „Бачо Киро”. Последният участък не се отнася за превозни средства, обслужващи линиите на градския транспорт.", "date": "2017.10.28", "title": "Варна: Въвежда се временно ограничение на движението в централната част на града заради закриването на мотосезона"}
{"url": "http://www.focus-news.net/news/2017/10/28/2451477/plovdiv-nay-dobrite-kavaldzhii-v-stranata-shte-uchastvat-v-tretiya-natsionalen-konkurs-s-muzikata-na-nikola-ganchev-v-selo-shishmantsi.html", "text": "Най-добрите кавалджии в страната ще участват в Третия национален конкурс „С музиката на Никола Ганчев“ в село Шишманци, който ще се проведе днес. Това съобщиха за Радио „Фокус“ – Пловдив от отдел „Връзки с обществеността“ на Община Раковски. В читалището на селото „Св. св. Кирил и Методий“ кавалджиите ще покажат своето майсторство. Конкурсът носи името на един от най-големите кавалджии на 20-ти век – Никола Ганчев. Той е роден през 1919 година в село Шишманци. Майка му е била народна певица, а чичо му Васил бил кавалджията, който първи го подтикнал към свиренето. Първия си кавал получил, когато бил на 7 години. На 16-годишна възраст необикновеният му талант е признат и е поканен да направи първите си записи в радиото. Кулминацията в неговия творчески път настъпва през 1951 година с основаването на Държавния ансамбъл за народни песни и танци с ръководител Филип Кутев. Никола Ганчев става главния му помощник и консултант. В продължение на 30 години Ганчев е пръв солист в ансамбъла и с най-прецизния акомпанимент на изтъкнати певици, като Вълкана Стоянова, Надка Караджова, Комня Стоянова, Бойка Присадова, Янка Танева и други. Макар и принадлежащ главно към тракийската школа, оставя след себе си творби, които представляват всички фолклорни области в България, в цялата им пъстрота и разнообразие. Преподавал е на много млади музиканти. По предложение на кмета на Шишманци Костадин Иванов, от тази година площадът в селото да носи името на видния музикант.\r\nТони МИХАЙЛОВ", "date": "2017.10.28", "title": "Пловдив: Най-добрите кавалджии в страната ще участват в Третия национален конкурс „С музиката на Никола Ганчев“ в село Шишманци"}
{"url": "http://www.focus-news.net/news/2017/10/28/2451478/mvr-17-dushi-sa-postradali-pri-katastrofi-v-stranata-prez-izminaloto-denonoshtie.html", "text": "17 души са пострадали при 14 катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В София са регистрирани 178 леки и едно тежко пътнотранспортно произшествие, при което има един пострадал.", "date": "2017.10.28", "title": "МВР: 17 души са пострадали при катастрофи в страната през изминалото денонощие"}
{"url": "http://www.focus-news.net/news/2017/10/28/2451479/d-r-minko-evrev-nad-170-000-dushi-u-nas-imat-reproduktivni-problemi-tempovete-zapochvat-da-se-pokachvat.html", "text": "При последното преброяване около 170 000 души имат репродуктивни проблеми, но това беше преди една година. Това каза в интервю за Агенция „Фокус” д-р Минко Еврев - репродуктивен АГ специалист в Първа САГБАЛ „Св. София”. „Но да не забравяме, че постоянно идват нови двойки от смесени бракове, които живеят в чужбина и затова не може да се каже колко точно са хората у нас с проблеми с репродуктивното здраве. Статистиките се правят към края на календарната година, затова те са със сигурност над 170 000“, коментира д-р Еврев. По думите му през годините е имало момент, в който бройката е спадала, поради икономическата миграция, но сега отново с високи темпове започва да се покачва.\r\nТой уточни, че през изминалия век най-честите причини за репродуктивни проблеми са били венерическите заболявания и то главно трипер и сифилис, но към днешна дата са полово-причиняваните инфекции, което най-често е хламидия, микоплазмата, урепламата, трихомоните. „Те водят до различни инфекции, уретрити, простити, салпингити, цистити. На следващо място идва ендометриозата, миоматозната матка (полипите)“, поясни д-р Еврев. Според него друг чест фактор е наднорменото тегло както при жените, така и при мъжете, което от своя страна води до разстройство в хормоналния баланс, а от там до ендокринен стерилитет. „Също така и ниското тегло е фактор, защото при жените той води до нарушения в менструалния цикъл, а от там до липса на овулация, до късна овулация, при което яйцеклетката вече е презряла и не става за оплождане“, допълни лекарят и подчерта, че не трябва да се забравя и стресът, който при жените води до ранна менопауза и ендокринен стерилитет, а при мъжете – до импотентност, влошаване на оплодителната способност на сперматозоидите. \r\n„На преден план изниква и една нова социална причина, която се изразява в желанието на пациентите първо да се реализират професионално и финансово, а след това мислят за потомство. Доста от пациентите идват с почти напълно изчерпан яйчников резерв след 40-годишна възраст. И при мъжете годините оказват влияние на количеството и качеството на половите клетки“, каза още д-р Минко Еврев.\r\nЛюба АЛЕКСИЕВА", "date": "2017.10.28", "title": "Д-р Минко Еврев: Над 170 000 души у нас имат репродуктивни проблеми, темповете започват да се покачват"}
{"url": "http://www.focus-news.net/news/2017/10/28/2451480/georgi-stamenov-kmet-na-rayon-tsentralen-v-plovdiv-bezopasnostta-na-detsata-na-patya-e-v-tsentara-na-usiliyata-ni-i-na-initsiativite-koito-provezhdame.html", "text": "Безопасността на децата на пътя е в центъра на усилията на администрацията на район „Централен“ и на инициативите, които провежда. Това каза за Радио „Фокус“ – Пловдив районният кмет Георги Стаменов. „Опитваме се поне няколко пъти в годината да афишираме чрез различни инициативи това, че трябва да се намали скоростта на движение по пътищата, особено около обществените сгради, където има деца. Ежегодно се опитваме да поддържаме в добър експлоатационен вид вертикалната и хоризонталната маркировка, както и осветлението, за да може както самите пешеходци, така и шофьорите да се ориентират по-лесно и съответно да не се допускат инциденти“, каза Стаменов. Според районният кмет не трябва да се забравя, че децата не са толкова бдителни колкото по-големите хора. „Много пъти в игри изскачат на пътното платно. Когато играят футбол например след по-силен удар топката излиза на пътното платно и в този момент децата не мислят за друго освен това как да я вземат и да продължат играта си. Всички шофьори трябва да бъдем особено бдителни, с цел да съхраним живота и здравето на нашите деца“, коментира Георги Стаменов.\r\nТой посочи, че кампанията „Убий скоростта, спаси дете“ на район „Централен“ е резултат от усилията на администрацията по посока безопасността на децата на пътя. „Идеята е да призовем всички шофьори и участници в движението да бъдат малко по-бдителни и внимателни. Все пак градът не е място, където да се вдигат високи скорости и да се изпробват автомобили. Трябва скоростта да се намали, защото все пак пешеходците са основна част от движението. По тази причина сме поставили призоваващи към внимание на пътя транспаранти там, където е възможно. Отпечатали сме и стикери, които всеки един шофьор може да залепи на задното стъкло на автомобила си, ако желае“, каза Стаменов. Стикерите могат да бъдат взети всеки делничен ден между 14.00 и 17.00 часа от районната администрация на ул. „Хр. Г. Данов“.\r\nТони МИХАЙЛОВ", "date": "2017.10.28", "title": "Георги Стаменов, кмет на район „Централен“ в Пловдив: Безопасността на децата на пътя е в центъра на усилията ни и на инициативите, които провеждаме"}
{"url": "http://www.focus-news.net/news/2017/10/28/2451481/blagoevgrad-petya-buyuklieva-iznese-kontsert-v-dramativen-teatar-nikola-vaptsarov.html", "text": "Обичаната българска изпълнителка Петя Буюклиева изнесе концерт в Драмативен театър „Никола Вапцаров“. Това съобщиха от пресцентъра на Община Благоевград. Под акомпанимента на музикантите от Биг Бенд – Благоевград, Петя Буюклиева изпя непреходни хитове от своя репертоар. Сред любимите песни на публиката бяха „Пролет“, по текст на Петя Дубарова, „Пепеляшка“ и „Жена на всички времена“. С нея на една сцена пя и благоевградската джаз изпълнителка Христина Палева. \r\nПетя Буюклиева е естрадна певица, участвала в концерти и е пяла на една сцена със световно известни звезди като: Кайли Миноуг, Тото Котуньо, Джери Ли Люис, Ким Уайлд, Дион Уоруик.\r\nПетя Буюклиева завършва Музикалното училище в Пловдив със специалност \"Пиано\", а след това Държавна музикална академия, специалност \"Поп музика\".\r\nПрез 1981 г. става солистка на оркестър \"София\", Биг бенда на БНР", "date": "2017.10.28", "title": "Благоевград: Петя Буюклиева изнесе концерт в Драмативен театър „Никола Вапцаров“"}
{"url": "http://www.focus-news.net/news/2017/10/28/2451482/bbc-vitsepremierat-na-ispaniya-poema-kontrola-nad-kataluniya.html", "text": "Испанското правителство суспендира автономията на Каталуния и пое контрола върху местната администрация, предаде BBC. Мерките са оповестени в официално съобщение, в което се посочва, че контролът над областта и службите в нея преминават към испанския вицепремиер Сорая Саенас де Сантамария. По-рано бяха отстранени от длъжност началниците на регионалната полиция. \r\nВ петък каталунският парламент подкрепи обявяването на независимост, в отговор на което премиерът на страната Мариано Рахой обяви, че ще разпусне регионалния парламент, ще свали от длъжност каталунския лидер и ще свика предсрочни избори. Калина Жекова", "date": "2017.10.28", "title": "BBC: Вицепремиерът на Испания поема контрола над Каталуния"}
{"url": "http://www.focus-news.net/news/2017/10/28/2451483/delegatite-na-kongresa-na-bsp-prieha-dnevniya-si-red-othvarliha-predlozhenie-da-bade-vklyuchena-tochka-za-promeni-v-ustava-po-otnoshenie-na-izbora-na-predsedatel.html", "text": "Делегатите на Конгреса на БСП приеха дневния си ред включиха точка за утвърждаване на делегиран член на Националния съвет в лицето на д-р Любомир Паунов на мястото на починалия проф. Красимир Мурджев от БСП - Пловдив град, предаде репортер на Агенция „Фокус“.  \"За\" дневния ред на Конгреса гласуваха 578  делегати, \"против\" -  1 и \"въздържали се\" - 39 , с който той бе приет. Програмата на Конгреса включва: доклад \"Алтернатива за България\" на Корнелия Нинова, доклад \"Председателството на Съвета на ЕС - възможност за България\" на Сергей Станишев за европредседателството и доклад на Драгомир Стойнев за алтернативния проект за държавен бюджет на БСП.   Към проекта за дневен ред бе добавена точка за утвърждаване на делегиран член на Националния съвет на партията на мястото на проф. Красимир Мурджев, който почина в началото на тази година. На свое заседание на организацията на БСП в Пловдив – град е бил излъчен делегиран член на Пленума на негово място. Идеята е сега кандидатурата му да се утвърди от Конгреса. В рамките на дебата бяха направени предложения за  допълнителна точка в дневния ред на Конгреса за промени в Устава на партията, но те бяха отхвърлени от делегатите. „За“ предложението гласуваха  149 делегати, „против“ -397 , и „въздържали се“ - 45 , с което то бе отхвърлено.  Предложението направиха проф. Ваня Добрева и Чавдар Георгиев. Проф.  Добрева предложи точка в дневния ред, с която  да се промени Устава, в текстовете, където се разглежда изборът на председател на Националния съвет. Според нея през февруари на 49-ия Конгрес е извършил грешка. Чавдар Георгиев  предложи да се задължи Националният съвет да изготви промени в Устава и в следващо заседание да ги предложи на Конгреса. Той поиска Конгресът предсрочно да освобождава председателя на партията.\r\nДеница КИТАНОВА", "date": "2017.10.28", "title": "Делегатите на Конгреса на БСП приеха дневния си ред, отхвърлиха предложение да бъде включена точка за промени в Устава по отношение на избора на председател"}
{"url": "http://www.focus-news.net/news/2017/10/28/2451484/efe-vatreshniyat-ministar-na-ispaniya-poema-rakovodstvoto-na-politsiyata-v-kataluniya.html", "text": "Мадрид публикува официално разпореждане за отстраняването от длъжност на началника на каталунската полиция Жозеп Луис Траперо, предаде агенция EFE. Ръководството на полицията в областта се поема от вътрешния министър на Испания Хуан Игнасио Соидо. Разпореждането влиза в сила незабавно. Калина Жекова", "date": "2017.10.28", "title": "EFE: Вътрешният министър на Испания поема ръководството на полицията в Каталуния"}
{"url": "http://www.focus-news.net/news/2017/10/28/2451485/korneliya-ninova-bsp-nyama-nishto-izvanredno-v-zasedanieto-na-kongresa-toy-e-postoyanno-deystvasht-organ.html", "text": "Няма нищо извънредно в заседанието на Конгреса, той е постоянно действащ орган. Това каза лидерът на БСП Корнелия Нинова по време на заседанието на 49-ия Конгрес на БСП, предаде репортер на Агенция „Фокус“.  \r\n„Добре дошли на заседанието на 49—ия Конгрес на БСП. Последните седмици имаше много въпроси защо свикваме заседание сега. Дори се внуши, че този конгрес е извънреден. Няма нищо извънредно в това заседание. Съгласно чл. 31 в нашия устав Конгресът е постоянно действащ орган и заседава не по-малко от веднъж годишно. В неговите правомощия е да обсъжда актуални политически въпроси“, каза Нинова. „Има ли толкова важни и актуални политически въпроси, които да се нуждаят от обсъждане във върховния ни орган. Да, за пръв път България е председател на Съвета на ЕС. Това е възможност страната ни да бъде не само домакин, но и активен участник във вземането на решение за бъдещето на Европа. Ние декларирахме, че ще подкрепим правителството за председателството при едно условие, че приоритетите на това председателство бъдат изготвени в парламента от всички парламетарно представени партии и в национално съгласие. Г-н Борисов прие това условие и разбира се, не го изпълни. Обществото ни не беше ангажирано в смислен дебат как да се развива ЕС. Правителството сведе председателството до техническа подготовка“, коментира Нинова. \r\nСпоред нея трябва да се чуе мнението на цялата партия и да се ангажират българските граждани по този така важен за България и за живота на всеки един от българите въпрос. „Втората тема е Бюджет 2018“, каза Нинова. По думите й вярно е, че бюджет се прави от правителството, но е работа на опозицията да представи своята алтернатива. „Ние сме поемали ангажименти и сме длъжни пред онези почти 1 млн. българи, които ни подкрепиха да спазваме обещанията си“, заяви лидерът на БСП. По думите й това е тест за тяхната политическа зрялост или политическото им високомерие. \r\nДеница КИТАНОВА", "date": "2017.10.28", "title": "Корнелия Нинова, БСП: Няма нищо извънредно в заседанието на Конгреса, той е постоянно действащ орган"}
{"url": "http://www.focus-news.net/news/2017/10/28/2451486/yambol-kontsert-s-nay-velikite-hitove-na-diyp-parpal-shte-se-provede-v-grada.html", "text": "Концерт с най-великите хитове на Дийп Пърпъл ще се проведе днес в града. Това съобщиха от пресцентъра на Община Ямбол. За първи път на българска сцена ще прозвучат всички най-големи хитове на пионерите на хард-рока „Дийп Пърпъл“. Концертът ще се проведе в Спортна зала „Диана“ в Ямбол, с начален час 20.00. Организатор на събитието е „Star Productions“. „Deep Purple's night“ се реализира с подкрепата на Община Ямбол. Със специалния проект се е ангажирал лично легендарният барабанист и съосновател на групата Иън Пейс. Изявата му в Ямбол е едно от малкото изключения в програмата на Пейс по време на продължаващото прощално турне на групата \"The Long Goodbye\". В проекта „Deep Purple's night“ в Ямбол Иън Пейс залага на партньорството на „Sainted Sinners“ с вокал Дейвид Рийс (бивш вокалист на Accept), Франк Пане - китаристът на Bonfire, Алесандро Дел Векио (клавишни) и др. световни рок музиканти.\r\nТази пролет „Дийп Пърпъл“ взривиха „Арена Армеец“ с концерт, представящ най-вече парчета от последния им албум „inFinitе“. Сега, в Ямбол, феновете на култовата група имат възможност да чуят всички големи хитове от „златната ера“ на Пърпъл (70-те и 80-те години). Highway Star от мега-албума Machine Head от 1972 г. е една от супер-изненадите, подготвени за феновете. Следват Child in Time (Deep Purple in Rock `70), Stormbringer от едноименния албум (1974), Burn и Mistreated (Burn `74), You Keep on Moving от албума Come Taste the Band `75 и надъханата балада Sometimes I Feel Like Screaming (Purpendicular от 1995 г.). Разбира се, няма да бъдат пропуснати и други класики като Black Night, Bloodsucker, Smoke on the Water, Fireball и още велики песни, белязали историята на рока.", "date": "2017.10.28", "title": "Ямбол: Концерт с най-великите хитове на Дийп Пърпъл ще се проведе в града"}
{"url": "http://www.focus-news.net/news/2017/10/28/2451487/burgas-natsionalnata-kampaniya-v-pomosht-za-nay-zasegnatite-hora-ot-navodnenieto-v-oblastta-e-sabrala-nad-70-000-lv-za-dva-dni.html", "text": "Започна предоставянето на помощи за най-засегнатите хора от наводнението в областта. Това съобщиха от пресцентъра на БЧК. За по-малко от два дни националната кампания на БЧК за подпомагане на засегнатите от наводненията събра 71 409 лв.\r\nДнес доброволци и служители на БЧК от Бургас и от централата в София предоставят хранителни и хигиенни пакети, вода, дрехи, одеяла, спално бельо и възглавници на най-пострадалите от наводнението жители на с. Ливада, Бургаска област. Екипи на БЧК продължават и оценяването на щетите и нуждите на засегнатите от бедствието\r\nНационалната дарителска кампания, която за два дена набра сумата 71 409 лв., продължава. Всеки може да помогне\r\n- чрез SMS на кратък номер 1466 на цена 1 лев към всички мобилни оператори. Дарителските SMS-и за кампаниите на БЧК са освободени от ДДС. \r\n- на банковата сметка на БЧК: \r\nBG29UNCR70001506750406\r\nUNCRBGSF\r\nБанка: УниКредит Булбанк \r\nАдрес: ул. \"Калоян\" 3, София 1000, България \r\n- чрез on-line дарения на сайта на организацията\r\nБЧК благодари на всички дарители!", "date": "2017.10.28", "title": "Бургас: Националната кампания в помощ за най-засегнатите хора от наводнението в областта е събрала над 70 000 лв. за два дни"}
{"url": "http://www.focus-news.net/news/2017/10/28/2451488/korneliya-ninova-bsp-e-opozitsiyata-no-vse-oshte-ne-e-alternativata.html", "text": "БСП е опозицията, но все още не е алтернативата. Това каза лидерът на БСП Корнелия Нинова по време на заседанието на 49-ия Конгрес на БСП, предаде репортер на Агенция „Фокус“.  „Нека чуем какво мислят нашите членове, нека чуем какво мисли партията по важни за държавата и БСП въпроси. Уважаеми другарки и другарки, на Конгреса през май 2016 и на заседанието му през февруари 2017 г. ние приехме да изготвим лява алтернатива на дясната политика на ГЕРБ. И сме го направили“, заяви Нинова.  „Не мислите ли обаче, не как се самооценяваме ние, а как ни оценяват нашите сънародници. Защо се усилват гласовете на онези, които мислят, че всички политически партии са еднакви. Чували сте ги и вие във вашите села и градове. Защо расте апатията в народа ни и намалява вярата, че може нещо да се промени. Пропастта народ – политическа класа се увеличава. Колко трябва да чакаме, за да осъзнаем, че това е огромен риск, не за собственото ни оцеляване като партия, а за функционирането на държавността, за представата на демокрацията и за принципите, залегнали в Конституцията на Р България“, заяви лидерът на БСП.\r\nДеница КИТАНОВА", "date": "2017.10.28", "title": "Корнелия Нинова: БСП е опозицията, но все още не е алтернативата"}
{"url": "http://www.focus-news.net/news/2017/10/28/2451489/ivelina-vasileva-gerb-balgariya-shte-poiska-pomosht-ot-es-za-preodolyavane-na-shtetite-ot-navodneniyata-v-oblast-burgas.html", "text": "България ще поиска помощ от ЕС за преодоляване на щетите от наводненията в област Бургас веднага, след като бъдат готови общините с пълния опис на щетите на засегнатата инфраструктура. Това заяви пред Радио „Фокус“ Ивелина Василева, народен представител от Бургаски избирателен район от листата на ГЕРБ и бивш министър на околната среда. „Това, което се извършва от комисиите на двете общини, са опис на щетите със съдействието и на държавните институции, АПИ, областна управа, за да се направи необходимото да се стартират процедурите по осигуряване на финансови средства за възстановяване на щетите. Има конкретни изисквания, заложени от ЕК, за осигуряване на средства от фонда „Солидарност“, които са свързани с обема на финансовите средства, които са необходими, за да се възстановят щетите. Разбира се след като бъдат готови общините с пълния опис на щетите на засегнатата публична инфраструктура ще има и съдействие от страна на Министерството на регионалното развитие и благоустройството, за да се види дали могат да бъдат осигурени средства от Европейския фонд „Солидарност“, коментира Ивелина Василева. Тя добави, че незабавно са предприети действия и на национално ниво с осигуряване спешно на 1 млн. лв. за двете общини и бюджет, който ще бъде осигурен по линия на Междуведомствената комисия при бедствия и аварии, за да бъдат подпомогнати общините при справянето с тези щети и последствия от бедствието. Междувременно АПИ е започнала и работа по мобилизация на екипите за възстановяване на пътната инфраструктура, част от националната инфраструктура.", "date": "2017.10.28", "title": "Ивелина Василева, ГЕРБ: България ще поиска помощ от ЕС за преодоляване на щетите от наводненията в област Бургас"}
{"url": "http://www.focus-news.net/news/2017/10/28/2451490/reuters-ispaniya-otstrani-ot-dlazhnost-katalunskoto-pravitelstvo-sled-deklaratsiyata-za-nezavisimost.html", "text": "Мадрид отстрани от длъжност каталунското правителство часове след като регионът обяви независимост в кулминация на най-тежката политическа криза в Испания за последните четири десетилетия, предаде Reuters. Нови регионални избори в Каталуния са насрочени за 21 декември, оповести премиерът Мариано Рахой. Освен отстраняването на Карлос Пучдемон като ръководител на автономния регион, поста си ще загуби и началникът на полицията, а министерствата от централното правителство ще поемат контрола върху каталунската администрация. \r\n„Испания преживява тъжен ден“, каза Рахой и добави: „Вярваме, че сега е важно да чуем гласа на каталунските граждани, на всеки от тях, така че да решат своето бъдеще и никой да не действа от тяхно име извън закона.“ Калина Жекова", "date": "2017.10.28", "title": "Reuters: Испания отстрани от длъжност каталунското правителство след декларацията за независимост"}
{"url": "http://www.focus-news.net/news/2017/10/28/2451491/sas-146-delegati-zapochna-tretiyat-redoven-kongres-na-pp-nfsb.html", "text": "Със 146 делегати започна Третият редовен конгрес на ПП НФСБ в хотел „Експо“, предаде репортер на Агенция „Фокус“. В момента лидерът на партията Валери Симеонов представя отчетен доклад за изминалите три години, който ще бъде гласуван от присъстващите на събитието. След това предстои отчет на националната контролна комисия, обсъждане на промени в устава и избор на ново ръководство. Предвидените промени целят облекчаване на работата на организационните структури на партията в цялата страна. \r\nВ 14.00 часа е предвидена пресконференция с обобщаваща информация от проведения конгрес.\r\nЛюба АЛЕКСИЕВА", "date": "2017.10.28", "title": "Със 146 делегати започна Третият редовен конгрес на ПП НФСБ"}
{"url": "http://www.focus-news.net/news/2017/10/28/2451492/korneliya-ninova-bsp-da-osvobodim-naroda-si-ot-verigite-na-edna-partiya-alternativnostta-ne-e-samo-v-partiynite-platformi-a-e-vapros-za-darzhavnost-i-za-darzhavnitsi.html", "text": "Да освободим народа си от веригите на една партия – алтернативността не е само в партийните платформи, а е въпрос за държавност и за държавници. Това каза лидерът на БСП Корнелия Нинова по време на заседанието на 49-ия Конгрес на БСП, предаде репортер на Агенция „Фокус“.  „Можем ли ние като партия да заявим, че битката с ГЕРБ по оста ляво-дясно е абсолютно задължителна, но че вече не е достатъчна?“ попита Нинова. Тя поясни, че ГЕРБ в последните години е еманация на модела, който е резултат на политическите грешки на всички партии, участвали в последните години на прехода. „Можем да останем и на равнището и на партийните си противоборства само с ГЕРБ, но можем и първи да бъдем държавници, да бъдем визионери“, каза Нинова. „Преходът беше сгрешен, разбираме го и искаме да променим това, защото в резултат на грешни политики, на задкулисие, на лични интереси и корупция в тези години на прехода изчезваме като народ“, заяви лидерът на БСП. Тя разкритикува ГЕРБ, че са посегнали на свободата на словото, на мислене, на мнение. „Позволяваш си да критикуваш властта, значи си хлебарка, която трябва да бъде смачкана. Искаш да разкриеш корупция на управляващите, това вече може и да е престъпление, защото корупцията е обект на национална сигурност“, коментира Нинова. По думите й според управляващите, ако искаш да протестираш, ти си узорпатор и искаш да правиш държавен преврат.  „Това е ново модерно робство, то не идва отвън, то се прави тук от партия ГЕРБ, която си присвои държавата. Този модел има своите съюзници и той се самовъзпроизвежда“, заяви лидерът на БСП.  По думите й общественият дебат се измества от жълти новини. „Елемент от този модел е заличаването на опозиицята. Това минава през опити тя да бъде приобщена и нахранена, но ако не се поддаде, се преминава към разбиването и обезличаването й. Имитират се реформи, съдебна, здравна и образователна. Винаги представени като социална политика за увеличаване на средствата в тези сектори, но всъщност е предпоставка за увеличаване на кражбите. Ние не просто трябва да предложим лява алтернатива на дясната ГЕРБ, това е задължително. Ние имаме по-висока цел да освободим държавата и народа си от веригите, които ги държи една партия и ги употребява, за да се възпроизвежда\", каза още Нинова. Тя посочи, че народът трябва да бъде свободен. „Може да ни хареса нас, може да не ни избере, но да бъде свободен“, заяви Нинова. По думите й алтернативността вече не е само противопоставяне на партийни платформи, а е въпрос за държавност. „И е въпрос за държавници“, коментира Нинова. \r\nДеница КИТАНОВА", "date": "2017.10.28", "title": "Корнелия Нинова, БСП:  Да освободим народа си от веригите на една партия – алтернативността не е само в партийните платформи, а е въпрос за държавност и за държавници"}
{"url": "http://www.focus-news.net/news/2017/10/28/2451493/dobrich-provezhda-se-finalnoto-obshtestveno-obsazhdane-na-temata-za-dobiv-na-shistov-gaz-v-rayona-general-toshevo.html", "text": "Провежда се финалното обществено обсъждане на темата за добив на шистов газ в района Генерал Тошево. Залата не можа да побере всички граждани, желаещи да се включат в обсъждането, предаде кореспондент на Радио „Фокус” – Варна. Домакин на срещата, в която участват представители на инициативни комитети, асоциации на зърнопроизводители, представители на РИОСВ – Варна, представители на местната власт и граждани, е Община Генерал Тошево. Много граждани останаха във фоайето на Общината и навън пред сградата. Тежката земеделска техника, наредена в две колони на едно от платната на главната улица в добруджанския град, също остана на място. Идващите да участват в обсъждането бяха посрещани от девойка в народна носия, която държеше в ръце, но този път символично както повелява българската традиция пита. По-различното този път е, че младото момиче е с противогаз като израз на гражданския протест. Преди началото на срещата пред събралото се множество бяха прочетени декларации на различни асоциации. Посланието на всички е: „Категорични сме, че земеделската земя е за производство, а не за добив на природен газ. С този ефективен протест целим да се отмени напълно инвестиционното намерение на „Рускгеоком“. Оттеглете тази безумна инвестиция, както направиха нашите колеги инвеститори от „Евромакс сървисиз“ в района на Трън“. Гражданите издигнаха протестни плакати с посланията Добруджа да остане с чиста природа и хората в този регион да запазят поминъка си. \r\nЖулиета НИКОЛОВА", "date": "2017.10.28", "title": "Добрич: Провежда се финалното обществено обсъждане на темата за добив на шистов газ в района Генерал Тошево"}
{"url": "http://www.focus-news.net/news/2017/10/28/2451494/korneliya-ninova-bsp-svalyane-na-gerb-i-predsrochni-izbori-stapka-za-tova-e-vot-na-nedoverie-kam-pravitelstvoto.html", "text": "Сваляне на ГЕРБ и предсрочни избори – стъпка за това е вот на недоверие към правителството. Това каза лидерът на БСП Корнелия Нинова по време на заседанието на 49-ия Конгрес на БСП, предаде репортер на Агенция „Фокус“.  Тя обясни, че ще предложи на Конгреса такова решение и ако той го утвърди, БСП ще започне разговори с останалите парламентарни групи. Нинова разкритикува премиера Бойко Борисов във външната политика. „След совалката на премиера Борисов между Анкара и Берлин, не само че напрежението не намаля, а ескалира“, каза Нинова.  „Посредникът се сниши. След това нашият премиер се нае да посредничи между Висшеградската четворка. Прояви отношение към срещата в Прага. Резултатът от това посредничество не закъсня. Виктор Орбан заяви, че не приема силовото прилагане на квоти“, посочи Нинова. „Българският посредник се прибра в София тихо и кротко“, каза Нинова за премиера Борисов. По отношение на Шенген, Нинова посочи, че Борисов е ударил на камък и то сред приятелите си. Според нея по същото време няма ясна визия на правителството по кой от сценариите на Юнкер ще се развива Европа. „Това е външна политика на пиара, на снимката, на снишаването и послушанието. През това време се хвърля енергия и средства, БСП да бъде представена като антиевропейска партия. На какви факти почива тази манипулация? На общественото мнение, най-силно проработило в предизборната кампания“, каза Нинова. \r\nДеница КИТАНОВА", "date": "2017.10.28", "title": "Корнелия Нинова, БСП: Сваляне на ГЕРБ и предсрочни избори – стъпка за това е вот на недоверие към правителството"}
{"url": "http://www.focus-news.net/news/2017/10/28/2451495/the-guardian-rahoy-tryabva-da-stapva-vnimatelno-ili-riskuva-krizata-da-se-prevarne-v-katastrofa.html", "text": "Размахвайки своята декларация за независимост като червено знаме пред бик, каталунското правителство предизвика Мариано Рахой да прибегне до най-лошото. Наскоро въоръжил се със законната власт да наложи пряко управление, испанският премиер обаче трябва да стъпва внимателно или рискува кризата да се превърне в катастрофа, коментира The Guardian. \r\nТова, което ще се случи, ще е решаващо за властта на Рахой и неговото правителство, но и за целостта на Испания. \r\nКрайно настроените в Мадрид, сред които и членове на управляващата Народна партия, губят търпение. Сега те искат бърз край на протакалата се каталунска криза, която разтърси цялата страна след противоречивия референдум за независимост от началото на месеца. Крайните юнионисти, отдавна желаещи да подрежат крилата на каталунската автономия, ще видят шанс и оправдание да смажат лидерите на региона. Основните им цели са лидерът на областта Карлос Пучдемон, неговият заместник Ориол Хункерас и председателят на каталунския парламент Карме Форкадел. Наказанията, предвиждани от испанската конституция, са жестоки. Правителството вече се показа като склонно да размаха това оръжие, като задържа двамата водещи активисти за независимост Жорди Санчес лидер на „Национално Каталунско събрание“ и Жорди Куишарт, председател на културната организация „Омниум“. Двамата все още са в ареста без възможност за освобождаване под гаранция. Те може да получат присъда от 15 години затвор. \r\nСега може да последват още арести сред 70-те членове на каталунското събрание, които гласуваха за декларацията на независимост. \r\nДали ще се случи това тихо? На този етап изглежда невъзможно на фона на разгорещените страсти от двата лагера. А дали Рахой след като ги отстрани от длъжност, ще ги арестува? Той има правото да го направи, но такава стъпка би тласнала страната до място, от което няма връщане.  \r\nОще арести ще значат още протести заради „политически затворници“ и потенциално по-силен отпор по улиците. Веднага след вота в Сената за налагане на пряко управление се чуха призиви за гражданско неподчинение, пише изданието. Калина Жекова", "date": "2017.10.28", "title": "The Guardian: Рахой трябва да стъпва внимателно или рискува кризата да се превърне в катастрофа"}
{"url": "http://www.focus-news.net/news/2017/10/28/2451496/sofiya-71-godishen-mazh-se-e-prostrelyal-v-kv-gotse-delchev.html", "text": "71-годишен мъж се е прострелял в кв. „Гоце Делчев“ на ул. „Твърдишки проход“. Това съобщиха за Агенция „Фокус“ от пресцентъра на МВР. От там уточниха, че става дума са самоубийство. Сигналът за инцидента е подаден рано сутринта около 8.00 часа.", "date": "2017.10.28", "title": "София: 71-годишен мъж се е прострелял в кв. „Гоце Делчев“"}
{"url": "http://www.focus-news.net/news/2017/10/28/2451497/ivaylo-mirchev-op-turizam-asenovgrad-okolo-50-000-turisti-sa-posetili-npk-asenova-krepost-ot-nachaloto-na-2017-g-do-kraya-na-septemvri.html", "text": "Около 50 000 туристи са посетили НПК „Асенова крепост“ от началото на 2017 година до края на септември. Това каза за Радио „Фокус“ – Пловдив Ивайло Мирчев, експерт от ОП „Туризъм“ в Асеновград. По думите му приходите на обекта за деветмесечието е малко над 220 000 лева, което означава 5% ръст спрямо приходите по същото време за миналата 2016 година. „Това се очертава като нормален приход и нормален ръст в национален мащаб. Наскоро заместник-министърът на туризма Ирена Георгиева каза, че средният ръст на туризма за края на годината се очаква да е между 5 и 8 процента, тоест ние се движим спрямо националния ръст. Тази година нямаме особено раздвижване в различните профили на българските и чуждестранни туристи, които посещават Асеновград и региона. Стойностите се задържат константни. Може да се каже, че ние поддържаме стройна линия на приходи и ежегодно отчитаме лек ръст“, коментира Ивайло Мирчев. Експертът в ОП „Туризъм“ посочи, че Асеновата крепост винаги е била и продължава да бъде притегателен център за всички граждани на Асеновград и на туристите, които посещават района. „Допълнителният стимул за туристите, които посещават крепостта през летния сезон, е и реализирания през миналата година туристически маршрут „По стъпките на легионите“, свързващ Асенова крепост и село Бачково.\r\nТони МИХАЙЛОВ", "date": "2017.10.28", "title": "Ивайло Мирчев, ОП „Туризъм“ – Асеновград: Около 50 000 туристи са посетили НПК „Асенова крепост“ от началото на 2017 г. до края на септември"}
{"url": "http://www.focus-news.net/news/2017/10/28/2451498/hrriyet-blizo-50-chuzhdentsi-sa-zadarzhani-v-ankara-po-podozrenie-vav-vrazki-s-islyamska-darzhava.html", "text": "Силите за сигурност на Турция са задържали 49 чужденци в столицата на Турция по подозрение във връзки с терористичната групировка „Ислямска държава“, съобщи в. Hürriyet.\r\nПо негова информация, прокуратурата в Анкара е издала заповед за задържането на 55 чуждестранни граждани. В хода на операция в различни столични райони вече са задържани 49 души. Всички те са заподозрени в участие в бойните действия на страна на екстремистите в Ирак и Сирия. \r\nТурското Управление по борба с тероризма разполага с информация, че някои от задържаните са възнамерявали да извършат нападение в столицата по време на празненствата около националния празник на Турция на 29 октомври. Калина Жекова", "date": "2017.10.28", "title": "Hürriyet: Близо 50 чужденци са задържани в Анкара по подозрение във връзки с „Ислямска държава“"}
{"url": "http://www.focus-news.net/news/2017/10/28/2451499/predsedatelyat-na-ep-nikoy-nyama-da-priznae-nezavisimostta-na-kataluniya.html", "text": "Никой няма да признае независимостта на Каталуния, заяви председателят на Европейския парламент Антонио Таяни в интервю за вестник Il Giornale. „Европа няма да забрави факта, че в Каталуния бе нарушено конституционното устройство на Испания, която на свой ред е част от Европейския съюз. Затова отделянето от Испания е и отделяне от Европа. Жителите на Каталуния са в еднаква степен европейци и испанци“, каза председателят на ЕП и добави: „Никой няма да признае независимостта на Каталуния“. \r\n„Никога не сме се отнасяли към този въпрос неутрално. Европейските институции от самото начало ясно дадоха да се разбере, че това е вътрешен въпрос за Испания и че наш събеседник в решаването му е (премиерът на Испания Мариано) Рахой“, посочи Таяни и отбеляза, че Испания е демократична страна със свободни избори. За възстановяването на конституционния ред Рахой назначи провеждането на избори в Каталуния, което е правилен и демократичен избор, подчерта европейският политик. „Европа не може да се състои от малки държави. Подкрепям административната автономия, но ценностите, които ни обединяват, трябва да останат неприкосновени. В противен случай вредата ще бъде толкова огромна, колкото в Каталуния“, подчерта Таяни. Калина Жекова", "date": "2017.10.28", "title": "Председателят на ЕП: Никой няма да признае независимостта на Каталуния"}
{"url": "http://www.focus-news.net/news/2017/10/28/2451500/prof-margarita-nankova-dzi-tseli-kato-zapazvane-na-ekologichnoto-ravnovesie-kato-garantsiya-za-ikonomicheski-i-sotsialni-polzi-ne-korespondirat-sas-sluchvashtoto-se-v-dobrudzha.html", "text": "Цели като запазване на екологичното равновесие като гаранция за икономически и социални ползи за хората не кореспондират със случващото се в Добруджа. Това заяви пред протестиращите граждани проф. Маргарита Нанкова, представител на Добруджанския земеделски институт (ДЗИ) край град Генерал Тошево и завеждащ лаборатория по Агрохимия и физични характеристики на почвата в ДЗИ, предаде кореспондент на Радио „Фокус” – Варна. „Безспорно в Добруджански земеделски институт, както и в други институти в страната няма тесни специалисти, които да окажат влияние и да разяснят какво ще се случи с дълбоките сондажи и как те ще повлияят върху почвата. Но нашите изследвания показват, че с уникалността на почвените ресурси на България и в частност на тази географска област – Южна Добруджа, същите се класифицират като почви от най-висок клас и не случайно това е житницата на България\", каза още Нанкова. По думите ѝ по една или друга причина може да се окаже, че България все още е неподправената екологична зона на континента. \"Не само по отношение на почвите устойчивото управление на тези ресурси и тяхното плодородие е основен приоритет на земеделското производство, защото земята е основно средство за това производство, здравната защита на почвите, човекът и околната среда“, заяви проф. Нанкова и добави, че не случайно се прилага комплекс от мерки на законодателна основа. По думите ѝ екологичното равновесие би гарантирало икономическите и социални ползи за поколенията. Според нея дълбоките сондажи – над 5000 метра, крият неизбежен риск от нарушаване на екологичното равновесие в региона, на подземното водно богатство на Добруджа, което е основен резервоар за чиста вода в района. „Почвата е широко отворена система със строго специфичен кръговрат на веществата, във всички посоки“, подчерта проф. Нанкова. Тя припомни, че в нашето съвремие хората са създали вече редица екологични проблеми в различни географски пояси. Специалистът отбеляза, че нарушаване на равновесието дори само в една точка може да дестабилизира цялата екосистема на планетата. „Заради уникалността на природните ни ресурси, факта, че земеделието е основен поминък в региона, както и присъствието на природни резервати и попадането в земетръсна област има сериозна опасност от дискредитирането на конвенционалното и биологично производство, както и на други дейности. Всичко това ни въздържа да приветстваме добива на газ“, посочи проф. Маргарита Нанкова. Тя цитира проф. Славейко Кръстанов: „Човечеството, забързано към все по-висока ефективност през отминалото 20-то столетие интензифицира силно производствената сфера в това число и земеделската. За съжаление, в някои случаи неразумно, създавайки сериозни глобални екологични проблеми, касаещи равновесното състояние и устойчивостта на условията за живот на нашата планета“. Изявлението бе аплодирано от събралите се на протеста добруджанци. \r\nЖулиета НИКОЛОВА", "date": "2017.10.28", "title": "Проф. Маргарита Нанкова, ДЗИ: Цели като запазване на екологичното равновесие като гаранция за икономически и социални ползи не кореспондират със случващото се в Добруджа"}
{"url": "http://www.focus-news.net/news/2017/10/28/2451501/ivelina-vasileva-gerb-sadebni-protseduri-bavyat-razrabotvaneto-na-sistema-za-ranno-opovestyavane-na-teritoriyata-na-tsyalata-strana.html", "text": "Процедурата за избор на изпълнител за разработването на система за ранно оповестяване на територията на цялата страна е в съдебни процедури по обжалване от почти година, което забавя нейната реализация. Това каза в интервю за предаването „Метроном“ по Радио „Фокус“ народният представител от бургаски избирателен район от листата на ГЕРБ и бивш министър на околната среда Ивелина Василева. Тя уточни, че пилотната системата за ранно оповестяване в община Бургас е спомогнала за спасяването на човешки животи и предприемане на бърза евакуация. Василева заяви, че същевременно е стартирала акция за осигуряване на най-необходимото на засегнатите жители. „В много къщи, залети от водата, хората са останали без покъщнина, дори без топли дрехи и завивки. Вчера бяхме в село Ливада, където занесохме първите дарения от членовете на нашата организация и други хора, които се присъединиха и на които искам да благодаря. Занесохме дрехи, обувки, завивки, за да могат нуждаещите се да бъдат подпомогнати“, каза Василева. По думите ѝ се работи по организирането на благотворителен базар и концерт, а събраните средства ще бъдат дарени на децата от засегнатите региони. Тя обърна внимание и на факта, че всички структури, които участват в акциите след бедствието, работят в отлична координация.", "date": "2017.10.28", "title": "Ивелина Василева, ГЕРБ: Съдебни процедури бавят разработването на система за ранно оповестяване на територията на цялата страна"}
{"url": "http://www.focus-news.net/news/2017/10/28/2451502/bbc-italianets-poluchi-24-godishna-prisada-za-prednamerenoto-zarazyavane-na-30-zheni-s-virusa-na-spin.html", "text": "Италианец получи 24-годишна присъда за преднамереното заразяване на 30 жени с вируса на СПИН, предаде BBC.  33-годишният счетоводител Валентино Талуто призна, че откакто през 2006 г. е бил диагностициран като носител на човешки имуннодефицитен вирус (ХИВ) е имал сексуални контакти без предпазни средства с 53 жени. Италианецът е търсил своите жертви социалните мрежи и сайтове за запознанства.  Калина Жекова", "date": "2017.10.28", "title": "BBC: Италианец получи 24-годишна присъда за преднамереното заразяване на 30 жени с вируса на СПИН"}
{"url": "http://www.focus-news.net/news/2017/10/28/2451503/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-bogoroditsa-v-selo-ognyanovo-na-29-oktomvri.html", "text": "На 29 октомври с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия в храм „Св. Богородица” в село Огняново, предаде репортер на Агенция \"Фокус\". Началото е от 09.00 часа. \r\nНикола ПЕТКОВ", "date": "2017.10.28", "title": "Пазарджик: Константийският епископ Яков ще оглави архиерейска света Литургия в храм „Св. Богородица” в село Огняново на 29 октомври"}
{"url": "http://www.focus-news.net/news/2017/10/28/2451504/burgas-gerb-razgrashta-blagotvoritelnata-si-kampaniya-za-postradalite-ot-vodnoto-bedstvie.html", "text": "Първата пратка от събраните одеяла и топли дрехи бяха предадени на хората в най-засегнатото населено място в община Камено – село Ливада. Това съобщиха от пресцентъра на ПП ГЕРБ. „За нас беше важно да достигнем до нуждаещите се хора възможно най-бързо със сухи завивки и дрехи, от които те се нуждаят на първо време. В село Ливада живеят предимно възрастни хора, а засегнатите домакинства от природното бедствие са над 50. С наши симпатизанти ще организираме и помощ за почистване на наносите от къщите“, каза народният представител от ГЕРБ - Бургас и областен лидер на партията Димитър Бойчев.\r\nГЕРБ - Бургас продължава набирането на дюшеци и техника за наводнените домакинства. Акцията ще се разгърне в следващите седмици с набиране на парични средства приоритетно за подпомагане на децата от пострадалите семейства.\r\nНародните представители от ГЕРБ-Бургас ще дарят лични средства за кампанията, а местната структура на Жени ГЕРБ и клубът на Майки ГЕРБ ще организират мащабен благотворителен базар с концерт. \r\nВсеки желаещ ще има възможността да дари собствени средства като ги пусне в специална урна, поставена за целта в офиса на ГЕРБ и на благотворителния базар.", "date": "2017.10.28", "title": "Бургас: ГЕРБ разгръща благотворителната си кампания за пострадалите от водното бедствие"}
{"url": "http://www.focus-news.net/news/2017/10/28/2451505/sofiya-v-mitropolitskiya-hram-sv-nedelya-shte-se-sastoi-preoblichane-moshtite-na-sveti-kral-stefan-po-povod-praznika-na-svetetsa.html", "text": "В митрополитския храм \"Св. Неделя\" ще се състои преобличане мощите на свети крал Стефан на 29 октомври по повод празника на светеца. Това съобщиха от пресцентъра на Св. Синов на БПЦ. На 30 октомври, когато Църквата почита св. крал Стефан Милутин, столичната митрополитска катедрала „Св. Неделя” празнува своя втори храмов празник. Светите мощи на краля-светец вече 557 г. се намират в София. Днес те се покоят в столичната катедрала, поставени в дърворезбена рака в югоизточната част на храма. Мощите са нетленни и чудотворни.\r\nВ навечерието на празника - на 29 октомври, непосредствено след светата Литургия по традиция се отслужва специален чин, по време на който, в олтара на храма, върху светия Престол, се извършва преобличане на мощите на светия Крал в нови одежди. Парченца от ризата на светеца се раздава на богомолците за благословение. \r\nНачалото на литургията е от 9.00 часа, началото на чина е в 11.30 часа. \r\nНа 30 октомври с благословението на Негово Светейшество Неофит, митрополит Софийски и патриарх Български, светата Литургия ще оглави Негово Преосвещенство Мелнишки епископ Герасим, секретар на Св. Синод на БПЦ. Начало на литургията от 9.00 часа. \r\nПо време на 42-годишното си управление свети крал Стефан Милутин изградил повече от 40 църкви. Построил църкви в “Хилендар”, Йерусалим, Цариград, София и Солун. Покрил своята държава с църкви и манастири, от които най-хубави били “Грачаница” (до Прищина) и Банскиян манастир “Св. Стефан”. Щедро подпомагал манастирите, та да бъдат те огнища на православна духовност и просвета. Крал Стефан Урош II Милутин починал на 30 октомври 1321 г. и Църквата скоро го канонизирала за светец. \r\nПрез 1460 г. нетленното му тяло било пренесено в София и положено в старинния храм „Св. Пантелеймон” (на неговото място днес е Богословският факултет), където се съхранявало до 1842 година. За да опазят св. мощи от поругаване при навлизането в София на войските на Видинския паша Пазвантоглу, храмовото духовенство ги пренесло в Люлинския манастир „Св. Кирил и Методий” (над кв. \"Горна баня\"). През 1863 г. ковчегът с мощите е пренесен от там и положен в храм „Св. Неделя”, поради което дълго време храмът бил наричан от софиянци „Св. Крал”.", "date": "2017.10.28", "title": "София: В митрополитския храм \"Св. Неделя\" ще се състои преобличане мощите на свети крал Стефан по повод празника на светеца"}
{"url": "http://www.focus-news.net/news/2017/10/28/2451506/korneliya-ninova-bsp-nyama-da-iskam-vot-na-doverie-ot-partiyata-nyama-da-ya-upotrebyavam-shtyah-otnovo-da-sam-predsedatel-no-na-partiya-v-koyato-vatreshnopartiyni-intrigi-i-lobita-sa-rovili.html", "text": "Няма да искам вот на доверие от партията, няма да я употребявам - щях да се върна след 2 месеца и отново щях да съм председател, но на партия, в която вътрешнопартийни интриги и лобита са ровили. Това каза лидерът на БСП Корнелия Нинова по време на заседанието на 49-ия Конгрес на БСП, предаде репортер на Агенция „Фокус“.  \"Уважаеми другарки и другарки, скъпи българи извън тази зала, ако усетите, че вашият партиен или държавен водач го е докарал до там да се скрие отзад зад вас и да ви бута, махайте го веднага - този човек не става. Лидерът седи отпред, лидерът води и поема първия удар, но само ако има зад гърба си силна, единна, смела и обща армия - нашата - БСП. Чета заглавие \"Клатили се стола на Нинова\", уважаеми другарки и другарки, ако усетите, че един лидер на партия или държава го е докарал до личното си спасение, веднага го махайте. Чух и призив да обединявам, а не да разделям. Разбира се, силният лидер е този, който обединява, а не този, който разделя. Мога да ви обединя около общата ни цел да променим България, около това да бъдем непоколебими в тази цел, да не се огъваме, да не се поддаваме, но не мога да ви обединявам около лични цели за облагодетелстване. Питаха ме ще искам ли вот на доверие, за да се укрепя. Не, разбира се, няма да употребявам партията и да свиквам Конгрес, за да се укрепя. Доказах ви, че не съм за поста\", каза Нинова и посочи, че е можела да използва момента и е щяла да подаде оставка, да отиде на пряк избор в партията от всички членове да го спечели. \"Щях да се върна след два месеца и отново щях да съм председател, ако мислех за себе си, но председател на какво? На една партия, в която два месеца вътрешнопартийни интриги и лобита са ровили сред вас - организациите. На кой лидер му е нужна такава партия. Немислейки за себе си, а за партията ви казах - Нямам дребна амбиция за лична облага, за личен пост, но имам голяма амбиция да променим България. Аз мога това да ви дам - самочувствие, че можем да управляваме по-добре България, че вие сте победители, защото сте - вие сте единствените, побеждавали някога партия ГЕРБ в тази държава. Няма да отстъпя от тази битка, че ще ви дам смелост. Ако сме заедно и единни само. Не искам просто власт, искам този свят да се промени\", каза Нинова. Лидерът на БСП заяви, че дебатът в партията се дължи на втората фаза - опозицията не  може да бъде нахранена, значи трябва да бъде разбита.  \"Мислех много, откакто започна тази дискусия в последния месец. Мислех си, че атакувате лидера, защото сте обидени от промените, които направихме. Сега обаче считам, че не е така. Следейки внимателно вашите позиции от телевизиите, вие не атакувате лидера в лично качество, вие атакувате посоката на партията, атакувайки програма, платформи, изразявайки позиции против битката с едрия бизнес, борбата с корупция и това минава през смяната на лидера\", каза Нинова.  \"Въпреки тази огромна работа, свършена в партията, въпреки спечелването на президентските избори след 11 поредни загуби. Въпреки удвояването на парламентарната ни група и активните позиции на БСП по важни въпроси, последните седмици в обществото се създаде впечатление за тежък разнобой между нас\", коментира Нинова. \"Коя партия другари, кой е партията? Не ръководството, а членовете на партията! Вие сте техните представители от цялата страна. Моля да споделите с нас, с Конгреса, да кажете на обществото извън тази зала – разцепени ли са организациите по места. Разделени ли са нашите членове. Ако да, кажете по каква линия сме разделени, ако не - моля да ни информирате и нас, и българските граждани от чие име, 9 души наши другари изразяват публично такива позиции“, каза Нинова. Тя попита дали са ги упълномощавали публично да говорят пред медиите или те говорят в лично качество. „Публичният дебат беше сведен до вот на доверие на лидера. Ако само това беше въпросът, той е лесен за решаване. Нашата партия има много подготвени хора, които могат да поемат лидерството. Знаете, че винаги, когато сме избирали лидер, има по 20 качествени подготвени хора. Така наречената от медиите вътрешна опозиция и отделни другари имат различно мнение по много по-важни теми. Моля ви да ги чуем и обсъдим\", каза Нинова.  \"Укорявате лидера, или оспорвате решения на върховния орган на партията, този конгрес, от февруари 2017 г. за промяна в Устава или оспорвате основният документ на партията, в който казвате, че кандидати за народни представители не могат да бъдат социалисти, които са били 12 години депутати“, попита Нинова.  \"Кой е отстрелян от партията другари, ами никой. Всички, които твърдят, че са изгонени делегати на Конгреса, членове на Националния съвет, председатели и членове на комисиите в НС, сътрудници на парламентарната група и на депутатите. Какво не са – не са единствено депутати\", заяви лидерът на БСП.  \"Колко от вас и от десетките хиляди социалисти, които представлявате тук в цялата страна работите безкористно за БСП години наред без да сте членове на НС, сътрудници на групата, депутати? И колко от вас и хората, които представлявате  са смятали, че щом не са депутати, значи са изгонени, прокудени и партията ще се разпадне? Могат ли другарите ни, които не са депутати да вземат участие във вземането на решения? Ако искат да, защото участват във всички колективни органи на партията. Вместо това те стоят отстрани и критикуват през телевизиите онези, които работят\", каза Нинова. Тя цитира една от критиките, че материалът в парламентарната група е слаб. \"Това с материала много ми заприлича на едно изказване на Борисов за човешкия материал. Даже и изразните средства станаха еднакви“, отбеляза Нинова. \"Не посягайте към депутатите от парламентарната група, заставам зад нея, защото знам какво коства на тези хора да понасят всички удари, да работят денонощно, да отстояват позиции на БСП всеки ден и тази работа се изразява в – за четири месеца – 24 закона, 1471 изказвания, 60 часа са говорили от трибуната, три искания до КС, четири предизвикани дебати, 507 въпроси и питания, 33 декларации от името на групата. За четири месеца. Коя парламентарна група досега е постигала това?\", попита Нинова.  „Чу се обвинение, че парламентарната група се е напълнила с \"младоци\", \"детишляци\", които не са подготвени. Какво оспорвате другари? Оспорвате основно решение на нашите органи на партията да се отворим към младите хора. Как очаквате да са напълно подготвени като 15 години ги държим на резервната скамейки. Някой от самите вас са станали по-рано депутати“, каза Нинова. \"Чухме критики, че в Изпълнителното бюро са навлезли млади хора, които нямат опит. Сега тук какво оспорвате - решение на Националния орган, който е избрал това ръководство или оспорвате младежката възраст на Стефан Данаилов, Владимир Москов и т.н.?“, попита Нинова. \"Не обиждайте другарите си, членове на Изпълнителното бюро, защото вие като бяхте негови членове, то беше най-доброто\", заяви Нинова.  \r\nДеница КИТАНОВА", "date": "2017.10.28", "title": "Корнелия Нинова, БСП: Няма да искам вот на доверие от партията, няма да я употребявам - щях отново да съм председател, но на партия, в която вътрешнопартийни интриги и лобита са ровили"}
{"url": "http://www.focus-news.net/news/2017/10/28/2451507/vasil-velev-asotsiatsiyata-na-industrialniya-kapital-tryabva-da-ima-prozrachen-mehanizam-za-dogovaryane-razmera-na-minimalnata-rabotna-zaplata.html", "text": "Трябва да има прозрачен механизъм за договаряне размера на минималната работна заплата. Това заяви пред Радио „Фокус“ Васил Велев, председател на Асоциацията на индустриалния капитал в България по повод предвиденото повишаване на минималната работна заплата на 510 лева от 1 януари 2018 година. „Трябва да има прозрачен механизъм, в резултат на който да се договаря размерът на минималната работна заплата. В страната минималната работна заплата не се договаря, няма такъв прозрачен механизъм. Ние твърдим, че този размер ще доведе до по-трудно наемане на по-ниско квалифицираните и неквалифицираните, каквито са безработните и те все по-трудно ще си намират работа“, коментира Васил Велев. Той добави, че в България има административно определяне от държавата на процент прослужено време, какъвто случай няма в нито една страна в ЕС. По думите му допълнителното възнаграждение би било по-стимулиращо, ако е за постигнати резултати, а не за прослужено време.", "date": "2017.10.28", "title": "Васил Велев, Асоциацията на индустриалния капитал: Трябва да има прозрачен механизъм за договаряне размера на минималната работна заплата"}
{"url": "http://www.focus-news.net/news/2017/10/28/2451508/d-r-minko-evrev-nyama-risk-pri-bremennost-sled-40-godishna-vazrast-ako-zhenata-nyama-sapatstvashti-zabolyavaniya.html", "text": "За риска при бременността след навършени 40 години мога да кажа, че ако жената няма някакви съпътстващи заболявания, той не е особено завишен. Това каза в интервю за Агенция „Фокус” д-р Минко Еврев - репродуктивен АГ специалист в Първа САГБАЛ „Св. София”. „А ако има повишен, то това е, защото след 40-годишна възраст много често се наблюдават най-различни съпътстващи заболявания. Ако е осъществено качествено наблюдението, женска консултация и ако се спазват всички норми и профилактични прегледи, в никакъв случай бременността след тази възраст не е рискова“, обясни д-р Еврев.\r\nПо думите му не трябва да се пренебрегват имунологичните и други ендокринни заболявания, алкохолът, тютюнопушенето. „При мъжете доста честа причина за репродуктивни проблеми напоследък е това, че преди 30 години държавата е спряла поставянето на т.нар. паротитна ваксина против заушка. Като малки момчета, прекарали заушка симптомно, само с повишена температура (т.е. не са разбрали на времето, че прекарват това заболяване), са с нарушена полова система днес, с нарушено качество на половите клетки, а от там имат и значително понижение на оплодителната способност. Дори при тежките случаи липсват мъжки полови клетки в еякулата“, каза още д-р Минко Еврев.\r\nЛюба АЛЕКСИЕВА", "date": "2017.10.28", "title": "Д-р Минко Еврев: Няма риск при бременност след 40-годишна възраст, ако жената няма съпътстващи заболявания"}
{"url": "http://www.focus-news.net/news/2017/10/28/2451510/pregled-na-mezhdunarodnite-novini-do-13-chasa-agentsiya-fokus.html", "text": "Испанското правителство суспендира автономията на Каталуния и пое контрола върху местната администрация, предаде BBC. Мерките са оповестени в официално съобщение, в което се посочва, че контролът над областта и службите в нея преминават към испанския вицепремиер Сорая Саенас де Сантамария. По-рано бяха отстранени от длъжност началниците на регионалната полиция. \r\nВ петък каталунският парламент подкрепи обявяването на независимост, в отговор на което премиерът на страната Мариано Рахой обяви, че ще разпусне регионалния парламент, ще свали от длъжност каталунския лидер и ще свика предсрочни избори. Часове след като наложи пряко управление над Каталуния, испанското правителство отстрани от длъжност началника на полицията в областта Жозеп Луис Траперо, предаде BBC. Това се съобщава в изявление на вътрешния министър Хуан Игнасио Соидо, разпространено часове след като испанският Сенат одобри налагането на пряко управление над Каталуния.  Това е първата конкретна стъпка на Мадрид, след като каталунският парламент гласува да обяви независимост. Премиерът на Испания Мариано Рахой оповести намеренията си да разпусне парламента, да отстрани от длъжност каталунския лидер и свика предсрочни избори в областта. \r\nДемонстрации в подкрепа и против независимостта продължиха до късно през нощта. \r\nВ събота се очакват нови шествия, включително в Мадрид под наслова „За единството на Испания и конституцията“. Германските граждански обединения се мобилизират срещу новоизбраната крайнодясна партия „Алтернатива за Германия“ и други по-крайно групи, предаде Reuters\r\nХиляди протестиращи се очаква да се съберат в източния град Дрезден в събота, когато празнува третата си годишнина антиислямското движение ПЕГИДА, част от чиито поддръжници е са подкрепили „Алтернатива за Германия“. Партията спечели близо 13% от вота на парламентарните избори от 24 септември, с което стана третата най-голяма партия в Бундестага и първата крайнодясна партия, която печели места в долната камара на парламента за последния половин век. Мадрид публикува официално разпореждане за отстраняването от длъжност на началника на каталунската полиция Жозеп Луис Траперо, предаде агенция EFE. Ръководството на полицията в областта се поема от вътрешния министър на Испания Хуан Игнасио Соидо. Разпореждането влиза в сила незабавно. Силите за сигурност на Турция са задържали 49 чужденци в столицата на Турция по подозрение във връзки с терористичната групировка „Ислямска държава“, съобщи в. Hürriyet.\r\nПо негова информация, прокуратурата в Анкара е издала заповед за задържането на 55 чуждестранни граждани. В хода на операция в различни столични райони вече са задържани 49 души. Всички те са заподозрени в участие в бойните действия на страна на екстремистите в Ирак и Сирия. \r\nТурското Управление по борба с тероризма разполага с информация, че някои от задържаните са възнамерявали да извършат нападение в столицата по време на празненствата около националния празник на Турция на 29 октомври. Канадските спецчасти временно спират военната подкрепа за иракската армия, заради напрежението между въоръжените сили в близкоизточната страна и кюрдските бойци, оповести министерството на отбраната на Канада, цитирано от AFP. Сътрудничеството ще бъде възстановено „когато бъде налице яснота около вътрешните взаимоотношения на иракските сили за сигурност и бъде задействана работата по ключовите приоритетни задачи“, каза говорител на министерството. \r\nВ петък иракските сили за сигурност спряха операциите срещу кюрдите, за да започнат преговори, след като двете страни си размениха артилерийски изстрели. \r\nКанада заяви, че въпреки решението да спре мисията на спецчастите, които обучават и оказват подкрепа на иракските сили като част от международната коалиция, бореща се срещу групировката „Ислямска държава“, ще продължи сътрудничеството в други сфери, включително доставяне на подкрепа за коалицията в тактическата авиация, разузнаването, командването и контрола. Съдът в окръг Кук, в щата Илинойс, е изпратил призовка до бившия президент на САЩ Барак Обама да се яви в качеството на съдебен заседател, съобщава в. The Chicago Tribune. По информация на изданието, Обама вече е дал съгласието си да участва в съдебния процес, който ще започне през ноември. Бившият американски лидер притежава недвижимо имущество в Чикаго, следователно има право да участва в състава на съдебно жури. Обама ясно е дал да се разбере, че присъствайки на процеса ще изпълни своя дълг на гражданин и жител на града. Изданието посочва, че ще бъдат подсигурени всички мерки за гарантирането на сигурността на бившия президент.", "date": "2017.10.28", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/10/28/2451511/harvatiya-zagubi-delo-sreshtu-ungarskata-kompaniya-mol-za-kontrola-nad-petrolnata-kompaniya-ina.html", "text": "Хърватия загуби дело във върховния съд на Швейцария срещу унгарската компания MOL за контрола над петролната компания INA, предаде РИА Новости, като цитира съобщение на правителството на Хърватия. В момента унгарският петролен концерн MOL притежава 49,1% от акциите на INA. 44,8% от акциите принадлежат на правителството на Хърватия, а 6,1% са в разположение на малки акционери. \r\nПрез последните няколко години Загреб се опитва да си върне контрола над INA, който загуби  през 2008 – 2009 г.  Според хърватските власти, предаването на управлението на унгарската компания е станало благодарение на подкуп, получен от бившия хърватски премиер Иво Санадер. Калина Жекова", "date": "2017.10.28", "title": "Хърватия загуби дело срещу унгарската компания MOL за контрола над петролната компания INA"}
{"url": "http://www.focus-news.net/news/2017/10/28/2451512/korneliya-ninova-bsp-kogato-zashtitavash-tvardo-natsionalniya-interes-na-rodinata-si-i-dostoynstvoto-si-si-protiv-evropa-a-kogato-se-snishavash-si-dostoen-evropeets.html", "text": "Когато защитаваш твърдо националния интерес на родината си и достойнството си – си против Европа, а когато се снишаваш – си достоен европеец. Това каза лидерът на БСП Корнелия Нинова по време на заседанието на 49-ия Конгрес на БСП, предаде репортер на Агенция „Фокус“.   „Изводите оставам на вас, но за нашата визия за Европа и за мястото ни в това бъдеще ще говорим днес. Ще поставя акцентите върху нашата визия върху бъдещето на Европа“, заяви лидерът на БСП. Тя посочи, че според нея първо ЕС трябва да е пълноценен, социален съюз и че европейският социален модел не е за продан. По думите й това са акцентите в доклада за политиките на БСП по време на Европредседателството. „България в ядрото, а не в периферията на ЕС. България активен участник, а не пасивен участник на европейската сцена. ЕС на заличаване на неравенствата между държавите членства. ЕС, в който Западните Балкани имат ясна европейска перспектива“, каза Нинова и посочи, че докладът ще бъде представен от Сергей Станишев.  Тя припомни, че Националният съвет на БСП е номинирал Сергей Станишев за президент на ПЕС и предложи Конгресът също да потвърди и издигне тази номинация днес. Нинова посочи още, че БСП е готова да стартира с телевизия на партията от 1 януари. \r\nДеница КИТАНОВА", "date": "2017.10.28", "title": "Корнелия Нинова, БСП: Когато защитаваш твърдо националния интерес на родината си и достойнството си – си против Европа, а когато се снишаваш – си достоен европеец"}
{"url": "http://www.focus-news.net/news/2017/10/28/2451513/valeri-simeonov-beshe-edinodushno-preizbran-za-lider-na-nfsb-na-tretiya-redoven-kongres-na-partiyata.html", "text": "Делегатите на третия редовен конгрес на НФСБ единодушно преизбраха Валери Симеонов за председател на политическата партия. Това съобщиха от пресцентъра на НФСБ. 147 делегати гласуваха „за“, „против“ и „въздържали“ нямаше. Ръководството на НФСБ запази състава си, след като делегатите единодушно преизбраха Данчо Хаджиев и народните представители Валентин Касабов и Борис Ячев за заместник-председатели на партията. Конгресът утвърди състава на национален политически съвет, в който, освен влизащите по право регионални и областни координатори влязоха Петьо Георгиев, регионалният координатор за Пловдив Костадин Гаров, синът на Николай Хайтов – Александър, Петко Събев и областният управител на Стара Загора Гергана Михова. За председател на националната контролна комисия също бе преизбран народният представител Христиан Митев. \r\nВ началото Валери Симеонов направи отчетен доклад като представи подробно свършеното от народните представители и активистите на НФСБ във времето от втория конгрес на НФСБ през 2014 г. досега. \r\nКонгресът направи промени в Устава, сред които създаване на младежка структура на НФСБ, с оглед на увеличаване броя на младите хора в политическата сила. Възрастта на членуващите в младежката структура е 35 години. Сред промените бе въвеждане на длъжността национален координатор, както и промяна на мандатността на конгреса от 3 на 4 години.", "date": "2017.10.28", "title": "Валери Симеонов беше единодушно преизбран за лидер на НФСБ на третия редовен конгрес на партията"}
{"url": "http://www.focus-news.net/news/2017/10/28/2451514/sergey-stanishev-pes-sled-kato-balgarskoto-pravitelstvo-ne-e-sposobno-da-formira-viziya-za-es-i-za-myastoto-na-balgariya-shte-tryabva-da-go-napravim-nie.html", "text": "След като българското правителство не е способно да формира визия за ЕС и за мястото на България, ще трябва да го направим ние. Това каза президентът на ПЕС Сергей Станишев по време на заседанието на 49-ия Конгрес на БСП, предаде репортер на Агенция „Фокус“.  „Живеем във време, когато усещането е, че единствената цел, единственият смисъл на работата на управляващото мнозинство и правителството е да мине председателството на Съвет на ЕС.  Искам да припомня, че българското правителство формулира целта - успешно председателство на България, но въпреки така формулираната цел, никой не е видял ясни и съдържателни акценти. Остава впечатлението, че просто главно е да избутаме председателството“, коментира Станишев. По думите му в политиката, както и в живота има моменти, които създават възможности. „Такъв беше периодът 2001-2007 г., когато наистина имаше национална мобилизация за постигане на една мечтана цел – членството на България в Обединена Европа“, каза Станишев. По думите му ГЕРБ пропуска шанса да превърне председателството в общонационално усилие, което да бъде база за обединение на политици, институции и общество. \"Днес, в този момент трябва да станем мотор на дискусията, която поставя България в Европа на един обединен и силен ЕС. Иначе има реална опасност нашата страна да бъде изтласкана в периферията\", посочи лидерът на ПЕС.  \r\nДеница КИТАНОВА", "date": "2017.10.28", "title": "Сергей Станишев, ПЕС: След като българското правителство не е способно да формира визия за ЕС и за мястото на България, ще трябва да го направим ние"}
{"url": "http://www.focus-news.net/news/2017/10/28/2451515/ministar-vladislav-goranov-prez-2017-g-ochakvame-da-dostignem-bvp-ot-100-mlrd-lv-a-za-2018-g-razchetite-pokazvat-che-toy-tryabva-da-e-v-razmer-na-1056-mlrd-lv.html", "text": "„Очакваме ръстът на икономиката да се движи основно от малко по-засилено вътрешно потребление, както частно, така и през държавните разходи. В следващата година очакваме инфлацията да бъде между 1,4 и 1,6%, което е здравословно на фона на дългите години потискана и отрицателна инфлация. Следващите няколко години тя ще бъде между 1,5 и 1,8% на година до 2020 г. От гледна точка на макроикономическите догми една инфлация около 2% се смята за здравословна и необходима за всяка икономика“. Така коментира министърът на финансите Владислав Горанов проектобюджета за 2018 г. в ефира на предаването „Седмицата“ на Дарик радио, съобщиха от пресцентъра на Министерство на финансите. Горанов добави, че са заложени 3 млрд. лв. повече приходи, като от тях 1 млрд. лв. идват от ДДС, като най-големият ръст на приходите от ДДС идва по две направления – правителството ще продължи с усилията за изсветляване на икономиката, а приходната база на ДДС ще се увеличава, тъй като размерът на Брутния вътрешен продукт нараства. „През 2017 г. очакваме да достигнем БВП от 100 млрд. лв., а за следващата година разчетите показват, че той трябва да е в размер на 105,6 млрд. лв.“, обясни Горанов. Освен това ръстът на осигурителния доход, заради ръста на доходите в частния сектор, и тази година е съществен. Министърът каза, че има около 14,5% номинален ръст на приходите от осигурителните вноски за първите 9 месеца на тази година, като се очаква и в следващата година те да растат с подобни темпове, а и увеличението с 1% на осигурителната вноска за 2018 г., и по-високите заплати в обществената сфера, всичко това води до повече постъпления в бюджета. „При увеличението на минималния осигурителен доход ние не натоварваме никой, просто караме хората да се осигуряват така, че да могат да заслужат минималната пенсия за осигурителен стаж и възраст, а тя нарастна с изпреварващи темпове през тази година. Има много хора, за които действителният размер на личната пенсия е много под минималния, защото нямат нужния осигурителен принос, а разликата между това, което те получават и това, което са заслужили, се плаща от всички други, които участват в осигуряването – това е елементът на солидарност в държавната осигурителна система“, обясни финансовият министър защо се предлага това увеличение.\r\nНа въпрос за необходимостта от поемане на дълг в размер на 1 млрд. лв. на вътрешния пазар министър Владислав Горанов отговори, че анализът за дълга трябва да бъде от гледна точка на салдото на бюджета, защото той се увеличава от дефицита. „През следващата година ще спазваме стратегията за поетапно намаляване на дефицита, предвиден е дефицит около 1,1 млрд. лв., което е около 1% от БВП, като нашите изчисления показват, че можем да намалим нетното финансиране с 600 млн. лв., т.е. да погасим повече дългове, отколкото да емитираме“, каза той. Във връзка с коментарите в публичното пространство, че е по-добре да се погасява дълг от средствата във фискалния резерв, финансовият министър отговори, че ако целият фискален резерв се използва само за погашения на дълг, вероятно в скоро време няма да имаме фискален резерв и дългът ще се намали с 10 млрд. лв. през годините с падежите. В момента нашата страна има дълг около 23 млрд. лв. и той ще намалява, като очакваме през 2020 г. да е 20% спрямо БВП, което ще ни нареди на второ място в Европа след Естония.  \r\nЗа основният приоритет на бюджета тази година – образованието, министърът на финансите обясни, че за правителството все по-голям става проблемът с неграмотността и качеството на човешките ресурси, като страната има проблем с намирането на учители и ако едно дете бъде изпуснато в началния етап на образование, то въобще няма да стигне до това дори да си мисли за висше образование. Горанов анализира, че „системата на висшето образование трябва да погледне критично на процесите, защото в момента то вкарва българските младежи в безсмислени, атрактивни като наименования и ненужни на пазара на труда специалности, създадени в образователната инфраструктура в последните 20-25 г., като това е станало с мълчаливото свидетелството на държавата и квазиразбраната автономия“. Според него академичната общност самодоволно е проспала процесите в икономиката и сега ще трябва да плати цената, като се върнат към структурата на висше образование и към качеството му от 90-те години на миналия век. Министърът посочи, че планираните разходи за наука в проектобюджета за 2018 г. са със 120 млн. лв. ръст, спрямо 2017 г.  \r\nПо отношение повдигнатия отново дебат от БСП за въвеждане на прогресивното подоходно облагане, министър Горанов коментира: „в момента тенденцията в Европа е те да вървят към нас, като система на облагане, а не ние към тях“. Според него БСП искат  да отменят плоския данък със същите аргументи, с които го въведоха. Плоският данък е по-справедлив, защото на практика хората, които изкарват повече, плащат повече. „Когато отменихме прогресивното облагане, ставките за средните доходи бяха между 20 - 30%. При сегашното си предложение БСП, за да не засегнат средната класа, се опитват в доходите между 1000 и 2000 лв. да не променят нищо и да запазват 10% данък, като очакват само около 100 000 души, които според тях са най-богати, да праща повече данък. Резултатът от това е загуба на бюджета в първата година около 1,3 млрд. лв.", "date": "2017.10.28", "title": "Министър Владислав Горанов: През 2017 г. очакваме да достигнем БВП от 100 млрд. лв., а за 2018 г. разчетите показват, че той трябва да е в размер на 105,6 млрд. лв."}
{"url": "http://www.focus-news.net/news/2017/10/28/2451516/el-mundo-karles-puchdemon-mozhe-da-bade-obvinen-v-nezakonno-zaemane-na-dlazhnost-ako-ne-se-saobrazi-sas-zapovedite-na-madrid.html", "text": "Отстраненият от поста си лидер на Каталуния Карлес Пучдемон може да бъде обвинен в незаконно заемане на длъжност, ако не се съобрази с нарежданията на Мадрид, съобщи вестник El Mundo. В петък Съветът на министрите на Испания одобри отстраняването от длъжност на Пучдемон и членовете на каталунското правителство. От момента на публикуването на постановлението на Мадрид в официалния правителствен вестник ръководството на автономната област ще престане да получава заплата за изпълняваните от него по-рано функции. За незаконно изпълнение на пълномощията се предвижда наказание от една до три години лишаване от свобода. По данни на изданието, съгласно мерките на Мадрид за суспендиране на автономията, без работа ще останат 141 служебни лица в администрацията в Каталуния. Калина Жекова", "date": "2017.10.28", "title": "El Mundo: Карлес Пучдемон може да бъде обвинен в незаконно заемане на длъжност, ако не се съобрази със заповедите на Мадрид"}
{"url": "http://www.focus-news.net/news/2017/10/28/2451517/vidin-vremenno-dvizhenieto-po-pat--vidin-montana-pri-selo-medovnitsa-se-izvarshva-v-edna-lenta-poradi-avariral-kamion.html", "text": "Временно движението по път I-1 Видин - Монтана при село Медовница се извършва в една лента поради аварирал камион. Това съобщиха от пресцентъра на Агенция \"Пътна инфраструктура\". Водачите могат да използват и алтернативен маршрут: Ружинци - Дреновец – Димово.", "date": "2017.10.28", "title": "Видин: Временно движението по път I-1 Видин - Монтана при село Медовница се извършва в една лента поради аварирал камион"}
{"url": "http://www.focus-news.net/news/2017/10/28/2451518/blagoevgrad-v-grada-byaha-pocheteni-103-godini-ot-smartta-na-poeta-i-revolyutsioner-peyo-yavorov.html", "text": "В града бяха почетени 103 години от смъртта на поета и революционер Пейо Яворов. Това съобщиха от пресцентъра на Община Благоевград. Цветя пред бюст–паметника, който се намира в Градската градина положиха заместник-кметът на Благоевград Иво Николов, представители на институции, общественици и граждани. В ритуала участие взеха и ученици от IX ОУ „Пейо Яворов“ в Благоевград, които припомниха част от живота и творчеството на поета и революционера.  \r\nПейо Тотев Крачалов, по-известен като Пейо Яворов, е български поет символист и революционер, войвода на Вътрешната македоно-одринска революционна организация. Той е един от най-големите поети на 20-ти век. Сред неговите най-известни произведения са „Две хубави очи\", „Ще бъдеш в бяло\", „Градушка\", „Песен на песента ми\" и много други.", "date": "2017.10.28", "title": "Благоевград: В града бяха почетени 103 години от смъртта на поета и революционер Пейо Яворов"}
{"url": "http://www.focus-news.net/news/2017/10/28/2451519/afp-v-gartsiya-e-zadarzhan-zapodozryan-za-seriyata-ataki-s-bombi-po-poshtata-sreshtu-kreditorite-na-stranata.html", "text": "Гръцката полиция задържа заподозрян за серията атаки с бомби по пощата срещу кредиторите на страната, предаде AFP. Полицията разпространи информация, че в Атина е задържала 29-годишен гръцки гражданин и издирва още двама. Задържаният е познат на полицията с екстремистка дейност. \r\nНа 25 май при взрив на писмо-бомба по пощата бе ранен бившият премиер на Гърция Лукас Пападимос, който начело на правителството в периода 2011 - 2012 г. подписа мерките на строги икономии, изисквани от кредиторите на Гърция за получаване на спасителна финансова помощ. Засега никоя организация не е поела отговорност за тази атака. \r\nПрез март при подобни обстоятелства бе ранен служител в седалището на Международния валутен фонд в Париж. Отговорност за атаката пое крайно дясната организация „Конспирация на огнените клетки“. По-рано групата призна за изпращането на писмо-бомба в офиса на германския финансов министър Волфганг Шойбле в Берлин. Калина Жекова", "date": "2017.10.28", "title": "AFP: В Гърция е задържан заподозрян за серията атаки с бомби по пощата срещу кредиторите на страната"}
{"url": "http://www.focus-news.net/news/2017/10/28/2451520/burgas-deputati-chlenove-i-simpatizanti-na-gerb-shte-pomagat-v-pochistvaneto-na-navodnenite-domove-v-obshtina-kameno.html", "text": "Народни представители от ГЕРБ - Бургас заедно с общински съветници, членове и симпатизанти на партията ще участват в почистването на наносите от засегнатите домове на хората в най-пострадалите населени места в община Камено. Това съобщиха от пресцентъра на ПП ГЕРБ. Към бургаската група ще се присъединят доброволци от ГЕРБ - Варна и жители на варненския квартал \"Аспарухово\", който пострада по подобен начин през 2014 г.\r\nСборният пункт е на 29 октомври 2017 г. на паркинга на магазин МЕТРО в 10.00 часа и ще се осъществява с личен транспорт.\r\nИнициативата идва след разговори с жителите на засегнатите села Ливада, Полски извор и Черни връх, които споделиха, че имат най-голяма нужда от физическа помощ в изнасянето на придошлата земна маса в дворовете и приземните етажи на къщите. В община Камено са установени 120 домакинства, които са пострадали от наводнението.", "date": "2017.10.28", "title": "Бургас: Депутати, членове и симпатизанти на ГЕРБ ще помагат в почистването на наводнените домове в община Камено"}
{"url": "http://www.focus-news.net/news/2017/10/28/2451521/dragomir-stoynev-bsp-izprevari-gerb-i-koalitsiyata-v-debata-po-darzhavniya-byudzhet-iskame-promyana-na-modela-a-ne-da-se-zameryame-s-chisla.html", "text": "БСП изпревари ГЕРБ и коалицията в дебата по държавния бюджет – искаме промяна на модела, а не толкова да се замеряме с числа.  Това каза заместник-председателят на ПГ на „БСП за България“ Драгомир Стойнев  по време на заседанието на 49-ия Конгрес на БСП, предаде репортер на Агенция „Фокус“.   По думите му от години бюджетът на правителството е счетоводна сметка без хоризонт. „Именно за това считам, че тук днес е важно да представим алтернативата на един отмрял, вреден модел на управление. БСП вече не следва събитията, а в много случаи и в парламента задава тона и вкарва опонента в обяснителен режим“, каза Стойнев. По думите му за да продължи това, трябва да се очертае посока. „Идеята е изцяло да се промени моделът на функциониране на системите на тази страна, а не толкова да се замеряме с числа“, отбеляза Стойнев.  „Ключовото, което трябва да обсъдим е дали този икономически растеж е устойчив“, допълни той. По думите му той зависи от работната сила, инвестциите и начина, по който се инвестира в иновации. „Ние предлагаме четири основни цели и приоритетни политики. Цел номер 1 е намаляване на бедността и неравенствата. Не е нормално в държава-членка в ЕС делът на лицата, живеещи в тежки материални лишения да  бъде 34,2 % от населението“, каза Стойнев.  Сред основните акценти в алтернативния проект за държавен бюджет на партията са промяна в данъчната система, нов статут на болниците и отпадане на принципа „парите следват ученика“ в образованието. \r\nДеница КИТАНОВА", "date": "2017.10.28", "title": "Драгомир Стойнев: БСП изпревари ГЕРБ и коалицията в дебата по държавния бюджет – искаме промяна на модела, а не да се замеряме с числа"}
{"url": "http://www.focus-news.net/news/2017/10/28/2451522/blagoevgrad-230-gimnastitsi-ot-balgariya-i-sveta-uchastvat-v-hiv-mezhdunaroden-turnir-po-gimnastika-lyubcho-solachki.html", "text": "В града започна ХIV Международен турнир по гимнастика „Любчо Солачки\", предаде репортер на Радио „Фокус“ - Пирин. Церемонията по откриването започна в 12.00 часа в зала „Скаптопара“. Турнирът беше открит от председателят на клуб „Любчо Солачки“ – Антон Солачки. Участие в тазгодишната надпревара вземат 230 гимнастици от България и света. В Благоевград пристигнаха представители от Англия, Гърция, Сърбия, Кипър, Македония. Международният турнир по спортна гимнастика „Любчо Солачки“ се провежда от 2003 година. Това е състезание, което се посещава от най-добрите гимнастически клубове от страната и чужбина. Турнирът се провежда в памет на известния наш съгражданин гимнастик Любчо Солачки. Към момента в клуба тренират над 80 деца на възраст между 3 и 16 години. 13 от тях представляват силен интерес за националния отбор по спортна гимнастика. Целта на ГК “Любчо Солачки” е Благоевград да стане сред водещите центрове в тази спортна дисциплина, да създаде добри и качествени условия за децата от града да спортуват и популяризират гимнастиката и да даде пример, който да последват и останалите по-малки градове от Благоевградска област, създавайки подобни спортни школи.\r\nЛора КАЛЧЕВА", "date": "2017.10.28", "title": "Благоевград: 230 гимнастици от България и света участват в ХIV Международен турнир по гимнастика „Любчо Солачки\""}
{"url": "http://www.focus-news.net/news/2017/10/28/2451523/afp-islandiya-glasuva-predsrochni-izbori-na-fona-na-seriya-politicheski-skandali.html", "text": "Исландия гласува на втори предсрочни избори за тази година, белязана от дълбоко недоверие в разтърсваната от скандали политическа класа, коментира AFP. Премиерът Бярни Бенедиктсон от консервативната Партия на независимостта свика вота миналия месец след оставката на младши партньор в трипартийната дясноцентристка управляваща коалиция, заради правен спор, включващ бащата на премиера. Днешните избори са четвъртите поред от 2008 г. насам. \r\nСпоред проучванията на общественото мнение Партията на независимостта може да спечели 17 места в 63-местния парламент. Основният им съперник - Движението на левите зелени, заедно с \"Пиратската партия\", която се бори срещу статуквото, може да получат 29 места, което няма да им е достатъчно за категорично мнозинство. С помощта на четвърта партия обаче може да детронират дясноцентристите и да станат второто поред ляво правителство на Исландия след като получи независимост от Дания през 1944 г. Калина Жекова", "date": "2017.10.28", "title": "AFP: Исландия гласува предсрочни избори на фона на серия политически скандали"}
{"url": "http://www.focus-news.net/news/2017/10/28/2451524/vidin-vremenno-e-ogranicheno-dvizhenieto-po-pat-i-1-vidin-montana-pri-s-medovnitsa-poradi-avariral-kamion.html", "text": "Временно е ограничено движението по път I-1 Видин-Монтана при с. Медовница, община Димово, поради аварирал камион. Това съобщиха от пресцентъра на Агенция \"Пътна инфраструктура\" (АПИ). Обходният маршрут е: Ружинци - Дреновец - Димово.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.10.28", "title": "Видин: Временно е ограничено движението по път I-1 Видин-Монтана при с. Медовница, поради аварирал камион"}
{"url": "http://www.focus-news.net/news/2017/10/28/2451525/madrid-razpuskaneto-na-administratsiyata-v-kataluniya-e-v-interes-na-neynite-zhiteli.html", "text": "Решението на испанските власти да разпуснат автономното правителство на Каталуния и нейния парламент е в интерес на самите каталунци. Това заяви официалният представител на испанското правителство в Каталуния Енрик Мильо в интервю за каталунското радио RAC1. Той посочи, че мерките на правителството в отговор на обявяването на независимост на областта вече са влезли в сила и администрацията на региона вече е в ръцете на правителството. „Всяко министерство ще вземе такива решения, каквито сметне за необходимо, но това ще се случи в минимално необходимия обем“, каза представителят на испанското правителство.  Калина Жекова", "date": "2017.10.28", "title": "Мадрид: Разпускането на администрацията в Каталуния е в интерес на нейните жители"}
{"url": "http://www.focus-news.net/news/2017/10/28/2451526/yambol-na-gkpp-lesovo-ima-2-km-kolona-ot-tovarni-avtomobili.html", "text": "На българо-турската граница, на ГКПП \"Лесово\" има 2 км колона от товарни автомобили. Това сочат данни към 13.30 часа, съобщиха от ГД \"Гранична полиция\". На границите със Сърбия, Македония, Гърция и Румъния трафикът е нормален на всички контролно-пропускателни пунктове.", "date": "2017.10.28", "title": "Ямбол: На ГКПП \"Лесово\" има 2 км колона от товарни автомобили"}
{"url": "http://www.focus-news.net/news/2017/10/28/2451527/prof-mladen-grigorov-dopalnitelnite-400-mln-leva-vklyucheni-v-proektobyudzheta-na-nzok-za-2018-godina-sa-kato-nalivane-na-voda-v-pyasak.html", "text": "Допълнителните 400 млн. лева, включени в проектобюджета на НЗОК за 2018 година, са като наливане на вода в пясък. Това каза в интервю в предаването \"Метроном\" на Радио „Фокус“ проф. Младен Григоров, завеждащ Клиниката по кардиология във II Mногопрофилна болница за активно лечение – София. Той коментира, че един от основните проблеми в българското здравеопазване е свързан с необходимостта от демонополизация на Здравната каса, като уточни, че няма друга държава в Европа, която да има само една единствена здравна каса. \r\n„Гастроскопиите, с които се изследват язви, гастрити, карциноми и т. н., ако се извършват в доболничната помощ, струва 60 лева, което включва всичко – заплати на персонал, консумативи  и др. Ако се върши в болничната помощ, както се прави в 99,9% от случаите, струва 600 лева. На мен лично това е правено 4 пъти и в момента, в който са свършвали, веднага съм си отивал в кабинета и съм почвал работа. Защо трябва да се лежи в болница? Това е само един пример, има стотици такива. Естествено, че няма да има пари“, заяви специалистът. \r\nПроф. Младен Григоров допълни, че държавата трябва да предприеме законодателни мерки, така че болниците да не бъдат търговски дружества. По думите му е необходимо е да бъдат предприети сериозни мерки срещу \"търговците на здраве\".", "date": "2017.10.28", "title": "Проф. Младен Григоров: Допълнителните 400 млн. лева, включени в проектобюджета на НЗОК  за 2018 година, са като наливане на вода в пясък"}
{"url": "http://www.focus-news.net/news/2017/10/28/2451528/vidin-nyama-postradali-pri-intsidenta-s-avariral-kamion-na-pat-i-1-vidin-montana-pri-selo-medovnitsa.html", "text": "Няма пострадали при инцидента с аварирал камион на път I-1 Видин - Монтана при село Медовница. Това съобщи за Агенция „Фокус“ говорителят на ОДМВР-Видин Лора Стефанова. Тя поясни, че в произшествието не са участвали други автомобили. От пресцентъра на Агенция „Пътна инфраструктура“ съобщиха, че временно движението в района е ограничено, но водачите могат да използват алтернативен маршрут: Ружинци – Дреновец – Димово.", "date": "2017.10.28", "title": "Видин: Няма пострадали при инцидента с аварирал камион на път I-1 Видин - Монтана при село Медовница"}
{"url": "http://www.focus-news.net/news/2017/10/28/2451529/madrid-poe-kontrola-nad-administratsiyata-v-kataluniya-obzor.html", "text": "Мадрид отстрани от длъжност членовете на каталунското правителство часове след като регионът обяви независимост в кулминация на най-тежката политическа криза в Испания за последните четири десетилетия. Освен отстраняването на Карлос Пучдемон като ръководител на автономния регион, поста си загуби и началникът на полицията, а министерствата от централното правителство поемат контрола върху каталунската администрация. Нови регионални избори в Каталуния са насрочени за 21 декември, оповести премиерът Мариано Рахой. Мерките влизат в сила от момента на публикуването на постановлението в официалния правителствен вестник. \r\nВ официално съобщение на правителството се посочва, че контролът над областта и службите в нея преминават към испанския вицепремиер Сорая Саенас де Сантамария. \r\nМеждувременно от поста си бе отстранен началникът на полицията в областта Жозеп Луис Траперо. Това бе първата конкретна стъпка на Мадрид, целящ да запази контрола върху областта. Ръководството на органите на реда в Каталуния се поема от вътрешния министър на Испания Хуан Игнасио Соидо. Разпореждането бе публикувано в събота сутринта и влиза в сила незабавно. \r\nИспанският ежедневник El Mundo междувременно съобщи, че ако не се съобрази с нарежданията на Мадрид, Карлес Пучдемон може да бъде обвинен в незаконно заемане на длъжност, за което испанското законодателство предвижда наказание от една до три години лишаване от свобода. По данни на изданието, съгласно мерките на Мадрид за суспендиране на автономията, без работа ще останат 141 служебни лица в администрацията в Каталуния. \r\nОфициалният представител на испанското правителство в Каталуния Енрик Мильо заяви в интервю за каталунското радио RAC1, че решението на испанските власти да разпуснат автономното правителство на Каталуния и нейния парламент е в интерес на самите каталунци. Той посочи, че мерките на правителството в отговор на обявяването на независимост на областта вече са влезли в сила и администрацията на региона вече е в ръцете на правителството. „Всяко министерство ще вземе такива решения, каквито сметне за необходимо, но това ще се случи в минимално необходимия обем“, каза представителят на испанското правителство.", "date": "2017.10.28", "title": "Мадрид пое контрола над администрацията в Каталуния (ОБЗОР)"}
{"url": "http://www.focus-news.net/news/2017/10/28/2451530/plovdiv-chitalishte-obzornik-v-selo-golyam-chardak-otbelyazva-svoya-90-godishen-yubiley.html", "text": "Читалище „Обзорник“ в пловдивското село Голям чардак отбелязва своя 90-годишен юбилей. Това каза за Радио „Фокус“ – Пловдив Гергана Вранчилска от културната институция. По думите ѝ годишнината ще бъде отбелязана с тържествена програма. Началото ѝ ще бъде поставено в 17.00 часа. В програмата със стихове и песни ще участват деца от селото. Официален гост на събитието ще е кметът на Голям чардак инж. Величко Кансъзов, който ще произнесе приветствено слово. Сред официалните гости ще бъдат също бившите председатели на читалищното настоятелство Стояна Пенчева, Запрянка Козинарска, Найден Найденов, Ненка Шуманска, Антонина Карауланова, Иван Панов и Петя Плачкова. По повод 90-годишния юбилей на читалище „Обзорник-1927“ ще бъдат раздадени почетни грамоти за дългогодишна читалищна дейност на будни жители на село Голям чардак, също награди на децата за участие в програмата. Част от събитията за празника на читалището е и изложба на детски рисунки. Анонимно гласуване ще определи победител сред децата, който ще получи специална награда.\r\nНародно читалище „Обзорник” в село Голям Чардак е основано през 1927 година, а сградата му е построена с почти доброволен труд през 1936 година. През 1976 и 1991 година, на Национален събор в град Копривщица, местните обичаи „Връзване на брада”, „Бръснене на годеник” печелят златни медали под ръководството на Найден Найденов. Днес се поддържа общодостъпна библиотека и има обособен кът с етнографска сбирка. Читалището работи с деца и възрастни и подготвя тържества, чествания на бележити дати и детски празници.\r\nТони МИХАЙЛОВ", "date": "2017.10.28", "title": "Пловдив: Читалище „Обзорник“ в село Голям чардак отбелязва своя 90-годишен юбилей"}
{"url": "http://www.focus-news.net/news/2017/10/28/2451531/api-vremenno-dvizhenieto-v-tunel-malko-buchino-na-avtomagistrala-lyulin-v-posoka-sofiya-se-izvarshva-samo-v-izprevarvashtata-lenta-poradi-katastrofa.html", "text": "Временно движението в тунел \"Малко Бучино\" на автомагистрала \"Люлин\" в посока София се извършва само в изпреварващата лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). Трафикът се регулира от \"Пътна полиция\".\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.10.28", "title": "АПИ: Временно движението в тунел \"Малко Бучино\" на автомагистрала \"Люлин\" в посока София се извършва само в изпреварващата лента, поради катастрофа"}
{"url": "http://www.focus-news.net/news/2017/10/28/2451532/valentin-kasabov-nfsb-izklyuchihme-bivshiya-koordinator-na-nfsb-v-haskovo-krastyo-krastev-zaradi-kolaboratsiya-s-dps-sreshtu-materialni-oblagi.html", "text": "Изключихме бившия координатор на НФСБ в Хасково Кръстьо Кръстев заради колаборация с ДПС. Това каза на пресконференция зам.-председателят на НФСБ Валентин Касабов след Третия конгрес на партията в отговор на въпрос дали има напрежение в структурата им в Хасково, предаде репортер на Агенция „Фокус“.  „Това са няколко човека, а не структура. Част от тези хора не са членове на НФСБ. Второ, бившият координатор е изключен за коларбоция с ДПС срещу материални облаги. Всичко това подсказва, че в средите на патриотите винаги има по един поп Кръстьо“, коментира той и уточни, че в случая името му е Кръстьо Кръстев. „Затова го махнахме, защото имахме съмнение за колабориране. Нещо някой му подсказа в навечерието на конгреса да пусне нещо, което не отговаря на истината. Благодарим на ДПС, но явно не са намерили достатъчно интелигентен човек да представи така, както трябва нещата. Няма структура, а платени хора на ДПС. Половината от подписалите са не са членове на НФСБ“, каза още Касабов. \r\nДанчо Хаджиев допълни, че на Кръстев очевидно от май месец досега са му трябвали около 5 месеца да стане недоволен и основно му е помогнало това, че съвсем наскоро беше освободен от функциите си на областен координатор. „Никакво напрежение на конгреса, нито пък повдигани въпроси. Ние си го познаваме Кръстьо. Имаше делегати от Хасково. Настоящият областен координатор от там беше тук“, каза още Данчо Хаджиев. \r\nЛюба АЛЕКСИЕВА", "date": "2017.10.28", "title": "Валентин Касабов, НФСБ: Изключихме бившия координатор на НФСБ в Хасково Кръстьо Кръстев заради колаборация с ДПС срещу материални облаги"}
{"url": "http://www.focus-news.net/news/2017/10/28/2451533/fox-news-amerikanski-voennosluzhesht-e-zaginal-pri-katastrofa-na-helikopter-v-afganistan.html", "text": "Американски военнослужещ е загинал при катастрофа на хеликоптер в източната афганистанска провинция Логар, предаде Fox News. \r\nВ изявление на Международните стабилизиращи сили в Афганистан (ИСАФ) се посочва, че при инцидента, станал късно в петък, са ранени други шестима американски войници. Катастрофата не е резултат от вражески действия, се посочва още в съобщението. Калина Жекова", "date": "2017.10.28", "title": "Fox News: Американски военнослужещ е загинал при катастрофа на хеликоптер в Афганистан"}
{"url": "http://www.focus-news.net/news/2017/10/28/2451534/ivaylo-mirchev-op-turizam-asenovgrad-prez-2018-g-shte-se-izvarshi-mashtabno-pochistvane-po-turisticheskiya-marshrut-po-stapkite-na-legionite.html", "text": "През пролетта на 2018 година ще се извърши мащабно почистване по туристическия маршрут „По стъпките на легионите“ в Асеновград. Това каза за Радио „Фокус“ – Пловдив Ивайло Мирчев, експерт от ОП „Туризъм“. По думите му всеки един туристически маршрут трябва да се почиства през известен период от време. „Искаме също да подсигурим постоянен дебит на вода през цялата година, защото чешмите по маршрута са три, а през повечето време на годината няма вода. Една от чешмите дори пресъхва. Основното, на което сме наблегнали, е да направим един кът за отдих и да обърнем внимание на трите чешми, за да имат те целогодишно вода. В района има доста вода и е добре за туристите да са подсигурени от тази гледна точка. Ще бъде поставена допълнителна указателна маркировка и табели. Вече има поставени две големи информационни табели в началото и в края на маршрута, така че туристите са запознати с това къде минават“, коментира Ивайло Мирчев. Той обясни, че маршрутът „По стъпките на легионите“ преминава през стария търговски път, вече адаптиран за пешеходен туризъм, свързваш Асенова крепост и село Бачково. „Основната идея беше да свързва 2 от 100-те национални туристически обекта - Бачковския манастир и Асеновата крепост. Този маршрут е допълнителна причина туристите да искат да останат за повече време в Асеновград и региона. Благодарение на усилената рекламна кампания през миналата година, заедно с премиерното преминаване по маршрута, в което се включиха близо 200 души, в туристическите среди усилено започва да се говори за маршрута „По стъпките на легионите“. Тази година, след като извършихме маркиране по съседните маршрути от другия край на река Чая, районът като цяло се превръща в много привлекателна и атрактивна туристическа дестинация за културен и пешеходен туризъм“, посочи експертът в ОП „Туризъм“ в Асеновград Ивайло Мирчев.\r\nТони МИХАЙЛОВ", "date": "2017.10.28", "title": "Ивайло Мирчев, ОП „Туризъм“ – Асеновград: През 2018 г. ще се извърши мащабно почистване по туристическия маршрут „По стъпките на легионите“"}
{"url": "http://www.focus-news.net/news/2017/10/28/2451535/sofiya-tyalo-na-mazh-na-25-30-godini-e-otkrito-vav-vatreshen-dvor-na-bul-vasil-levski-razsledvat-se-prichinite-za-intsidenta.html", "text": "Сигнал за открит във вътрешен двор на бул. „Васил Левски“ човек в безпомощно състояние е получен сутринта на тел. 112. Пристигналият на място екип на Спешна помощ установил смъртта на мъжа, на видима възраст 25-30 години. Това съобщиха от пресцентъра на МВР. Предстои установяване на самоличността му. На мястото е извършен оглед, предприети са процесуално-следствени действия за изясняване на обстоятелствата, довели до смъртта на мъжа.", "date": "2017.10.28", "title": "София: Тяло на мъж на 25-30 години е открито във вътрешен двор на бул. „Васил Левски“, разследват се причините за инцидента"}
{"url": "http://www.focus-news.net/news/2017/10/28/2451536/pp-nfsb-zastana-zad-politikite-na-lidera-na-partiyata-i-vitsepremier-valeri-simeonov.html", "text": "ПП НФСБ застана зад политиките на лидера на партията и вицепремиер Валери Симеонов. Това стана ясно по време на пресконференция след Третия редовен конгрес на партията, предаде репортер на Агенция „Фокус“. Зам.-председателят на НФСБ Данчо Хаджиев заяви, че е имало делегати от всички райони на страната, конгресът е бил легитимен според мандатността си и се е получил в стегнат и делови стил. „Промените в устава бяха редакционни във връзка с въвеждането на национален координатор на мястото на секретар на партията и въвеждането на текстове за набирането на членове на ЕП, което беше пропуск преди. Конгресите вече ще се провеждат на 4 години и органите вече имат 4-годишен мандат. Промените в устава бяха гласувани единодушно. Последната точка беше избор на ръководство на партията. Очаквано бе преизбран Валери Симеонов“, коментира Хаджиев. Той подчерта, че не е имало никакви смущения в нормалния ход на конгреса и е бил в напълно делови и спокоен стил, зареден с оптимизъм. „Ще продължим линията на развитие на партията, вече отчетливо открояваща се на политическия мегдан. Особено задоволство бе отчетено за изборното законодателство и спирането да има 2 протурски партии в парламента. Втората не успя да влезе, а първата бе решително ограничена и неслучайно има яростни нападки към дейността на политическото ръководство“, обясни Хаджиев. \r\nДругият зам.-председателят на НФСБ и депутат от ПГ на „Обединени патриоти“ Борис Ячев допълни, че НФСБ вече има и девиз, който ще бъде изписван – „България над всичко“. „Делегатите дадоха висока оценка и твърда подкрепа на нашите представители в изпълнителната власт. Беше споменато, че депутатите от НФСБ бяха едни от най-активните в миналото НС. Внесохме 94 законопроекта, а в рамките на това НС, имаме вече 8 внесени законопроекта, 5 от които са приети“, посочи той.  По думите му участието на Валери Симеонов в управлението е модел на твърда ръка и законност по отношение на проблема с ромските гета. „Нашите делегати заявиха одобрение. Отчетът беше приет без нито един глас против или въздържал се“, обясни той. \r\nПриоритети на партията ще продължат да бъдат за борба с битовата престъпност, битка с монополите, мерки за стимулиране на бизнес климата в страната, както и решителен прелом на държавата и институциите към сънародниците ни в чужбина. \r\nЛюба АЛЕКСИЕВА", "date": "2017.10.28", "title": "ПП НФСБ застана зад политиките на лидера на партията и вицепремиер Валери Симеонов"}
{"url": "http://www.focus-news.net/news/2017/10/28/2451537/el-pais-ispanskite-vlasti-naznachiha-feran-lopes-na-ovakanteniya-post-na-nachalnik-na-politsiyata-v-kataluniya.html", "text": "Испанските власти назначиха Феран Лопес на овакантения пост на началник на полицията в Каталуния, съобщи в. El Pais. Досега Лопес заемаше втория по значимост пост в структурата на полицията и затова назначението изглежда логично, коментира изданието. Той ще трябва да работи под прякото ръководство на вътрешния министър Хуан Игнасио Соидо.  \r\nПо-рано постът се заемаше от Жозеп Луис Траперо. Той бе отстранен от длъжност в рамките на отговора на испанските власти на обявената от каталунския парламент независимост. Калина Жекова", "date": "2017.10.28", "title": "El Pais: Испанските власти назначиха Феран Лопес на овакантения пост на началник на полицията в Каталуния"}
{"url": "http://www.focus-news.net/news/2017/10/28/2451538/sofiya-2-posegatelstva-nad-speshni-meditsi-sa-izvarsheni-v-pirogov-seriozno-e-postradala-meditsinska-sestra-s-psihicheski-travmi-sa-lekari-sanitari-i-patsienti.html", "text": "2 посегателства са извършени над спешни медици в УМБАЛСМ „Пирогов“-София тази нощ. Сериозно е пострадала медицинска сестра, нанесени са психически травми за лекари, санитари и пациенти, както и материални щети. Това съобщиха от пресцентъра на болницата. Снощи и през нощта в „Пирогов” са се случили 2 инцидента, при които пациенти са проявили агресия спрямо дежурните екипи. \r\nПри първия 18-годишен мъж, настанен в токсикологията на „Пирогов” заради употреба на марихуана е нападнал и пребил дежурната медицинска сестра. В резултат в момента тя лежи в лицево-челюстното отделение към Клиниката по неврохиругия с тежка лицева травма и комоцио (мозъчно сътресение).\r\nПациентът е приет за лечение по-рано в петък, след като екип на Спешна помощ го докарал в „Пирогов” заради употреба на марихуана. Родителите му отказали на дежурния екип един от двата да остане като придружител с него, защото според тях го дразнят с присъствието си. Те казали, че той се занимава със спорт – бокс.  \r\nСъщата вечер, няколко часа след приемането и лечението му в токсикологичната клиника, при него влиза дежурната сестра – той я посреща станал от леглото и започва да й нанася тежки удари (крушета). След като я пребива и я оставя да лежи на земята в безсъзнание на земята, той се опитва да излезе от клиниката. Тъй като е заключено, той се насочва към първата срещната врата на пациентска стая. Там се лекува пациентка със сериозна нежелана лекарствена реакция. 18-годишният млад мъж я заставя да му отключи врата и след като тя му казва, че няма ключ той започва да я души. Междувременно удря и бутона за пожарно известяване, но се стряска от включената аларма. Оставя пациентката, която е нападнал, чупи стъклото на заключената врата и бяга от клиниката, облечен по тениска и боксерки. Дежурната лекарка и дежурната санитарка са със сериозна уплаха.\r\nПо-късно същата нощ, полиция докрала 3 пияни мъже в спешното на болницата след пиянска свада в столично заведение. По време на нея единия е ударен и се налага да получи медицинска помощ. В коридора на спешното, един от тях нанася удар по вратата на кабинет.  За щастие при този инцидент няма физически пострадал служител на „Пирогов”. Дежурният лекар се е разминал само с уплаха. Що се отнася до пациента, чийто приятел извършва вандалския акт, той е настанен в личево-челюстното отделение към неврохирургията на „Пирогов”.\r\nРъководството на болницата е уведомено за случая. Изпълнителният директор проф. Асен Балтов вече посети пострадалата медицинска сестра и огледа нанесените материални щети и нареди да се предприемат допълнителни мерки за сигурност.", "date": "2017.10.28", "title": "София: 2 посегателства над спешни медици са извършени в „Пирогов”, сериозно е пострадала медицинска сестра, с психически травми са лекари, санитари и пациенти"}
{"url": "http://www.focus-news.net/news/2017/10/28/2451539/montana-200-zhiteli-na-varshets-i-okolnite-sela-blokiraha-prohoda-petrohan-protestirayki-sreshtu-visokata-tsena-na-piteynata-voda.html", "text": "200 жители на Вършец и околните села блокираха прохода „Петрохан“, протестирайки срещу високата цена на питейната вода. Това съобщиха за Радио „Фокус“ организаторите на протеста. Те посочиха, че хората настояват да се върне старата цена на водата, която е 1,96 лв. за кубичен метър и не приемат сегашната цена на водата от 2,20 лв. за куб. м или 2,70 лв., каквато е поискана от ВиК- Монтана. Протестиращите заявиха, че ще подадат сигнал до прокуратурата защото е имало нарушения при определяне цената на водата. Те предупредиха, че ако не се възстанови старата цена, ще пренесат протеста си в столицата, пред Министерския съвет. Протестиращите играха хора край местността Малка Бързия на „Петрохан“ и така затвориха за определено време движението по пътя през проход.", "date": "2017.10.28", "title": "Монтана: 200 жители на Вършец и околните села блокираха прохода „Петрохан“, протестирайки срещу високата цена на питейната вода"}
{"url": "http://www.focus-news.net/news/2017/10/28/2451540/afp-karles-puchdemon-shte-izleze-sas-spetsialna-deklaratsiya.html", "text": "Сваленият от власт каталунски лидер Карлес Пучдемон ще изнесе реч, след като правителството в Мадрид наложи директно управление в Каталуния, предава AFP.\r\nПучдемон ще направи „институционална декларация“, която ще бъде отразена по телевизията, според източник от регионалното правителство. Симеон Миланов", "date": "2017.10.28", "title": "AFP: Карлес Пучдемон ще излезе със специална декларация"}
{"url": "http://www.focus-news.net/news/2017/10/28/2451541/sliven-ogranicheno-e-dvizhenieto-po-pat-iii-488-sliven-ichera-v-rayona-na-ichera-poradi-katastrofa.html", "text": "Ограничено е движението по път III-488 Сливен - Ичера в района на Ичера, поради катастрофа. Това съобщиха от пресцентъра на Агенция \"Пътна инфраструктура\" (АПИ). Водачите изчакват на място.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.10.28", "title": "Сливен: Ограничено е движението по път III-488 Сливен - Ичера в района на Ичера, поради катастрофа"}
{"url": "http://www.focus-news.net/news/2017/10/28/2451542/tass-hilyadi-se-sabraha-v-madrid-za-da-izrazyat-podkrepata-si-za-ispanskoto-edinstvo.html", "text": "Хиляди граждани се събраха на един от централните площади на Мадрид, за да изразят подкрепата си за испанското единство, предава кореспондент на ТАСС.\r\nГолямото множество на площад Колон носи испански знамена, както и ленти с испанското знаме.\r\n„Да живее Испания! Да живее Каталония“, скандират гражданите. \r\nДемонстрантите настояват каталунският лидер Карлес Пучдемон, да бъде изпратен в затвора.\r\nСпоред гражданите, премиерът Мариано Рахой е чакал твърде дълго, за да реагира на разрешаването на ситуацията в Каталуния. Симеон Миланов", "date": "2017.10.28", "title": "ТАСС: Хиляди се събраха в Мадрид, за да изразят подкрепата си за испанското единство"}
{"url": "http://www.focus-news.net/news/2017/10/28/2451543/dobrich-uchastnitsite-v-obshtestvenoto-obsazhdane-v-general-toshevo-nastoyavat-do-3-noemvri-investitsionnoto-namerenie-za-dobiv-na-shistov-gaz-v-rayona-da-bade-ottegleno.html", "text": "Участниците в общественото обсъждане, което се провежда в залата на Община Генерал Тошево, настояват до петък следващата седмица (3 ноември) инвестиционното намерение за добив на шистов газ в района да бъде оттеглено, предаде кореспондентът на Радио „Фокус” – Варна. Разговорите в рамките на финалното обществено обсъждане по инвестиционното намерение продължиха часове. Присъстваха много граждани и специалисти – еколози, икономисти, изпълнителният директор на фирмата с инвестиционно намерение в района, също народни представители и общински служители, представители на сдружения. Бяха изразени различни позиции и становища, като основното притеснение на местните хора е, че природата на Добруджа ще бъде замърсена, ще се стигне до екологичен дисбаланс и че в крайна сметка те биват въвеждани в заблуждение относно процесите, които предстоят. \r\nВ декларация на Асоциацията на българските зърнопроизводители се заявява, че добивът на шистов газ е неприсъща за региона дейност и исканата 35-годишна концесия ще увеличи рисковете и няма да се отрази благоприятно на екоравновесието и благоденствието на добруджанци. Бе повдигнат въпросът и за това колко частна земя трябва да бъде отчуждена. От Добруджанския фермерски съюз също излязоха с декларация. Те се обявяват против даването на положителна оценка по доклад за оценка на въздействието на околната среда във връзка с проекта за находище в село Спасово. \r\nИзпълнителният директор на фирмата с инвестиционно намерение в района бе приветстван от една страна за присъствието му в залата. От друга страна беше упрекнат, че не се е включил в обществените дебати в предходните дни в други, по-малки населени места в Община Генерал Тошево. Бе отправен призив към специалисти, държавни институции и органи, всичко предстоящо да бъде много добре и отговорно проучено, с грижа и в интерес на хората, защото Добруджа трябва да запази уникалния си облик – на земеделски район, който развива познавателен и културен туризъм. В много емоционална атмосфера дебатите продължиха повече от 3 часа. Днешният протестен ден премина не само под звуците на клаксоните на тежкотоварните земеделски машини, излезли на пътя, на възгласите на гражданите „Добруджа не се продава!“ и „Добруджа не се предава!“, но и на фона на обичани български песни, като „Хубава си моя горо“. \r\nЖулиета НИКОЛОВА", "date": "2017.10.28", "title": "Добрич: Участниците в общественото обсъждане в Генерал Тошево настояват до 3 ноември инвестиционното намерение за добив на шистов газ в района да бъде оттеглено"}
{"url": "http://www.focus-news.net/news/2017/10/28/2451544/vidin-vazstanoveno-e-dvizhenieto-po-pat-i-1-vidin-montana-pri-s-medovnitsa.html", "text": "Възстановено е движението по път I-1 Видин-Монтана при с. Медовница. Това съобщиха от пресцентъра на Агенция \"Пътна инфраструктура\" (АПИ). Трафикът беше временно ограничен, поради аварирал тежкотоварен камион.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.10.28", "title": "Видин: Възстановено е движението по път I-1 Видин-Монтана при с. Медовница"}
{"url": "http://www.focus-news.net/news/2017/10/28/2451545/reuters-lyavo-zelenoto-dvizheniee-na-pat-da-specheli-izborite-v-islandiya.html", "text": "„Ляво-зеленото движение“ е на път да спечели изборите в Исландия, след като управляващите дясноцентристи станаха обект на няколко скандала, предава Reuters.\r\nЛидерът на левите Катри Якобсдотир фокусира кампанията си върху връщането на доверието във властите, както и насърчаването на икономическия растеж, с цел нарастване на публичните средства.\r\nСоциологическите проучвания показват, че партията й има предимство пред дясноцентристката „Партия на независимостта“, която се фокусира върху подобряването на бизнес климата. \r\nПо-рано тази година бащата на премиера Бярни Бенедктисон, се опита да защити мъж обвинен в педофилия, което разклати общественото доверие в правителството. Симеон Миланов", "date": "2017.10.28", "title": "Reuters: „Ляво-зеленото движение“е на път да спечели изборите в Исландия"}
{"url": "http://www.focus-news.net/news/2017/10/28/2451546/elena-yoncheva-bitkata-koyato-bsp-e-poela-sreshtu-gerb-gi-plashi-i-za-tyah-da-ni-sprat-e-vapros-na-zhivot-i-smart-no-nashata-bitka-e-za-rodinata.html", "text": "Битката, която БСП е поела срещу ГЕРБ  ги плаши и за тях да ни спрат е въпрос на живот и смърт, но нашата битка е за Родината. Това каза говорителят на ПГ на „БСП за България“ Елена Йончева по време на заседанието на 49-ия Конгрес на БСП, предаде репортер на Агенция „Фокус“.  „За мен е голяма чест да бъда поканена да споделя няколко думи с вас на конгреса. Знаете, че съм журналист, и макар в момента да съм депутат, не се чувствам политик. Депутат съм от Хасковския избирателен район, затова, защитавайки интересите на нашите избиратели в Хасково, го правя с това, което правя най-добре – разследването“, каза Йончева. Говорителят на БСП заяви, че корупцията намалява доходите на хората в Хасковски регион и в страната. „Корупция, която застрашава националната сигурност на нашата държава и на всеки един от нас. Какво установявам - единствените, които могат да спрат ГEРБ, това са тези които се борят. Как виждам най-голямата лява партия в България? Левицата е на тези, които работят. Това е партия на младите, на тези, които създават, на тези, които не се уморяват да отстояват своите права. На тези, които няма да позволят да бъдат унижавани. България е лява. Българите искаме истинска социална държава, а не имитация на такава. Искаме държавните училища да не се превръщат в училища за бедни. Грижата в болниците да не е жест на подаяние. Частният бизнес – не далавера с властта. Медиите - не прислуга на овластените. Това искаме българите. Тези българи обаче не си мислете, че принадлежат на БСП. Те не принадлежат на никого, но те ще дадат своето доверие на най-голямата българска лява партия само ако има защо. Те ще ни повярват ако покажем, че можем да ги защитим, че по-добрият живот е реална възможност. ГЕРБ не са политически опонент, те не са демократична политическа партия. Те са противник. ГЕРБ са организирана престъпна група и това го казват те преди да станат депутати от ГЕРБ. Вижте Хасково и мислете за България. Хасково не е просто кумгейт, Хасково не е даже просто шуробаджанащина, а групировка от бизнес партньори, които източват обществения ресурс“, заяви Йончева. Тя посочи, че с този ресурс се купуват избори, подменя се вота на хората, с този ресурс си присвояват правото да определя  бъдещето. По думите й с този ресурс купуват всичко – включително свободата на медиите. „С този ресурс може би си мислят, че може да купят някои от нас“, каза Йончева.  По думите й от ГЕРБ са шокирани и са готови  не само да купуват съдии, полицаи, прокурори, за да спрат  усилията на БСП, а те биха стигнали и много по-далеч, защото си мислят, че всичко може да бъде купено.  „За ГЕРБ да ни спрат е въпрос на живот и смърт. Знам, че някои от вас не им е лесно. Имат работа, имате бизнес, имате семейства. Аз обаче вярвам, че имаме ценности, които са по-силни от заплахите. По-силни от страха. Може би съм донякъде идеалист и мечтател, но вярвам, че ако водим истинска битка срещу ГЕРБ само тогава победата е възможна. Тази победа няма да бъде за БСП, тя ще бъде за нашата Родина“, каза Елена Йончева.  \r\nДеница КИТАНОВА", "date": "2017.10.28", "title": "Елена Йончева: Битката, която БСП е поела срещу ГЕРБ ги плаши и за тях да ни спрат е въпрос на живот и смърт, но нашата битка е за Родината"}
{"url": "http://www.focus-news.net/news/2017/10/28/2451547/afp-karles-puchdemon-prizova-za-demokratichna-saprotivasreshtu-nalaganeto-na-direktno-ispansko-upravlenie-v-kataluniya.html", "text": "Карлес Пучдемон, който бе свален от поста си, призова за „демократична съпротива“ срещу налагането на директно испанско управление в Каталуния, предава AFP.\r\n„Най-добрият начин да защитим това, което сме постигнали към днешна дата, е с демократична съпротива срещу прилагането на член 155“, заяви той в телевизионно изказване.Симеон Миланов", "date": "2017.10.28", "title": "AFP: Карлес Пучдемон призова за „демократична съпротива“срещу налагането на директно испанско управление в Каталуния"}
{"url": "http://www.focus-news.net/news/2017/10/28/2451548/tass-pakistanskata-armiya-svali-indiyski-razuznavatelen-bezpiloten-aparata.html", "text": "Въоръжените сили на Пакистан свалиха индийски разузнавателен безпилотен апарат, който изпълняваше мисия в пакистанската част на Кашмир, предава ТАСС. Пакистанският генерал-майор Асиф Гафур заяви, че безпилотният апарат се намира в ръцете на пакистанските въоръжени сили.\r\n„Пакистанските сили свалиха индийски кавдрокоптер, който е бил подготвян за шпионаж през контролната линия в сектора Рахчикри“, каза той.Симеон Миланов", "date": "2017.10.28", "title": "ТАСС: Пакистанската армия свали индийски разузнавателен безпилотен апарата"}
{"url": "http://www.focus-news.net/news/2017/10/28/2451549/chetvartiyat-regionalen-forum-po-kibersigurnost-i-kiberprestapnost-za-darzhavite-ot-yugoiztochna-evropa-shte-se-provede-v-sofiya-na-30-i-31-oktomvri.html", "text": "Експертният елит в областта на киберсигурността и противодействието на киберпрестъпленията ще се събере на 30 и 31 октомври в София. Това дъобщиха от пресцентъра на МВР. Представители на държавни институции и водещи компании, правоохранителни и правораздавателни органи от 15 държави, национални, регионални и международни организации ще участват в четвъртото издание на Регионалния форум по киберсигурност и киберпрестъпност за държавите от Югоизточна Европа. Началото е от 09.00 часа на 30 октомври в Интер Експо Център.\r\nОрганизатори на форума са Международната академия за обучение по киберразследвания, Главна дърекция „Борба с организирана престъпност“ в МВР и Ай Ди Си България, в партньорство със Съвета на Европа.", "date": "2017.10.28", "title": "Четвъртият регионален форум по киберсигурност и киберпрестъпност за държавите от Югоизточна Европа ще се проведе в София на 30 и 31 октомври"}
{"url": "http://www.focus-news.net/news/2017/10/28/2451550/the-spain-report-karles-puchdemon-zayavi-che-deystviyata-na-ispanskite-vlasti-sa-napadenie-sreshtu-volyata-na-mnozinstvoto-kataluntsi.html", "text": "Сваленият каталунски лидер Карлес Пучдемон заяви, че гражданите на Каталуния ще продължат „да работят за изграждането на свободна страна“, предава The Spain Report .\r\nТой обяви, че каталунците трябва „да продължат да защитават“ новата си република „ с чувство на гражданска отговорност“.\r\n„Нашата воля е да продължим да работим, за да гарантираме демократичния ни мандат“, каза той.\r\nАктивирането на член 155 от испанската конституция, е „нападение срещу волята на мнозинството каталунци“ и „противоречи“ на демокрацията, каза Пучдемон. Симеон Миланов", "date": "2017.10.28", "title": "The Spain Report: Карлес Пучдемон заяви, че действията на испанските власти са „нападение срещу волята на мнозинството каталунци“"}
{"url": "http://www.focus-news.net/news/2017/10/28/2451551/sofiya-katastrofa-e-stanala-na-krastovishteto-mezhdu-ul-georgi-sofiyski-i-ul-rayko-zhinzifov.html", "text": "Катастрофа е станала на кръстовището между ул. \"Георги Софийски\" и ул. \"Райко Жинзифов\". Това съобщиха за Агенция „Фокус“ от пресцентъра на МВР. Пътнотранспортното произшествие е било леко. В единия от автомобилите е пътувало 7-годишно дете, което е било прегледано от медицински екип, но е установено, че не е пострадало.  Сигналът за инцидента е подаден около 13.30-14.00 часа.", "date": "2017.10.28", "title": "София: Катастрофа е станала на кръстовището между ул. \"Георги Софийски\" и ул. \"Райко Жинзифов\""}
{"url": "http://www.focus-news.net/news/2017/10/28/2451553/49-iyat-kongres-na-bsp-vazlozhi-na-pg-na-partiyata-da-poiska-vot-na-nedoverie-kam-kabineta-borisov-3-zaradi-koruptsiyata.html", "text": "49-ият Конгрес на БСП възложи на ПГ на „БСП за България“ да поиска вот на недоверие към кабинета \"Борисов\" 3 по тема, разкриваща най-ясно корупционната политика на ГЕРБ, предаде репортер на Агенция „Фокус“. „За“ декларацията гласуваха 381 делегати, „против“-0  , и „въздържали се“ – 6, с което резолюцията бе приета. \r\nДеница КИТАНОВА", "date": "2017.10.28", "title": "49-ият Конгрес на БСП възложи на ПГ на партията да поиска вот на недоверие към кабинета \"Борисов\" 3 заради корупцията"}
{"url": "http://www.focus-news.net/news/2017/10/28/2451554/aa-irakskite-sili-za-sigurnost-podsiguriha-40-petrolni-kladenetsa-v-nineviya.html", "text": "Иракските федерални сили за сигурност подсигуриха 40 петролни кладенеца в провинция Ниневия, след като проведоха военна операция срещу кюрдските пешмерги, предава Anadolu Agency.\r\n„Обединените иракски сили успяха да установят контрол над 40 от 44-те петролни кладенеца в окръг Зумар на Тал Афар, след провеждането на скорошните военни операции“, заяви армейският майор Хамам ал-Абдали.\r\n„Централното правителство изпрати екипи от инженери, които са специализирани в работата с петролни кладенци, за да поддържат добива на петрол“, добави той. Симеон Миланов", "date": "2017.10.28", "title": "AA: Иракските сили за сигурност подсигуриха 40 петролни кладенеца в Ниневия"}
{"url": "http://www.focus-news.net/news/2017/10/28/2451555/api-vazstanoveno-e-dvizhenieto-po-pat-iii-488-sliven-ichera-v-rayona-na-ichera.html", "text": "Възстановено е движението по път III-488 Сливен - Ичера в района на Ичера. Това съобщиха от пресцентъра на Агенция \"Пътна инфраструктура\" (АПИ). Трафикът в района беше временно ограничен, поради катастрофа.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.10.28", "title": "АПИ: Възстановено е движението по път III-488 Сливен - Ичера в района на Ичера"}
{"url": "http://www.focus-news.net/news/2017/10/28/2451556/sergey-stanishev-be-nominiran-za-kandidat-za-prezident-na-pes-ot-delegatite-na-49-iya-kongres-na-bsp.html", "text": "Сергей Станишев бе номиниран за кандидат за президент на ПЕС от делегатите на 49-ия Конгрес на БСП, предаде репортер на Агенция „Фокус“. „За“ номинацията му гласуваха 398  делегати,   „против“ – 0 и „въздържали се“ – 0, с което кандидатурата му бе утвърдена. Преди това номинацията му бе подкрепена и от Националния съвет на БСП на 15 октомври 2017 г. \"Благодаря за доверието, което е много задължаващо. Ще се постарая наистина да го оправдая. Знаем, че европейската левица и европейската социалдемокрация са в труден момент, това налага предлагане на различен път за Европа, за да възстановим доверието към европейската идея и като цяло и за левите\", каза Станишев. Той допълни, че доверието на Конгреса го мотивира.  \r\nДеница КИТАНОВА", "date": "2017.10.28", "title": "Сергей Станишев бе номиниран за кандидат за президент на ПЕС от делегатите на 49-ия Конгрес на БСП"}
{"url": "http://www.focus-news.net/news/2017/10/28/2451557/gazeta-express-vlastite-v-kosovo-arestuvaha-turski-grazhdanin-koyto-e-obvinen-vav-vrazki-s-dvizhenieto-na-gyulenistite.html", "text": "Властите в Косово арестуваха турския гражданин Угур Токсой по молба на Турция), предава Gazetta Express. Мъжът е обвинен в „организирането и участието в терористична група“ от отговорните органи в Турция.\r\nСъдът в Прищина заповяда Угур Токсой да бъде арестуван и задържан в Призрен, преди да бъде екстрадиран в Турция, където ще бъде съден за участие в движението на гюленистите (ФЕТО).\r\nОбвиняемият живее от две години в косово, където работи в сферата на образованието.\r\nАрестът идва, след като Анкара помоли Прищина да арестува всички „гюленисти“, както и да затвори училищата, които се финансират от мрежата на Фетхуллах Гюлен. Симеон Миланов", "date": "2017.10.28", "title": "Gazeta Express: Властите в Косово арестуваха турски гражданин, който е обвинен във връзки с движението на гюленистите"}
{"url": "http://www.focus-news.net/news/2017/10/28/2451558/plovdiv-politseyski-patruli-shte-izvarshvat-proverki-za-previshena-skorost-upotreba-na-alkohol-i-nepravosposobni-shofyori-v-karlovo.html", "text": "Полицейски патрули ще извършват проверки за превишена скорост, употреба на алкохол и неправоспособни шофьори на територията на Община Карлово, в рамките на специализирана операция по метода „широкообхватен контрол“. Това съобщиха за Радио „Фокус“ – Пловдив от Областна дирекция на МВР-Пловдив. Полицейски патрули ще осъществяват контрол над водачите на превозни средства по посочените показатели на територията на град Баня за времето от 21.00 до 22.30 часа тази вечер. От 22.30 до 00.30 часа засилени проверки за нарушения ще се извършват по пътищата в района на село Кърнаре, от полунощ до 01.30 часа – на територията на село Христо Даново, а от 01.30 до 03.00 часа след полунощ – в село Розино.\r\nПолицейският контрол продължава и през следващите два дни. На 30 октомври, за времето от 17.30 до 18.30 часа, патрули ще бъдат позиционирани на изхода на Карлово, в посока Пловдив. От 01.00 до 02.30 часа на 31 октомври ще се извършват проверки за нарушения по бул. „Освобождение“ в града. Полицейски екипи ще следят за стриктно поведение на шофьорите на пътя и при големите бензиностанции в района.\r\nТони МИХАЙЛОВ", "date": "2017.10.28", "title": "Пловдив: Полицейски патрули ще извършват проверки за превишена скорост, употреба на алкохол и неправоспособни шофьори в Карлово"}
{"url": "http://www.focus-news.net/news/2017/10/28/2451559/riyadh-daily-govoritelyat-na-britanskata-kamara-na-lordovete-otbelyaza-usiliyata-na-sauditska-arabiya-v-borbata-sreshtu-terorizma.html", "text": "Лорд-говорителят на британската Камара на лордовете Питър Норман Фоуър отбеляза усилията, които Саудитска Арабия полага за поддържането на международния мир и в борбата срещу тероризма, пише Riyadh Daily.\r\nТой подчерта, че Кралство Саудитска Арабия, под водачеството на крал Салман бин Абдулазиз ал Сауд, има голяма роля за засилването на международния мир и сигурност.\r\nТова се случи по време на среща между Камарата на лордовете и делегация от Консултативната асамблея на Саудитска Арабия.\r\nЛорд Фоуър похвали инициативите на саудитския престолонаследник Мохамед бин Салман за отварянето на „нови хоризонти“ пред саудитската икономика. Симеон Миланов", "date": "2017.10.28", "title": "Riyadh Daily: Говорителят на британската Камара на лордовете отбеляза усилията на Саудитска Арабия в борбата срещу тероризма"}
{"url": "http://www.focus-news.net/news/2017/10/28/2451560/kongresat-na-bsp-prie-alternativnata-byudzhetna-politika-na-partiyata-i-doklada-predsedatelstvoto-na-saveta-na-es-vazmozhnost-za-balgariya.html", "text": "Конгресът на БСП прие алтернативната бюджетна политика на партията и доклада „Председателството на Съвета на ЕС - възможност за България\", предаде репортер на Агенция „Фокус“.   Конгресът прие и алтернативния проект за държавен бюджет на БСП.  Сред основните акценти в алтернативния проект за държавен бюджет на партията са промяна в данъчната система, нов статут на болниците и отпадане на принципа „парите следват ученика“ в образованието. Конгресът утвърди за делегирани членове на Националния съвет двама души:  Георги Чакъров от БСП Велико Търново на мястото на Валентин Ламбев и Любомир Паунов от БСП Пловдив – град на мястото на проф. Красимир Мурджев. Във връзка с българското председателство на Съвета на ЕС делегатите на Конгреса възложиха на ПГ на „БСП за България“ да изиска от българското правителство разработване на национална визия за ролята и мястото на България в ЕС. Трета точка е възлагане на Националния съвет на БСП да настоява българското правителство да излезе с национална позиция по многогодишната финансова рамка с ясни политически приоритети, които да са финансово гарантирани в бюджета на ЕС. Четвърта точка предлага ПГ на „БСП за България“ да инициира дебат относно подготовката на България за членство в еврозоната. В доклада за европредседателството се посочват петте стълба, на които се основава политическата визия на БСП за бъдещето на Европейския съюз и ролята на България в него. Петте стълба са:\r\n- ЕС - пълноценен Социален съюз, наред с икономическия и паричния - Европейският социален модел не е за продан! Водещата задача на обновяващия се Европейски съюз да стане формирането на силно конкурентна социална пазарна икономика, която има за цел пълна заетост и социален прогрес при надеждна защита на природата. \r\n- България в ядрото, а не в периферията на ЕС - ясна стратегия и последователни държавни усилия за присъединяване към Шенген; Пътна карта за приемането на страната ни в Еврозоната; равноправно участие на България в политиките за отбрана и сигурност. \r\n- България - активен участник, а не пасивен слушател на европейската сцена, чието Председателство на Съвета на ЕС очертава солидни политически приоритети и демонстрира национален капацитет за гъвкаво, компетентно и отговорно участие във формирането на общоевропейските политики. \r\n- ЕС, в който Политиката на сближаване е израз на солидарност и заличаване на неравенствата между държавите членки. Политиката на сближаване получава по-широки перспективи чрез адекватна Многогодишна финансова рамка (МФР), предвиждаща нови собствени източници на финансиране. \r\n- ЕС, в който Западните Балкани да имат ясна европейска перспектива, а Черноморският регион да стане обект на активни усилия от страна на ЕС в областта на екологията, сигурността и други сфери на стратегическо партньорство с държавите от региона. \r\nДеница КИТАНОВА", "date": "2017.10.28", "title": "Конгресът на БСП прие алтернативната бюджетна политика на партията и доклада „Председателството на Съвета на ЕС - възможност за България\""}
{"url": "http://www.focus-news.net/news/2017/10/28/2451561/d-r-minko-evrev-nad-15-000-sa-podadeni-molbi-za-invitro-protseduri-u-nas-ot-nachaloto-na-godinata.html", "text": "Над 15 000 са подадени молби за инвитро процедури у нас от началото на годината – въобще не са малко. Това каза в интервю за Агенция „Фокус” д-р Минко Еврев - репродуктивен АГ специалист в Първа САГБАЛ „Св. София”. „В САГБАЛ „Св. София” от началото на годината са около 200. За прегледи са се записали около 400 двойки, но проблемът е такъв, че много от тях се нуждаят от предварително лечение - оперативно и/или медикаментозно. След такова лечение е необходимо да мине определено време, за да се възстанови пациентът. Например, ако е открита миома и се налага нейното оперативно отстраняване, след операцията трябва да се изчака поне 6 месеца, за да се възстанови напълно маточната стена и организмът като цяло“, обясни д-р Еврев и уточни, че това е дребна операция, след която се изчаква половин година. „Подобна е ситуацията и при махане на полипи и извършване на процедури в други клиники, което изисква пък поне три месеца за възстановяване на организма. Затова целият път е толкова продължителен, защото се изчаква определено време при такива ситуации преди самата инвитро процедура“, коментира той.\r\nД-р Еврев увери, че инвитро процедурата не е такава, каквато е била преди 10 години, а вече всичко е осъвременено. „Съществува кратък период, в който да се открие причината за безплодието. Междувременно могат да се открият противопоказания за извършване на инвитро лечението като ендокрийни, сексуално трансмисивни, генетични и емунологични заболявания. След като излязат изследванията, започва стимулация на жената с цел да се получат повече от една яйцеклетка – това увеличава шанса многократно за забременяване. След това се добиват тези яйцеклетки чрез пункция – изваждат се зрели яйцеклетки, избира се ембриологичен метод за оплождане извън организма на жената. След това се изчакват докато станат зрели ембрионите и се връщат в матката на жената“, допълни той. По думите му цялата процедура, в зависимост от схемата за стимулация, обикновено трае месец – месец и половина. „Ако опитът е неуспешен, задължително се добавят нови изследвания за по-редки заболявания, по-редки генетични, инфекциозни и специфични такива. Търсят се скрити инфекциозни причинители. При следващ опит задължително се променя схемата на стимулация и задължително се променя ембриологичното лечение и начина на извършване на оплождане“, каза още д-р Минко Еврев.\r\nЛюба АЛЕКСИЕВА", "date": "2017.10.28", "title": "Д-р Минко Еврев: Над 15 000 са подадени молби за инвитро процедури у нас от началото на годината"}
{"url": "http://www.focus-news.net/news/2017/10/28/2451562/reuters-gratskite-vlasti-arestuvaha-mazh-za-koyto-se-smyata-che-e-prashtal-bombi-v-paketi-i-pisma-na-evropeyski-sluzhiteli-i-polititsi.html", "text": "Гръцките власти арестуваха мъж, за който се смята, че е пращал бомби в пакети и писма на европейски служители и политици, както и на бившия премиер на Гърция Лукас Пападемос, предава Reuters.\r\nПрез март месец полицията хваща осем пакета, след като по-рано са пратени няколко на Международния валутен фонд и германското Министерство на финансите. Писмото до МВФ се е взривило в резултат, на което са били ранени няколко служители на организацията.\r\nЕдно от писмата е било изпратено до германския финансов министър Волфганг Шойбле, но е било прихванато от пощенския департамент на Министерството на финансите на ФРГ. \r\nПрез май бившият гръцки премиер Лукас Пападемос бе ранен при получаването на подобен пакет.\r\nЗаподозреният и арестуван мъж отрича да има общо с тези нападения или въоръжената групировка „Конспирация на огнените клетки“, която пое отговорност за случаите.  Симеон Миланов", "date": "2017.10.28", "title": "Reuters: Гръцките власти арестуваха мъж, за който се смята, че е пращал бомби в пакети и писма на европейски служители и политици"}
{"url": "http://www.focus-news.net/news/2017/10/28/2451564/kiril-zhuglev-svetilishteto-kozi-kamak-kray-s-kovachevitsa-e-preneseno-ot-nebeto-na-zemyata.html", "text": "Светилището Кози камък край с. Ковачевица е пренесено от небето на земята. Това каза кметският наместник в село Ковачевица Кирил Жуглев в интервю за предаването „Легенди за България“ на Радио „Фокус“.\r\nЖуглев обясни, че туристическите забелижителности в района на село Ковачевица са достъпни за туристи. „Една от екопътеките минава през скалите, това е старият път на селото, и излиза на  местността свети Илия. Друга върви до водопада Буков дол, минава през параклиса „Св. Георги““, обясни Жуглев. „Светилището Кози камък се намира на 15 км от Ковачевица. Това е съзвездието на небето, което е пренесено на една скала. Като запалите свещи във всички дупки на скалата ще видите, че е едно към едно с това на небето. На върха има жертвеник, който е повреден от иманярите“, обясни Жуглев. Той допълни, че има и скална черква, която се търси в момента. Помолил съм планински спасители от БЧК да дойдат напролет, има няколко пещери да ги видят и ако това нещо се окаже вярно ще бъде голяма атракция“, добави той. Кирил Жуглев каза още, че черквата се намира над  водопада Синия вир. „Водопадът е на около 5 км от селото. Образуван е от водите на река Канина“, разказа той. \r\nМариела РУСЕАВА", "date": "2017.10.28", "title": "Кирил Жуглев: Светилището Кози камък край с. Ковачевица е пренесено от небето на земята"}
{"url": "http://www.focus-news.net/news/2017/10/28/2451565/korneliya-ninova-kam-kongresa-predayte-na-chlenovete-ni-i-na-obshtestvoto-che-ne-sme-se-raztsepili-zaedno-prodalzhavame-da-se-borim-za-tyah-i-nyama-da-gi-predadem.html", "text": "Предайте на членовете ни и на обществото, че не сме се разцепили - заедно продължаваме да се борим за тях и няма да ги предадем. Това каза лидерът на БСП Корнелия Нинова по време на заседанието на 49-ия Конгрес на БСП, предаде репортер на Агенция „Фокус“.  „Най-напред да благодаря на екипите, които работиха в много кратки срокове, за да осигурят провеждането на Конгреса днес. Благодаря на всички, които участваха в предварителното обсъждане и подготовка на проектите за документи на конгреса в цялата страна и във всички дискусии, които проведоха. Благодаря на вас за активното участие, за енергията, която ни донесохте от цялата страна и за мъдростта на взетите решения“, каза лидерът на БСП. Нинова заяви пред делегатите, че са опровергали всички съмнения, че БСП не е готова със своя алтернатива на управлението на ГЕРБ. „Моля, пренесете тези мъдри решения и тази енергия днес оттук в цялата страна до всеки наш член, симпатизант, до цялото общество. Предайте им, че не сме се разцепили, че не сме разделени, че силни, заедно и единни продължаваме по своя път. Предайте им, че сме готови и продължаваме да се борим за тях и че няма да ги предадем. На добър час и благодаря за всичко“, каза в своето слово към Конгреса Корнелия Нинова.\r\nДеница КИТАНОВА", "date": "2017.10.28", "title": "Корнелия Нинова към Конгреса: Предайте на членовете ни и на обществото, че не сме се разцепили - заедно продължаваме да се борим за тях и няма да ги предадем"}
{"url": "http://www.focus-news.net/news/2017/10/28/2451566/rudaw-irak-dade-ultimatum-ot-chetiri-chasa-na-kyurdite-za-da-priemat-iskaniyata-na-pravitelstvoto.html", "text": "Иракски военни представители дадоха на кюрдските пешмерги четиричасов ултиматум, за да приемат исканията им или да се изправят пред подновяване на бойните действия, предава кюрдската медия Rudaw.\r\nПри среща между представители на двете сили, иракските военни са поискали кюрдите да приемат разполагането на федерални сили по всички граници, а пешмергите да бъдат поставени под федерален контрол.\r\nГоворител на иракския премиер Хайдар ал-Абади заяви, че основната цел е „да се стигне до разполагането иракските въоръжени сили по границите, без да се прибягва до насилие“. Симеон Миланов", "date": "2017.10.28", "title": "Rudaw: Ирак даде ултиматум от четири часа на кюрдите, за да приемат исканията на правителството"}
{"url": "http://www.focus-news.net/news/2017/10/28/2451567/smolyan-praznikat-na-smilyanskiya-fasul-za-15-i-pat-sabra-hilyadi-posetiteli-zam-kmetat-venera-arachkova-pozdravi-gostite-i-zhitelite-na-s-smilyan-ot-imeto-na-kmeta-melemov.html", "text": "Празникът на смилянския фасул за 15-и път събра хиляди посетители, гости, туристи и почитатели на традиционния сорт фасул в село Смилян, община Смолян. Дъждовното време на попречи на празника. По традиция стартът му бе даден с гръм от фасулевото топче. Това съобщиха от пресцентъра на Община Смолян. Събитието откри кметът на селото Чавдар Червенков, който поздрави присъстващите с празника. Организаторите от Община Смолян, кметство Смилян и местното читалище „Проф. д-р Асен Златаров” бяха подготвили богата и разнообразна програма. Зам.-кметът на Смолян Венера Аръчкова поздрави гостите и жителите на Смилян от името на кмета Николай Мелемов. \r\nВ поздравителния адрес се казва: „Празникът на Смилянския фасул се утвърди като емблема на Смилян и всяка година се изпълва с нови идеи, носи радост и много емоции. Преди повече от век „Цариградски вестник” подчертава качествата на смилянския боб като храна, желана за всяка изискана трапеза. Понастоящем това е една от малкото български храни, защитени с патент, а уникалният вкус на фасульовицата е пословичен и популярен надалеч, не само в България, но и по света. За повече от 250 години в Смилян и останалите селища по поречието на Горна Арда е създадена традиция, веднъж - в отглеждането на фасула при специфичните условия на климат, вода, обработка на културата, и втори път – в почитането и празнуването в специален ден на това вариво, която е изхранвало семействата векове наред, и което днес е прочут специалитет.\r\nПосрещнете Празника на смилянския фасул с оптимизъм и самочувствие, нека той Ви събира и сплотява”. \r\nГостите бяха поздравени и от депутата от ГЕРБ д-р Даниела Дариткова. Местните таланти от самодейните групи при читалище „Проф. д-р Асен Златаров” и децата от детска градина „Дъга” се погрижиха за доброто настроение на публиката. Гостите разгледаха експонатите от конкурсите и щандовете на производителите, опитаха оригинални ястия от фасул в кулинарния конкурс. Атракция бяха вкусните бонбони от смилянски фасул.\r\nМестните кулинарни рецепти са събрани в издание с джобен формат, удобен за ползване. Рецептурникът се предлагаше  от Посетителски информационен център-Смилян. Зам.-кметовете Венера Аръчкова и инж. Мариана Цекова бяха включени в журито, което трябваше да определи победителите в резличните конкурси. Те наградиха и първенците. \r\nВ категория „Професионален кулинар”, журито определи първо място за ресторант Родопчанка–Смолян, втори са Детска градина \"Дъга\"–с. Смилян и трети - Комплекс \"Млечен дом\". В категория „Непрофесионален готвач” първа е Магдалена Ловчалиева, втора - Сълзица Младенова, и трета -\r\n Наргис Хаджиева.   \r\nВ надпреварата за най-атрактивен щанд при производителите приза спечели Антон Тодоров, който е и най-млад производител. Втора се нареди Магдалена Ловчалиева, а трето място журито определи за щанда на Силвия Рупцова.  Най-оспорвано бе състезанието сред децата за пана от фасул. С 47 пана малчуганите показаха, че от фасула могат да направят всичко. При най-малките, до 7, години първо място зае паното „Цветна детска градина” на Детска градина \"Дъга\"-Смилян, изработено от група „Смехурко”.  При по-големите, от 1 до 4 клас, първо място взе паното \"Бобена мина\" на Ралица Рупцова. При най-големите, до 7 клас, първенци с груповото пано \"Родопска магия\" станаха децата от ОУ–с.Арда. \r\nВсички гости и жители на селото похапнаха безплатно натурален, екологично чист и приготвен по специална местна рецепта смилянски фасул. За приготвянето на гозбата бяха използвани 250 кг. фасул. Чорбата се дарява от жителите на селото, а кметството координира дарителската кампания, приготвянето на фасула и организира обслужването на гостите. Тази година имаше и курбан, за приготвянето на който беше необходим над 1 тон месо. \r\nВ рамките на празника се проведе и пето издание на състезанието по състезание по планинско бягане.", "date": "2017.10.28", "title": "Смолян: Празникът на Смилянския фасул за 15-и път събра хиляди посетители, зам.-кметът Венера Аръчкова поздрави гостите и жителите на с. Смилян от името на кмета Мелемов"}
{"url": "http://www.focus-news.net/news/2017/10/28/2451568/api-vazstanoveno-e-dvizhenieto-v-tunel-malko-buchino-na-avtomagistrala-lyulin-v-posoka-sofiya.html", "text": "Възстановено е движението в тунел \"Малко Бучино\" на автомагистрала \"Люлин\" в посока София. Това съобщиха от пресцентъра на Агенция \"Пътна инфраструктура\" (АПИ). Трафикът в съоръжението временно се осъществяваше само в изпреварващата лента, поради катастрофа.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.10.28", "title": "АПИ: Възстановено е движението в тунел \"Малко Бучино\" на автомагистрала \"Люлин\" в посока София"}
{"url": "http://www.focus-news.net/news/2017/10/28/2451569/pregled-na-mezhdunarodnite-novini-do-18-chasa-agentsiya-fokus.html", "text": "Мадрид отстрани от длъжност членовете на каталунското правителство часове след като регионът обяви независимост в кулминация на най-тежката политическа криза в Испания за последните четири десетилетия. Освен отстраняването на Карлос Пучдемон като ръководител на автономния регион, поста си загуби и началникът на полицията, а министерствата от централното правителство поемат контрола върху каталунската администрация. Нови регионални избори в Каталуния са насрочени за 21 декември, оповести премиерът Мариано Рахой. Мерките влизат в сила от момента на публикуването на постановлението в официалния правителствен вестник. \r\nВ официално съобщение на правителството се посочва, че контролът над областта и службите в нея преминават към испанския вицепремиер Сорая Саенас де Сантамария. \r\nМеждувременно от поста си бе отстранен началникът на полицията в областта Жозеп Луис Траперо. Това бе първата конкретна стъпка на Мадрид, целящ да запази контрола върху областта. Ръководството на органите на реда в Каталуния се поема от вътрешния министър на Испания Хуан Игнасио Соидо. Разпореждането бе публикувано в събота сутринта и влиза в сила незабавно. \r\nАко не се съобрази с нарежданията на Мадрид, Карлес Пучдемон може да бъде обвинен в незаконно заемане на длъжност, за което испанското законодателство предвижда наказание от една до три години лишаване от свобода. По данни на изданието, съгласно мерките на Мадрид за суспендиране на автономията, без работа ще останат 141 служебни лица в администрацията в Каталуния. \r\nОфициалният представител на испанското правителство в Каталуния Енрик Мильо заяви, че решението на испанските власти да разпуснат автономното правителство на Каталуния и нейния парламент е в интерес на самите каталунци. Той посочи, че мерките на правителството в отговор на обявяването на независимост на областта вече са влезли в сила и администрацията на региона вече е в ръцете на правителството. „Всяко министерство ще вземе такива решения, каквито сметне за необходимо, но това ще се случи в минимално необходимия обем“, каза представителят на испанското правителство.  \r\n***  „Ляво-зеленото движение“ е на път да спечели изборите в Исландия, след като управляващите дясноцентристи станаха обект на няколко скандала.\r\nЛидерът на левите Катри Якобсдотир фокусира кампанията си върху връщането на доверието във властите, както и насърчаването на икономическия растеж, с цел нарастване на публичните средства.\r\nСоциологическите проучвания показват, че партията й има предимство пред дясноцентристката „Партия на независимостта“, която се фокусира върху подобряването на бизнес климата. \r\n*** Карлес Пучдемон, който бе свален от поста си, призова за „демократична съпротива“ срещу налагането на директно испанско управление в Каталуния.\r\n„Най-добрият начин да защитим това, което сме постигнали към днешна дата, е с демократична съпротива срещу прилагането на член 155“, заяви той в телевизионно изказване.\r\n***Сваленият каталунски лидер Карлес Пучдемон заяви, че гражданите на Каталуния ще продължат „да работят за изграждането на свободна страна“.\r\nТой обяви, че каталунците трябва „да продължат да защитават“ новата си република „ с чувство на гражданска отговорност“.\r\n„Нашата воля е да продължим да работим, за да гарантираме демократичния ни мандат“, каза той.\r\nАктивирането на член 155 от испанската конституция, е „нападение срещу волята на мнозинството каталунци“ и „противоречи“ на демокрацията, каза Пучдемон.\r\n*** Иракските федерални сили за сигурност подсигуриха 40 петролни кладенеца в провинция Ниневия, след като проведоха военна операция срещу кюрдските пешмерги.\r\n„Обединените иракски сили успяха да установят контрол над 40 от 44-те петролни кладенеца в окръг Зумар на Тал Афар, след провеждането на скорошните военни операции“, заяви армейският майор Хамам ал-Абдали.\r\n„Централното правителство изпрати екипи от инженери, които са специализирани в работата с петролни кладенци, за да поддържат добива на петрол“, добави той.\r\n*** Гръцките власти арестуваха мъж, за който се смята, че е пращал бомби в пакети и писма на европейски служители и политици, както и на бившия премиер на Гърция Лукас Пападемос.\r\nПрез март месец полицията хваща осем пакета, след като по-рано са пратени няколко на Международния валутен фонд и германското Министерство на финансите. Писмото до МВФ се е взривило в резултат, на което са били ранени няколко служители на организацията.\r\nЕдно от писмата е било изпратено до германския финансов министър Волфганг Шойбле, но е било прихванато от пощенския департамент на Министерството на финансите на ФРГ. \r\nПрез май бившият гръцки премиер Лукас Пападемос бе ранен при получаването на подобен пакет.\r\nЗаподозреният и арестуван мъж отрича да има общо с тези нападения или въоръжената групировка „Конспирация на огнените клетки“, която пое отговорност за случаите. \r\n*** Иракски военни представители дадоха на кюрдските пешмерги четиричасов ултиматум, за да приемат исканията им или да се изправят пред подновяване на бойните действия.\r\nПри среща между представители на двете сили, иракските военни са поискали кюрдите да приемат разполагането на федерални сили по всички граници, а пешмергите да бъдат поставени под федерален контрол.\r\nГоворител на иракския премиер Хайдар ал-Абади заяви, че основната цел е „да се стигне до разполагането иракските въоръжени сили по границите, без да се прибягва до насилие“.", "date": "2017.10.28", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/10/28/2451570/pencho-markishki-fizik-tazi-nosht-v-400-ch-preminavame-ot-lyatno-kam-zimno-chasovo-vreme-i-prevartame-strelkite-na-chasovnitsite-s-chas-nazad.html", "text": "Тази нощ т.е. 29 октомври в 4.00 часа след полунощ ще превъртим стрелките на часовниците с един час назад, докато посочат 3.00 часа. Това каза в интервю за Агенция „Фокус“ физикът в Института по астрономия с Национална астрономическа обсерватория при Българска академия на науките (БАН) Пенчо Маркишки за преминаването от лято към зимно часово време. „По този начин преминаваме към зимно часово време и с това трябва да се съобразят всички, ако искат след това работният им график да протича нормално. Това означава, че в неделя сутрин хората, които почиват през нощта, ще имат 1 час повече за почивка, но пък тези, които са нощна смята, за тях може би ще е 1 час повече“, коментира Маркишки. По думите му смяната на часовото време е заради продължителността на деня, която се скъсява. „В момента в тези дати около 29 октомври продължителността на деня трае 10 часа и около 12 минути. Казвам около, защото с всеки ден тя се мени леко. През лятото най-дългият ден е 22 юни – тогава е лятното слънцестоене. Най-краткият ден пък е на 22 декември - зимното слънцестоене. Преминаването към зимно и лятно часово време се практикува от над 100 години вече в Европа с  оглед да се използва по-ефективно светлата част на денонощието“, каза още Пенчо Маркишки.\r\nЛюба АЛЕКСИЕВА", "date": "2017.10.28", "title": "Пенчо Маркишки, физик: Тази нощ в 4.00 ч. преминаваме от лятно към зимно часово време и превъртаме стрелките на часовниците с час назад"}
{"url": "http://www.focus-news.net/news/2017/10/28/2451571/aa-turskiyat-prezident-zayavi-che-turtsiya-e-vrata-na-nadezhdataza-podtisnatite-po-sveta.html", "text": "Турският президент Реджеп Тайип Ердоган заяви, че Турция е „врата на надеждата“ за подтиснатите хора по света, предава Anadolu Agency.\r\n„Днес, Турция е врата на надеждата за всички подтиснати хора и жертви по света“, каза той.\r\n„Това е основната причина да бъдем мишени на кървави терористични организации“, подчерта Ердоган.\r\n„Няма да позволим на ордите от убийци като Ислямска държава, ПКК, Кюрдските отряди за самоотбрана и ФЕНО да ни отклоняват от целите ни“, каза турският президент.\r\nТой разкритикува и западните медии заявявайки, че въпреки действията на „конспиративните пионки“, Турция ще продължи напред с поставените си задачи. Симеон Миланов", "date": "2017.10.28", "title": "AA: Турският президент заяви, че Турция е „врата на надеждата“за подтиснатите по света"}
{"url": "http://www.focus-news.net/news/2017/10/28/2451572/burgas-kmetat-dimitar-nikolov-i-ministar-neno-dimov-inspektiraha-neotlozhnite-vazstanovitelni-deynosti-na-regionalnoto-depo-za-otpadatsi-opasnost-ot-eko-katastrofa-nyama.html", "text": "Кметът на Бургас Димитър Николов и министърът на околната среда и водите Нено Димов инспектираха неотложните възстановителни дейности на Регионалното депо за отпадъци. Скъсаната от наводнението защитна дига е възстановена, така че вече няма опасност натрупаното съдържание да изтича навън. Това съобщиха от Община Бургас. Работи се активно по почистване на отводнителни канавки и възстановяване на вътрешните комуникации в депото.\r\nМинистър Димов похвали Община Бургас за предприетите бързи и ефективни обезопасителни действия през първите 48 часа след бедствието. Определени са места за временно съхранение на отпадъците, докато Регионалното депо започне да работи в нормален режим.\r\nОт днес Пречиствателната станция в квартал \"Горно Езерово\", също пострадала при наводнението, отново функционира.\r\nВ днешната инспекция участваха още зам.-министърът на околната среда и водите Атанаска Николова, зам.-кметовете на Бургас Руска Бояджиева и Чанка Коралска, кметът на община Камено Жельо Вардунски и директорът на РИОСВ - Бургас Тонка Атанасова.", "date": "2017.10.28", "title": "Бургас: Кметът Димитър Николов и министър Нено Димов инспектираха неотложните възстановителни дейности на Регионалното депо за отпадъци, опасност от еко катастрофа няма"}
{"url": "http://www.focus-news.net/news/2017/10/28/2451573/gd-granichna-politsiya-na-gkpp-kapitan-andreevo-ima-3-km-a-na-gkpp-lesovo-2-km-kolona-ot-tovarni-avtomobili.html", "text": "На българо-турската граница, на ГКПП \"Капитан Андреево\" има 3 км, а на ГКПП \"Лесово\" - 2 км колона от товарни автомобили. Това сочат данни на ГД \"Гранична полиция\" към 18.00 часа, съобщиха от пресцентъра на МВР.\r\nНа границите със Сърбия, Македония, Гърция и Румъния трафикът е нормален на всички контролно-пропускателни пунктове.", "date": "2017.10.28", "title": "ГД \"Гранична полиция\": На ГКПП \"Капитан Андреево\" има 3 км, а на ГКПП \"Лесово\" - 2 км колона от товарни автомобили"}
{"url": "http://www.focus-news.net/news/2017/10/28/2451574/ria-novosti-nachalnikat-na-katalunskata-politsiya-prizna-otstranyavaneto-si-ot-dlazhnost.html", "text": "Началникът на каталунсктаа полиция Жозел Луис Траперо призна отстраняването си от длъжност, което бе обявено от испанското правителство, предава РИА Новости.\r\nОт испанското Министерство на вътрешните работи заявиха, че решението за отстранението на Траперо е взето във връзка с „юридическата ситуацията, в която той се намира“. Срещу него има съдебно разследване във връзка с „подпомагане“ на метеж. Съдия от Националната съдебна палата на Испания взе решение, да отнеме паспорта на Траперо като предварителна мярка.\r\nКакто Агенция „Фокус“ писа по-рано, новият изпълняващ длъжността на началник на каталунската полиция е Феран Лопес.\r\nВ писмо към служителите на полицията, Траперо призова полицаите да покажат „вярност и разбиране към комисар Феран Лопес“. СИмеон Миланов", "date": "2017.10.28", "title": "РИА Новости: Началникът на каталунската полиция призна отстраняването си от длъжност"}
{"url": "http://www.focus-news.net/news/2017/10/28/2451575/afp-dve-koli-bombi-se-vzriviha-pred-hotel-v-mogadishu.html", "text": "Две коли-бомби се взривиха пред хотел в сомалийската столица Могадишу, предава AFP.\r\n„Автомобил зареден с експлозиви се взриви на входа на хотел Наса Хаблуд. На мястото има и престрелка“, заяви полицейският представител Ибрахим Мохамед.\r\n„Друг минибус зареден с експлозиви се взриви наблизо“, добави той.\r\nСомалийските власти потвърдиха, че има жертви. Симеон Миланов", "date": "2017.10.28", "title": "AFP: Две коли-бомби се взривиха пред хотел в Могадишу"}
{"url": "http://www.focus-news.net/news/2017/10/28/2451576/predstoyashti-sabitiya-v-stranata-za-29-oktomvri-agentsiya-fokus.html", "text": "***\r\nОт 9.00 часа в Борисова градина над 700 души ще се включат на градския крос \"Renault Morning Run\".\r\n***\r\nОт 9.00 часа в митрополитския храм \"Св. Неделя\" ще се състои преобличане мощите на свети крал Стефан по повод празника на светеца.\r\n***\r\nОт 17.00 часа в зала 1 на НДК, фоайе, ще бъде открита изложбата \"Soli deo gloria пет века унгарска реформация\".\r\n***\r\nОт 18.00 часа в Зала 1 на Националния дворец на културата Обединени евангелски църкви в България (ОЕЦ) подготвят тържествено честване по повод „500 години Реформация“.\r\n***\r\nОт 09:00 часа в зала „Скаптопара“ ще се проведе XIV Международен турнир по спортна гимнастика „Любчо Солачки“.\r\n***\r\nОт 10.00 часа депутати, членове и симпатизанти на ГЕРБ ще помагат в почистването на наводнените домове в община Камено.\r\n***\r\nОт 14.00 часа на терасата до Културен център „Морско казино“ доброволци, обединени от каузата на кампанията „Свободни от пластмаса“, организират флашмоб по повод Деня на Черно море.\r\n***\r\nОт 11.00 часа в Градската художествена галерия на Варна ще се проведе концертът „Музикална приказка“.\r\n***\r\nОт 11.00 часа в Държавен куклен театър „Дора Габе“ ще се проведе спектакъл „Забързана приказка“. \r\n***\r\nМестната група на „Грийнпийс“ – България в Стара Загора организира почистване на Старозагорските бани. Територията, определена за почистване, е пътеката покрай реката.\r\n***\r\nОт 11.00 часа в Куклен театър ще се проведе спектакълът Малкото голямо мишле“ по мотиви от приказки в картинки на В. Сутеев.\r\n***\r\nОт 19.00 часа в Оперния театър бъде открита фотоизложбата \"Дамасцена: Филмът зад кадър\" на Гаро Кешишян.\r\n***\r\nОт 11.00 часа край град Мартен ще се проведе 12-ти Международен турнир по риболов.", "date": "2017.10.28", "title": "Предстоящи събития в страната за 29 октомври (Агенция „Фокус”)"}
{"url": "http://www.focus-news.net/news/2017/10/28/2451577/the-national-oae-v-abu-dabi-shte-se-provede-mezhdunarodna-konferentsiya-posvetena-na-yadrenata-energetika.html", "text": "Световни ядрени експерти и лидери се събират в Абу Даби, за да участват в Международната министерска конференция за ядрената енергетика в 21-ви век, пише изданието от Обединените арабски емирства The National.\r\nМероприятието се организира от Международната агенция за ядрена енергетика, Организацията за икономическо сътрудничество и развити и Агенцията за развитие на ядрената енергетика. Министерството на енергетиката на ОАЕ ще бъде домакин на конференцията, която се свиква на всеки четири години, за да се обсъждат актуалните тенденции, възможности и предизвикателства пред мирното развитие на ядрената енергетика.\r\n„Ще обсъждаме иновациите в ядрената технология, както и нуждата за приемането на разнообразно енергийно портфолио там, където ядрената енергия играе важна роля. Конференцията ще обърне внимание и на международното сътрудничество, което е нужно за развиването на капацитет за устойчив контрол на ядрената сила в някои страни“, казват от ОАЕ. Симеон Миланов", "date": "2017.10.28", "title": "The National (ОАЕ): В Абу Даби ще се проведе международна конференция посветена на ядрената енергетика"}
{"url": "http://www.focus-news.net/news/2017/10/28/2451578/ivaylo-mirchev-obshtinsko-predpriyatie-turizam-asenovgrad-polozhena-e-markirovka-po-emblematichniya-turisticheski-marshrut-bozhestvenata-utroba-na-rodopa.html", "text": "Положена е маркировка по един от най-емблематичните и разпознаваеми туристически маршрути в района на Асеновград – „Божествената утроба на Родопа“. Това каза за Радио „Фокус“-Пловдив Ивайло Мирчев, експерт от Общинско предприятие (ОП) „Туризъм“-Асеновград. По думите му маршрутът образува сакрален триъгълник около обектите Белинташ, Караджов камък и Кръстова гора. \r\n„Маркировката е съгласувана с Българския туристически съюз, като бе положена от Туристическо дружество „Черноморки простори“ от град Варна и доброволци. Маркировката е жълта, бяха поставени и информационните табели. Вече туристите могат да се чувстват спокойни по този маршрут, тъй като навсякъде има обозначения. Нашият допълнителен ангажимент е да вкараме GPS трака, който е изключително важен за пешеходните туристи, в националната база данни и в най-голямата платформа за споделяне на туристически маршрути и маркировки – www.kade.si”, обясни Ивайло Мирчев.\r\nЕкспертът от ОП „Туризъм“-Асеновград посочи, че продължава активната работа по маркиране на туристически пътеки в района. „Тази година успяхме да маркираме цели 6 маршрута, като общата им дължина е 95 километра. Това е нещо изключително, защото смело може да се каже, че през последните 15-20 години почти е липсвала организирана дейност, свързана с маркировките и пътеките“, коментира Мирчев. Той отбеляза, че асеновградският е един от най-наситените с туристически маршрути райони в България.\r\n„Утвърждаването от ЮНЕСКО на биосферен парк „Червената стена“ вече допълнително ни задължава да осигуряваме на туристите подходяща инфраструктура в планината. Остава да призовем туристите да пазят. ОП „Туризъм“ си е поставило за цел да провежда различни събития и кампании, които на първо място призовават туристите да правят културен, а не „свински“ туризъм. Природата е красива, само когато се пази. Ние наистина сме гости там и трябва да я пазим“, подчерта Мирчев.\r\nТони МИХАЙЛОВ", "date": "2017.10.28", "title": "Ивайло Мирчев, Общинско предприятие „Туризъм“-Асеновград: Положена е маркировка по емблематичния туристически маршрут „Божествената утроба на Родопа“"}
{"url": "http://www.focus-news.net/news/2017/10/28/2451579/blagoevgrad-189-proverki-e-izvarshila-regionalnata-direktsiya-inspektsiya-po-truda-prez-septemvri.html", "text": "189 проверки е извършила регионална дирекция „Инспекция по труда“-Благоевград през септември. Това каза пред Радио „Фокус“-Пирин Славянка Симитчийска, директор на Дирекция „Инспекция по труда“-Благоевград. По думите й 68 от осъществените проверки са последващи, за да се установи дали са изпълнени предписанията, издадени при предходни инспекции, а една е по линия на периодичния контрол. Симитчийска уточни, че във връзка с постъпили сигнали от граждани, свързани с неизплатени трудови възнаграждения, обезщетения за неспазено предизвестие при освобождаване от работа или за неизплатен годишен отпуск при прекратяване на трудовото правоотношение, са извършени 11 проверки. \r\n„Сигналите са свързани с неизплатени трудови възнаграждения и обезщетения за неизползван платен годишен отпуск. Запазва се тенденцията  сигнали за неизплатени трудови възнаграждения да се подават след прекратяване на трудовото правоотношение“, каза още Симитчийска. Реализирани са 6 проверки по искане на работодатели, относно регистриране на трудов договор, когато е пропуснат тридневният срок за регистрацията му. Във връзка с разследване на трудова злополука и професионална болест е извършена 1 инспекция. Осъществени са и 2 проверки на рискови обекти, които подлежат на периодичен контрол.\r\nЛора КАЛЧЕВА", "date": "2017.10.28", "title": "Благоевград: 189 проверки е извършила регионалната дирекция „Инспекция по труда“ през септември"}
{"url": "http://www.focus-news.net/news/2017/10/28/2451580/reuters-sasht-shte-uchastvat-konstruktivno-v-pregovorite-za-oformyaneto-na-parizhkoto-klimatichno-sporazumenie.html", "text": "САЩ ще играят важна и конструктивна роля на преговорите за оформянето на Парижкото климатично споразумение, които ще се проведат следващия месец, предава Reuters .\r\nАмерикански представители заявиха, че ще бъдат конструктивни на срещата, която ще се проведе от 6 до 17 ноември в Бон, за да се изработи „правилник“ за плана, който предвижда изместването на световната икономика от въглеводородите.\r\nВашингтон все още запазва мястото си на преговорите, тъй като никоя страна не може да напусне споразумението преди 2020-та година.\r\n„Режимът на Тръмп трябва да се махне, и да не държи другата част от света като заложници“, заяви Иън Фрай, който е представител на застрашената от потъване и морски бурии държава Тувалу.\r\nВъпреки подобни критики, САЩ заявиха, че ще „изпратят позитивни сигнали“. Симеон Миланов", "date": "2017.10.28", "title": "Reuters: САЩ ще участват конструктивно в преговорите за оформянето на Парижкото климатично споразумение"}
{"url": "http://www.focus-news.net/news/2017/10/28/2451581/the-times-of-israel-ima-napredak-v-pregovorite-mezhdu-irak-i-kyurdite.html", "text": "Иракските и кюрдските командири са постигнали „напредък“ при преговорите за изтеглянето на пешмергите от спорните области, заяви началникът на иракския Генерален щаб, цитиран от The Times of Israel.\r\nГенерал Отман ал-Ганими каза пред репортери, че има определени „точки“, които тепърва трябва да бъдат изяснени.\r\n„Постигнахме споразумение по някои точки. Има напредък, но крайното решение е в ръцете на кюрдската делегация. Те трябва да се върнат в Кюрдистан за консултация, за да ни дадат отговор“, каза той. Симеон Миланов", "date": "2017.10.28", "title": "The Times of Israel: Има напредък в преговорите между Ирак и кюрдите"}
{"url": "http://www.focus-news.net/news/2017/10/28/2451582/plovdiv-blizo-200-proverki-po-izpalnenie-na-zabranata-za-tyutyunopushene-sa-izvarsheni-ot-rzi-za-1-sedmitsa.html", "text": "197 проверки по изпълнение на забраната за тютюнопушене в заведенията за обществено хранене и на закрити обществени места в Пловдив са извършени от Регионалната здравна инспекция (РЗИ) за периода от 20-ти до 26-ти октомври. Това сочи справка в сайта на РЗИ. Проверени са 76 заведения за обществено хранене, 12 открити и 83 закрити обществени места, както и 26 детски и учебни заведения. Здравните инспектори са издали осем предписания за нарушения, като не са съставили нито един акт. \r\nПрез изминалата седмица са постъпили три жалби от граждани и институции. Извършени са също 340 проверки по линия на текущия контрол.", "date": "2017.10.28", "title": "Пловдив: Близо 200 проверки по изпълнение на забраната за тютюнопушене са извършени от РЗИ за 1 седмица"}
{"url": "http://www.focus-news.net/news/2017/10/28/2451583/fars-turski-voynitsi-ustanoviha-vtori-nablyudatelen-punkt-v-idlib.html", "text": "Турските въоръжени сили установиха втори наблюдателен пункт в северозападната сирийска провинция Идлиб, предава иранската информационна агенция FARS. \r\nПунктът бе установен източно от село Салвах, където по-рано бе изграден и първият пункт. Общият брой на тези пунктове ще достигне до 14.\r\nТурските действия са в рамките на споразумението за Сирия, което Русия, Иран и Турция постигнаха в Астана. Симеон Миланов", "date": "2017.10.28", "title": "FARS: Турски войници установиха втори наблюдателен пункт в Идлиб"}
{"url": "http://www.focus-news.net/news/2017/10/28/2451584/pencho-markishki-fizik-smyanata-ot-lyatno-kam-zimno-vreme-e-po-malak-stres-za-horata-tay-kato-si-pochivat-s-edin-chas-poveche.html", "text": "Положителните ефекти от смяната на часовото време са това, че по-ефективно се използва светлата част на денонощието, което всъщност е и идеята на тази мярка, въведена доста отдавна. Това каза в интервю за Агенция „Фокус“ физикът в Института по астрономия с Национална астрономическа обсерватория при Българска академия на науките (БАН) Пенчо Маркишки за преминаването от лято към зимно часово време. „Лошата страна е, че това е това е един вид стрес за хората. Сега по-малко, тъй като си почиват един час повече. Това по-скоро идва добре, но при преминаване на пролет към лятно часово време, тогава си е стрес за повечето хора, тъй като това означава 1 час по-ранно ставане с всички произтичащи от това неудобства“, коментира Маркишки. По думите му обаче са дълги дискусиите как това се отразява на хората – дали се отразява и по какъв начин. \r\n„Там вече много специалисти изказват различно мнение – от пълно отричане на тази мярка до мнението на привържениците, които оправдават това с оглед икономията на енергия, която реализират по този начин“, каза още Пенчо Маркишки. \r\nЛюба АЛЕКСИЕВА", "date": "2017.10.28", "title": "Пенчо Маркишки, физик: Смяната от лятно към зимно време е по-малък стрес за хората, тъй като си почиват с един час повече"}
{"url": "http://www.focus-news.net/news/2017/10/28/2451585/nimh-utre-shte-bade-predimno-slanchevo-no-sled-obyad-ot-severozapad-shte-zapochne-novo-uvelichenie-na-oblachnostta-a-vecherta-prevalyavaniya.html", "text": "През нощта над страната ще има разкъсана, над много райони незначителна облачност. Ще духа слаб вятър от запад-северозапад. Минимални температури между 3° и 8°, в София около 4°. Това съобщи за Агенция „Фокус“ Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Утре ще бъде предимно слънчево, но след обяд от северозапад ще започне ново увеличение на облачността, а вечерта - превалявания. Вятърът временно ще се ориентира от запад-югозапад, в Източна България - до силен. Ще бъде малко по-топло с максимални температури между 13° и 18°, в София около 14°.\r\nПрез нощта срещу понеделник на много места ще превали дъжд, а вятърът отново ще се ориентира от запад-северозапад, значително ще се усили и в Дунавската равнина ще бъде силен и бурен. С него ще нахлува още по-студен въздух.\r\nНад Черноморието ще бъде предимно слънчево. Ще духа югозападен вятър, който през деня ще се усили, а през нощта срещу понеделник ще се ориентира от запад-северозапад и ще бъде още по-силен. Максималните температури ще са 14-16°. Температурата на морската вода е 16-17°. Вълнението на морето ще бъде 2-3 бала, но с тенденция на усилване.\r\nВ планините ще има разкъсана облачност. Ще духа силен и бурен запад-северозападен вятър. Краткотрайно и слабо дневните температури ще се повишат и максималната на височина 1200 метра ще е около 8°, на 2000 метра – около 1°.\r\nАтмосферното налягане ще бъде по-ниско от средното за октомври и през деня ще се понижава.\r\nВ понеделник ще бъде много ветровито и застудяването ще продължи. Облачността ще е променлива, почти без валежи. През следващите два дни ще се задържи студено. Вятърът ще отслабне, ще остане северозападен. Ще преобладава слънчево време с временни увеличения на облачността. Преобладаващите температури ще са: минимални - между минус 2° и 3°, а максималните - между 8° и 13°.", "date": "2017.10.28", "title": "НИМХ: Утре ще бъде предимно слънчево, но след обяд от северозапад ще започне ново увеличение на облачността, а вечерта - превалявания"}
{"url": "http://www.focus-news.net/news/2017/10/28/2451586/reuters-ispanskoto-pravitelstvo-nyama-protiv-karles-puchdemon-da-uchastva-v-nasrochenite-za-dekemvri-katalunski-izbori.html", "text": "Испанското правителство заяви, че ще приветства участието на сваления каталунски лидер Карлес Пучдемон на насрочените за декември избори в автономната област, предава Reuters.\r\nГоворителят на испанското правителство Иниго Мендес де Виго заяви пред медиите, че Пучдемон е свободен да продължи политическата си кариера, ако желае.\r\n„Сигурен съм, че ако Пучдемон реши да вземе участие в тези избори, той ще може да упражни правото си на демократична съпротива“,подчерта испанският правителствен говорител, цитирайки призива на каталунския лидер за „демократична съпротива“. Симеон Миланов", "date": "2017.10.28", "title": "Reuters: Испанското правителство няма против Карлес Пучдемон да участва в насрочените за декември каталунски избори"}
{"url": "http://www.focus-news.net/news/2017/10/28/2451602/ria-novosti-irakskite-sili-za-sigurnost-sa-likvidirali-75-teroristi-ot-islyamska-darzhava-za-poslednite-tri-denonoshtiya.html", "text": "Иракските сили за сигурност от четвъртък, 26 октомври, до събота, 28 октомври, са ликвидирали 75 терористи от „Ислямска държава“ в боевете за поемане на контрол над западната провинция Анбар, предава  РИА Новости.\r\n„В периода между 26 и 28 октомври 2017 г. са ликвидирани 75 терористи, обезвредени са девет коли-бомби, унищожени са десет транспортни средства, обезвредени са 378 бомби, ликвидирани са три командни пункта, четири работилници за изготвяне на взривни вещества, седем склада за оръжие и център за връзка“, пише в официално заявление на командването на иракските сили за сигурност. \r\nВ събота иракските военни са освободили от „Ислямска държава“ пет селища, ЖП гара и електроцентрала в района на град Ел Каим в провинцията Анбар. Агенция „Фокус“ припомня, че министър-председателят на Ирак Хайдер ал Абади обяви на 26 октомври операция по освобождаването на градовете Ел Каим и Рава, наричайки ги последни бастиони на терористите в страната. Градовете се намират в провинцията Анбар в западната част на страната, недалеч от границата със Сирия. \r\nПрез октомври иракската армия приключи освобождаването на град Ел Хавиджа в провинцията Киркук, бивш главен щаб на „Ислямска държава“ в страната след освобождаването на Мосул.  Виктор Турмаков", "date": "2017.10.28", "title": "РИА Новости: Иракските сили за сигурност са ликвидирали 75 терористи от „Ислямска държава“ за последните три денонощия"}
{"url": "http://www.focus-news.net/news/2017/10/28/2451603/valeri-simeonov-be-preizbran-edinodushno-za-lider-na-nfsb-sled-3-tiya-kongres-na-partiyata-obzor.html", "text": "Делегатите на третия редовен конгрес на НФСБ със 147 гласа „за“ единодушно преизбраха Валери Симеонов за председател на политическата партия. Ръководството на политическата формация запази състава си, след като делегатите единодушно преизбраха Данчо Хаджиев и народните представители Валентин Касабов и Борис Ячев за заместник-председатели на партията. Конгресът утвърди състава на национален политически съвет, в който, освен влизащите по право регионални и областни координатори, влязоха Петьо Георгиев, регионалният координатор за Пловдив Костадин Гаров, синът на Николай Хайтов – Александър, Петко Събев и областният управител на Стара Загора Гергана Михова. За председател на националната контролна комисия също бе преизбран народният представител Христиан Митев. \r\nВ началото Валери Симеонов направи отчетен доклад, като представи подробно свършеното от народните представители и активистите на НФСБ във времето от втория конгрес на НФСБ през 2014 г. досега. \r\nКонгресът направи промени в Устава, сред които създаване на младежка структура на НФСБ, с оглед на увеличаване броя на младите хора в политическата сила. Възрастта на членуващите в младежката структура е 35 години. Сред промените бе въвеждане на длъжността национален координатор, както и промяна на мандатността на конгреса от 3 на 4 години. \r\nСлед края на конгреса ръководството на партията даде пресконференция с обобщение по темата. Лидерът на НФСБ Валери Симеонов отсъстваше, поради ангажименти, но заместниците му Данчо Хаджиев, Валентин Касабов и Борис Ячев заявиха, че партията застава зад политиките на председателя си. Хаджиев коментира, че е имало делегати от всички райони на страната, конгресът е бил легитимен според мандатността си и се е получил в стегнат и делови стил. Той подчерта, че не е имало никакви смущения в нормалния ход на конгреса и е бил зареден с оптимизъм. „Ще продължим линията на развитие на партията, вече отчетливо открояваща се на политическия мегдан. Особено задоволство бе отчетено за изборното законодателство и спирането да има 2 протурски партии в парламента. Втората не успя да влезе, а първата бе решително ограничена и неслучайно има яростни нападки към дейността на политическото ръководство“, обясни Хаджиев. \r\nДругият зам.-председателят на НФСБ и депутат от ПГ на „Обединени патриоти“ Борис Ячев допълни, че НФСБ вече има и девиз, който ще бъде изписван – „България над всичко“. По думите му делегатите са дали висока оценка и твърда подкрепа на представителите им в изпълнителната власт. Ячев уточни, че в 43-тото Народно събрание са внесли 94 законопроекта, а в рамките на 44-тото, вече има 8 внесени, 5 от които са приети. Според него участието на Валери Симеонов в управлението е модел на твърда ръка и законност по отношение на проблема с ромските гета. „Нашите делегати заявиха одобрение. Отчетът беше приет без нито един глас против или въздържал се“, обясни той. \r\nПриоритети на партията ще продължат да бъдат за борба с битовата престъпност, битка с монополите, мерки за стимулиране на бизнес климата в страната, както и решителен прелом на държавата и институциите към сънародниците ни в чужбина. \r\nВалентин Касабов коментира и появилата се информация, че в структурата на партията в Хасково има напрежение, като подчерта, че става въпрос не за цяла структура, а за няколко човека. „Част от тези хора не са членове на НФСБ. Второ, бившият координатор е изключен за колаборация с ДПС срещу материални облаги. Всичко това подсказва, че в средите на патриотите винаги има по един поп Кръстю“, коментира той и уточни, че в случая името му е Кръстьо Кръстев. „Затова го махнахме, защото имахме съмнение за колабориране. Някой му подсказа в навечерието на конгреса да пусне нещо, което не отговаря на истината. Благодарим на ДПС, но явно не са намерили достатъчно интелигентен човек да представи така, както трябва нещата. Няма структура, а платени хора на ДПС. Половината от подписалите се не са членове на НФСБ“, каза още Касабов. \r\nДанчо Хаджиев допълни, че на Кръстев очевидно от май месец досега са му трябвали около 5 месеца да стане недоволен и основно му е помогнало това, че съвсем наскоро е бил освободен от функциите си на областен координатор. „Никакво напрежение на конгреса, нито пък повдигани въпроси. Ние си го познаваме Кръстьо. Имаше делегати от Хасково. Настоящият областен координатор от там беше тук“, каза още Данчо Хаджиев. \r\nЛюба АЛЕКСИЕВА", "date": "2017.10.28", "title": "Валери Симеонов бе преизбран единодушно за лидер на НФСБ след 3-тия конгрес на партията (ОБЗОР)"}
{"url": "http://www.focus-news.net/news/2017/10/28/2451604/predsedatelyat-na-gerb-boyko-borisov-svikva-zasedanie-na-ik-na-partiyata-vav-vrazka-s-eskaliraneto-na-politicheskiya-ton-i-izpolzvaneto-na-ezika-na-omrazata-ot-strana-na-bsp.html", "text": "Във връзка с ескалирането на политическия тон и използването на езика на омразата от страна на БСП, председателят на ГЕРБ Бойко Борисов свиква утре, 29.10.2017 г. (неделя), от 10:00 часа, разширено заседание на Изпълнителната комисия на партията. В него ще вземат участие членовете на ИК, министри и депутати от ГЕРБ.Това съобщиха от пресцентъра на ПП ГЕРБ.\r\nАгенция \"Фокус\" публикува пълния текст от позицията на ПП ГЕРБ:", "date": "2017.10.28", "title": "Председателят на ГЕРБ Бойко Борисов свиква заседание на ИК на партията във връзка с ескалирането на политическия тон и използването на езика на омразата от страна на БСП"}
{"url": "http://www.focus-news.net/news/2017/10/28/2451605/blagoevgrad-857-narusheniya-sa-konstatirani-ot-regionalnata-direktsiya-inspektsiya-po-truda-prez-septemvri.html", "text": "857 нарушения са констатирани от регионална дирекция „Инспекция по труда“-Благоевград през септември, като 492 от тях са свързани с неспазване на нормите за здравословни и безопасни условия на труд. Това каза пред Радио „Фокус“-Пирин Славянка Симитчийска, директор на Дирекция „Инспекция по труда“-Благоевград. Най-голям е делът на нарушенията, касаещи цялостната организация на дейността за осигуряване на здравословни и безопасни условия на труд – 279. Следват провиненията, свързани с безопасността на работното оборудване – 118, и с хигиената на труда – 95. \r\nНарушенията, свързани с трудовите правоотношения, са 360. През месец септември 2017 г. са установени 17 души да полагат труд без регистриран в териториалната дирекция на Националната агенция за приходите писмен трудов договор. За отстраняване на констатираните нарушения са издадени 842 задължителни за изпълнение предписания и са съставени 3 акта. Обявени са 7 постановления по чл.405а от Кодекса на труда.\r\nЛора КАЛЧЕВА", "date": "2017.10.28", "title": "Благоевград: 857 нарушения са констатирани от регионалната дирекция „Инспекция по труда“ през септември"}
{"url": "http://www.focus-news.net/news/2017/10/28/2451606/neweurope-belgiya-shte-osnove-targovski-sad-rabotesht-na-angliyski-ezik-za-razreshavane-na-sporovete-okolo-brekzit.html", "text": "Белгия ще основе работещ на английски език търговски съд за справяне със споровете между международните компании, които ще изникнат по време на излизането на Великобритания от ЕС. Фирмите от континента искат лидерите им да уредят „гладко и безпристрастно“ споразумение за Брекзит, което да защити търговията, която имат с Великобритания, пише   NewEurope.\r\n„Международният бизнес съд в Брюксел ще се занимава със случаи, които до момента се поемат от британските съдилища или от международните арбитражни трибунали“, съобщи правителството на Белгия. Случаите в другите съдилища в страната се изслушват на френски и холандски език. Правителството смята, че броят на исковете за арбитраж ще се увеличи заради Брекзит. „Той означава, че отиването на съд в Лондон, вече няма да е правилен избор“, съобщава то. \r\n Международният бизнес съд в Брюксел ще се води от специалисти в съответните икономически сектори и страните от случаите ще се споразумяват предварително той да решава различията им. Те няма да имат право да обжалват решенията му. \r\n„Развитието на ЕС не може да се забави заради Брекзит. Страната ни използва тази възможност, за да предложи нов правосъден инструмент“, заяви белгийският министър-председател Шарл Мишел. Виктор Турмаков", "date": "2017.10.28", "title": "NewEurope: Белгия ще основе търговски съд, работещ на английски език, за разрешаване на споровете около Брекзит"}
{"url": "http://www.focus-news.net/news/2017/10/28/2451607/burgas-dobrovoltsi-obedineni-ot-kauzata-na-kampaniyata-svobodni-ot-plastmasa-shte-osashtestvyat-tematichno-sabitie-v-grada-po-povod-denya-na-cherno-more.html", "text": "Група доброволци, обединени от каузата на кампанията „Свободни от пластмаса“, ще осъществят тематично събитие в Бургас по повод Деня на Черно море, 31 октомври. Това съобщиха от пресцентъра на Община Бургас. На 29 октомври 2017 г., неделя, от 14.00 часа (в рамките на около два астрономически часа), те ще организират своеобразен флашмоб на терасата до Културен център „Морско казино. Събитието ще се състои в следното: рисуване по асфалта с безвредна боя (която лесно се отмива) и с тебешири, музика на живо. Целта е да се привлече обществения интерес към важния проблем със замърсяването на нашето Черноморие, за да се повиши чувствителността и личната отговорност на бургазлии и гостите на нашия град към опазването чистотата на морето, плажовете и природата като цяло.\r\nКампанията „Свободни от пластмаса“ на Грийнпийс България и Екологично сдружение „За Земята“ вече гостува в Бургас през месец август тази година, когато легендарният кораб Rainbow Warrior III акостира на Морска гара и бе посетен от близо 2 000 души.", "date": "2017.10.28", "title": "Бургас: Доброволци, обединени от каузата на кампанията „Свободни от пластмаса“, ще осъществят тематично събитие в града по повод Деня на Черно море"}
{"url": "http://www.focus-news.net/news/2017/10/28/2451608/reuters-papata-prizova-es-da-si-varne-edinstvoto-ako-iska-da-ima-badeshte.html", "text": "Папа Франциск призова по време на реч Европейският съюз „да си върне чувството, че е единна общност“, ако желае бъдеще на просперитет и справедливост за всички, предава  Reuters. На речта му присъстваха председателят на Европейския парламент Антонио Таяни и вицепредседателя на Европейската комисия Франс Тимерманс. \r\n„Ако Европейският съюз, сблъсквайки се с кризите, не успее да си върне чувството, че е единна общност, която поддържа и подкрепя всичките си членове, а не само набор от малки групи на интереси, ще се провали не само по едно от най-големите предизвикателства в историята си, но също така и една от най-големите възможности за собственото си бъдеще“, заяви папата. „Частните и националистичните програми рискуват провалянето на смелата мечта на създателите на Европа“, добави той. \r\n„Екстремистките и популистки групи откриват плодотворна почва в много страни, те поставят протеста в сърцето на политическото си послание, без да предлагат алтернатива или конструктивен политически проект“, добави папа Франциск. „За жалост, твърде често виждаме как политиката става форум за  сблъсъци между противостоящи си сили“, добави той. Виктор Турмаков", "date": "2017.10.28", "title": "Reuters: Папата призова ЕС да си върне единството, ако иска да има бъдеще"}
{"url": "http://www.focus-news.net/news/2017/10/28/2451609/afp-prezidentat-na-egipet-naznachi-nov-nachalnik-shtab-na-vaorazhenite-sili-na-stranata.html", "text": "Президентът на Египет Абдел Фатах ас Сиси назначи бившия секретар на министерството на отбраната ген. Мохамед Фарид Хегази за нов началник-щаб на въоръжените сили на страната, предаде  AFP. \r\nНеговият предшественик Махмуд Хегази, който е на поста от март 2014 г. насам, е определен за съветник на президента. Агенция „Фокус“ припомня , че Ас Сиси дойде на власт през 2013 г., изгонвайки президента-ислямист Мохамед Морси, при който бе министър на отбраната. Оттогава въоръжените сили на страната се сблъскват с въоръжената съпротива на ислямистите, ако вече стотици полицейски служители и военни са загинали. Бойните действия в момента се водят единствено в северната част на полуостров Синай, макар и „Ислямска държава“ да има присъствие в Южен Египет и в делтата на река Нил, северно от столицата Кайро.  Виктор Турмаков", "date": "2017.10.28", "title": "AFP: Президентът на Египет назначи нов началник-щаб на въоръжените сили на страната"}
{"url": "http://www.focus-news.net/news/2017/10/28/2451610/anadolu-agency-kmetat-na-ankara-podade-ostavka-sled-23-godini-na-posta.html", "text": "Кметът на Анкара Ибрахим Мелих Гьокчек  обяви, че подава оставка. Той заяви, че тя е била поискана от президента на Турция Реджеп Тайип Ердоган и той е последвал заповедта, предаде  Anadolu Agency.\r\n„Няма място на вреда върху каузата заради лични интереси. В моя случай, заповедите на водача трябва да се спазват“, заяви Гьокчек. Той, след като бе кмет на столицата за 23 години, напусна поста, след призива за това на Ердоган към него и към други два кмета от управляващата Партия на справедливостта и развитието. \r\nПрезидентът също така е поискал оставките на кмета на Бурса Реджеп Алтепе и на Балъкешир Ахмет Едип Угур. По-рано оставки подадоха кметът на Истанбул Кадир Топбаш и на Дюздже Хемхет Келеш.  Виктор Турмаков", "date": "2017.10.28", "title": "Anadolu Agency: Кметът на Анкара подаде оставка след 23 години на поста"}
{"url": "http://www.focus-news.net/news/2017/10/28/2451611/deutsche-welle-mok-obsadi-vklyuchvaneto-na-kibersporta-v-olimpiyskite-igri.html", "text": "Киберспортът може да влезе в списъка на олимпийските дисциплини. Условията за включването му на Олимпийските игри са назовани от МОК на събранието му в Лозана, провело се в събота, 28 октомври, предава  Deutsche Welle  в своята рускоезична редакция.\r\n„За признаването на киберспорта трябва да съществува организация, гарантираща съблюдаването на правилата на олимпийското движение, такива като отсъствие на допинг и манипулации“, пише в официално заявление на Международния олимпийски комитет. По време на срещата в Лозана е отбелязано, че киберспортът демонстрира висок ръст на броя участници, особено сред младежите.  Той може да се разглежда като спортна дейност, защото играчите се готвят и тренират „с интензивност, съпоставима с традиционните видове спорт“. \r\nМОК възнамерява да започне диалог с игралната индустрия, за да може в бъдеще да се върне към въпроса за включването на киберспорта в списъка на олимпийските дисциплини. Според изследователския център „Нюзу“ общо по света с киберспорт се занимават повече от 385 млн. души. Виктор Турмаков", "date": "2017.10.28", "title": "Deutsche Welle: МОК обсъди включването на киберспорта в Олимпийските игри"}
{"url": "http://www.focus-news.net/news/2017/10/28/2451612/martin-shults-neka-v-germaniya-otnovo-se-provedat-izbori-ako-pregovorite-za-sastavyane-na-pravitelstvo-se-provalyat.html", "text": "Председателят на Германската социалдемократическа партия Мартин Шулц заяви, че в страната трябва да се проведат отново парламентарни избори, ако канцлерът Ангела Меркел не успее да формира правителство по време на преговорите с трите потенциални коалиционни партньори, предава Politico.\r\n„Ако преговорите се провалят, трябва да има нови избори“, заяви Шулц, който загуби от Меркел по време на парламентарните избори от миналия месец. В края на септември тя отбеляза четвърта поредна победа на парламентарни избори, но загуби позиции пред крайната десница. Междувременно социалдемократите претърпяха най-голямото поражение в своята история. \r\nСлед като ГСДП съобщи, че няма да бъде отново младши партньор на Меркел в т.нар. „Голяма коалиция“ , единствената възможност пред дългогодишния канцлер е да сключи коалиция между съюза ХДС/ХСС, Свободната демократична партия и „Зелените“ .\r\nШулц заяви, че е „напълно сигурен“, че настоящите преговори на Меркел ще са успешни, но добави, че позицията на партията му е, че дори и те да се провалят, тя няма да участва в ново правителство в сянката на Меркел. „Ние взехме съзнателно решение да се върнем в опозиция, добре осъзнаващи последствията“, добави той.  Виктор Турмаков", "date": "2017.10.28", "title": "Мартин Шулц: Нека в Германия отново се проведат избори, ако преговорите за съставяне на правителство се провалят"}
{"url": "http://www.focus-news.net/news/2017/10/28/2451613/emsc-zemetresenie-s-magnitud-40-e-registrirano-v-rayona-na-vrancha.html", "text": "Земетресение с магнитуд 4,0 по скалата на Рихтер е регистрирано в румънския район Вранча в 16:56 часа местно време (съвпада с българското), показва справка на интернет-страницата на Европейския средиземноморски сеизмологичен център.\r\nЗеметресението е регистрирано на 126 км. северно от Букурещ на дълбочина от 116  км.\r\nНяма данни за жертви и разрушения.  Виктор Турмаков", "date": "2017.10.28", "title": "EMSC: Земетресение с магнитуд 4,0 е регистрирано в района на Вранча"}
