{"url": "http://www.focus-news.net/news/2019/04/07/2643904/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турция призова светът да не допусне Израел да анексира Западния бряг, пише турското англоезично издание  Daily Sabah . \r\nПланът на израелския премиер Бенямин Нетаняху за анексиране на окупираните селища на Западния бряг нарушава резолюциите на Съвета за сигурност на ООН и пренебрегва международното право, заяви говорителят на управляващата Партия на справедливостта и развитието (ПСР) Юмер Челик. \r\n\"Това обещание не само нарушава закона, но и се опитва напълно да го унищожи\", написа Челик в социалната мрежа „Туитър“. \r\n\"Време е международната общност да каже, че ще спре лудостта на Нетаняху\", каза Челик и добави, че позицията на израелския премиер е открита атака срещу ценностите, които съставляват международната общност. \r\nЧелик отбеляза, че Нетаняху е окуражен от хода на американския президент Доналд Тръмп да признае Ерусалим за израелската столица и решението му да признае израелската окупация на Голанските възвишения. \r\nТой продължи, като каза, че израелският премиер очевидно рискува мир и стабилност в Близкия изток и провокира палестинците. \r\nЧелик също призова всички световни сили да осъдят подхода на омразата, използван от Нетаняху. \r\n\"Няма нито една ценност или правна разпоредба, която той [Нетаняху] не е атакувал\", каза Челик и добави: \"Тези, които подкрепят окупацията на други, трябва внимателно да мислят за последиците, тъй като това представлява най-основната заплаха за международното право  и сигурност. \" \r\nНетаняху каза в интервю в събота, че планира да присъедини селищата в Западния бряг, ако бъде преизбран, намалявайки надеждите за израелско-палестинска сделка по отношение на палестинската държава върху земите, окупирани от Израел през 1967 година. Той се хвали, че е \"убедил\" президента на САЩ Доналд Тръмп да признае Ерусалим за столица и да признае израелския суверенитет над Голанските възвишения. \r\n*** В САЩ не очакваха пробива на Владимир Зеленски, пише украинското издание  “Страна“ . \r\nСлед първата победа на Зеленски във Вашингтон се е наложило известно преосмисляне на ситуацията, пише изданието. \r\nФакт е, подобен пробив на „слугите на  народа“ не беше очакван в САЩ. И това беше шок за американците. Което бе усилено от факта, че те просто не знаят какво да очакват от Зеленски. Въпреки опитите на последния да сформира екип от хора, разбираеми за Запада (еврооптимисти като Сергей Лещенко, реформатори, чужденци), отношението към него във Вашингтон е много подозрително,заради  връзките на Зеленски  с Коломойски и слуховете, че той може да влезе в преки преговори с Путин, за да търси решение на проблема с Донбас. \r\nПоследното за „ястребите“ от американското правителство, които ще продължат да усилват конфронтацията с Русия (в която Украйна играе важна роля), е категорично неприемливо. Тези съмнения умело се подгряват от Петро Порошенко. \r\n\"Вашингтон се опитва да внедри идеята, че победата на Зеленски е поражението на САЩ и геополитическата\" загуба на лице \"за Америка. Както, погледнете - дори в Украйна, техният човек (Порошенко) е победен а е победил неясно кой, свързан с Коломойски и вероятно с Путин. Такива разговори получават отклик сред вашингтонските ястреби, които казват, че трябва да се предостави спешна помощ на Петро Порошенко. Например, да се изпратят военни кораби в Крим ”, каза източник в лобистките среди във Вашингтон. \r\nИ наистина, неотдавна НАТО направи изявление, че корабите на Алианса могат да придружават украинските кораби през Керченския проток. \r\n\"Работим по пакет от мерки, които планираме да представим на външните министри. Тези мерки предвиждат засилено наблюдение, по-специално по въздух, докато повече кораби от страните от НАТО ще влязат в Черно море, за да гарантират безопасното преминаване на кораби през Керченския пролив до Азовско море\" , заяви представителя на САЩ към НАТО Кей Бейли Хътчисън на 3 април. \r\nОт друга страна, не всички в Щатите споделят тезата за необходимостта да се спаси \"кучият му син\" Порошенко. \r\nСпоред източника самият Доналд Тръмп е категорично срещу резки действия в украинската посока. И той, и част от обкръжението му, не вижда голяма трагедия в разгрома на сегашния президент и в идването на власт на Зеленски. \r\nТова може да бъде повлияно от мартенската присъда на Пол Манафорт, бившия шеф на предизборния щаб на Тръмп, за когото украинският елит изпрати компрометиращ материал в средата на американска кампания. И удари тогавашния кандидат Доналд Тръмп. \r\nСъдейки по последните му публикации в социалната мрежа „Туитър“, домакинът на Белия дом не е забравил и не е простил. \r\nРязко негативно към Порошенко се отнасят и кръгове, свързани с милиардера Джордж Сорос,. През последните години контролираните от него медии компрометират президента и хората около него. А украинските „пилета на Сорос” активно влизат в обкръжението на  „слугата на народа”. \r\nЛипсата на време може да усложни операцията \"спасяване на Порошенко\". Ако част от американският истаблишмънт може да прокара официалната подкрепа на Порошенко, това  не означава, че ситуацията може да бъде обърната. \r\nЗеленски получи твърде много доверие в избирателите и спечели в повечето региони. Малко вероятно е дори американците да успеят да нарушат тази тенденция за повече от две седмици. Нов инцидент в Керченския проток едва ли ще може да промени ситуацията - обществото съвсем ясно би възприел новия скандал като провокацията на Порошенко, за да остане на власт. А това може да създаде обратен ефект и да намали още повече подкрепата му. \r\nИ точно в този случай Съединените щати ще „загубят лице\" и ще понесат геополитическо унижение. \r\nОт друга страна, едно ново влошаване с Русия може, ако не остави Порошенко на власт, поне сериозно да стесни размаха на Зеленски след възможната му победа. Просто не би му оставило избор за конфронтация с Москва. \r\nВъпреки това, да говорим за 100% изпълнимост на този сценарий не е възможно. На първо място - заради позицията на Тръмп. А също и поради факта, че втори път ще бъде по-трудно да се провокира Русия да предприеме драстични действия в Керченския проток. \r\n*** Предстоящите във вторник избори в Израел като че ли са всичко за премиера Бенджамин Нетаняху – могат да му позволят да продължи или ще го изхвърлят от сцената, коментира в неделното си издание  The New York Times . И все пак, ако те бяха референдум за дейността му, той би бил щастлив, защото можеше и да запази позицията и репутацията си.  \r\nМакар че като време, което е прекарал в премиерското кресло, Нетаняху е съвсем близо до Давид Бен Гурион, най-дългогодишният израелски министър-председател, край него в момента се появяват нови и нови врагове. Той се изправи пред неочакваното предизвикателство, отправено му от Бени Ганц, бившият шеф на армията и войник по професия, който постави знак върху имиджа му, като го обяви за „Г-н Сигурност“ за Израел.   \r\nГлавният прокурор искаше да го привлече под отговорност заради корупция. Той го обвини, че изгодно търгува привилегии  за позитивни новини в медиите. Той го обвини, че изгодно търгува държавни привилегии за позитивни новини.  Набъбна нов скандал. Разкри, че тайно е продал на Египет подводници, снабдени с най-модерни технологии, а след това излъга за сделката. Дори и от средите на неговите десни привърженици и поддръжници  започна да се надига  все повече гняв заради егоцентризма му. \r\nИ все пак, ако изборите във вторник бяха референдум за свършеното от г-н Нетаняху, той щеше с усмивка да натрупа нови точки за името си.   \r\nТой започна политиката на активни контакти с мюсюлманските държави в Африка, по-сговорчиво и дружелюбно влезе в отношения с арабските лидери, сближи се със съюзници от Източна Европа и изгради търговски връзки с Латинска Америка и Азия. Успя да „сложи в джоба си“ признаването от президента Тръмп на Йерусалим за столица на Израел, а само преди две седмици – и на израелския суверенитет над Голанските възвишения.  \r\nВ четвъртък капитализира и разбирателството, което постигна и с президента Владимир Путин – Русия помогна да се пренесат у дома останките на израелски войник, убит в Ливан преди 37 години.   \r\nБени Ганц обаче предлага на избирателите да се фокусират по-скоро върху корупцията, нарцисизма и арогантността, които опетняват постиженията на Нетаняху. Политиката на сегашния премиер на разделение въздейства силно — той умее да противопоставя леви на десни, евреи на араби, религиозното срещу светското, работническата класа срещу богатите, периферните градове срещу Тел Авив, онези, чиито предци избягаха от арабските земи, срещу онези, чиито деди станаха пионери в кибуците.  \r\nНа тази политика Ганц противопоставя свое послание. А то е: съединение и обединение, за да се изцелят раните, като се постави „Израел над всичко“.   \r\n*** Политическият хаос в Лондон означава, че британските депутати в Европейския парламент не са наясно дали ще участват в изборите през следващия месец. Сами попаднаха в капана на лимбото (танц, при който участниците се движат под постепенно спускаща се пръчка или въженце – бел. ред.) – и на Брюксел, пише в репортаж от последния си брой американското списание  The Atlantic . \r\nЖан Ламбер събира багажа си от офиса си в Брюксел, тъй като времето й като представител на Обединеното кралство в Европейския парламент изтича.Камари от книги, папки и кашони, разхвърляни из стаята, са истинското свидетелство за близо двете десетилетия, които тя е служила на лондончани като един от тримата им представители на Зелената партия в Брюксел и Страсбург. При напускането на Великобритания от Ес тя, като още 72 нейни британски колеги, скоро ще остане без работа. Но Брекзит все още не се е случил. А и работата, която трябва да се свърши около самото излиза на Острова от европейските структури, все още е твърде много.  \r\nБъдещето на британските евродепутати представлява само една от множеството неизвестни, с които се е заобиколил самият Брекзит. Все още няма никакви знаци за това как, кога или дали изобщо страната ще се раздели с блока, тъй като датите се променят – първоначалната 29 март се отложи за 12 април. Засега. Подобно на всички останали жители на Обединеното кралство и британските евродепутати са оставени да наблюдават отстрани случващото се в Уестминстър. Те дори не са наясно дали предстоящата среща на върха за Брекзит ще е тяхна последна или, след като правителството ще търси удължаване на срока на действие на Член 50, те ще трябва да се включат в битката за евродепутатски места през май.   \r\nПо думите на Ламбер, „според нас ще напускаме.“, но този танц в стил лимбо е „труден“ и „предизвиква много стрес“, Продължаваме да работим, защото Парламентът не е спрял заради хаоса, в който се намира Великобритания“.  \r\nСъществува реална вероятност, три години след референдума за излизане от Ес, страната да се включи в изборите за Европейски парламент през май. Дали в крайна сметка това ще се случи зависи от готовността на британското правителство да поиска нова отсрочка и промяна в датата до края на юни или пък и до по-късно. Така ще се постигне нов консенсус за премиера Тереза Мей и нейната сделка по Брекзит, тя ще може да организира общи избори и дори още един референдум. Във вторник Мей заяви, че ще потърси възможност за нова промяна в срока след 12 април, за може по този начин да даде на парламента в Лондон още време и да постигне консенсус. Тя дори започна серия от междупартийни разговори с лидера на опозиционната Лейбъристка партия Джеръми Корбин, за да се преодолее създалата се пропаст. И макар че премиерът заяви, че ще настоява за „възможно най-къс срок на новата отсрочка“, за да може Великобритания да избегне изборите в ЕС, в крайна сметка решението ще бъде взето от европейските лидери.   \r\nПодобна отсрочка дори все още не е гарантирана, тъй като тепърва предстои останалите 27 държави, членки на ЕС да се договарят и да постигнат споразумение за евентуален нов срок. Едно нещо обаче е сигурно: поради правни и политически причини Брюксел няма да позволи на Обединеното кралство да остане в блока след 12 април, ако няма гаранции, че то ще участва в изборите. Така на британците ще се осигури представителство на европарламентарно равнище, както и да се даде възможност на гражданите на ЕС да участват в тях.  \r\nВъпреки всичко за Ламбер е ясно – тя не иска да участва, но това не означава, че нейната партия не изготвя списък с кандидати, които да я заместят, когато удари часът.  Същото е положението и в другите британски партии, представени в Европарламента, например евроскептиците също се готвят да издигнат свои кандидати в последната минута.  Независимата група, съставена от британски консервативни и лейбъристки парламентаристи, които напуснаха бившите си партии и регистрирах нова официална политическа партия, за да издигнат свои кандидати за Европарламента. Името на новата формация е \"Промени Обединеното кралство – Независима група\" (Change UK—The Independent Group).", "date": "2019.04.07", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/07/2643873/blagoevgrad-93-svobodni-rabotni-mesta-sa-obyaveni-v-direktsiya-byuro-po-truda-razlog.html", "text": "93 свободни работни места са обявени в Дирекция „Бюро по труда“-Разлог. Това съобщиха за  Радио „Фокус“-Пирин  от дирекцията. 7 от свободните позиции са за специалисти с висше образование. Търсят се двама анестезиолози, двама хирурзи, двама лекари за Спешния център и 1 лекар по инфекциозни болести. За специалисти със средно или по-ниско образование най-голямо е търсенето в сферата на обслужването. Обявени са работни места за 13 камериери, 5 бармани, 8 администратори, продавач-консултанти, касиери и други. Има и свободни позиции за автомонтьор, арматуристи, кофражисти, монтьори, готвачи и перачи, гладачи и шивачи. \r\nНатали СТЕФАНОВА", "date": "2019.04.07", "title": "Благоевград: 93 свободни работни места са обявени в Дирекция „Бюро по труда“ - Разлог"}
{"url": "http://www.focus-news.net/news/2019/04/07/2643879/violeta-toncheva-teatralno-muzikalen-produtsentski-tsentar-varna-darzhavniyat-simfonichen-orkestar-grada-e-sazdaden-na-1-april-prez-1946-godina.html", "text": "Държавният симфоничен оркестър във Варна е създаден на 1 април през 1946 година по идея на диригента Саша Попов. Това каза в интервю за  Радио „Фокус“ – Варна  Виолета Тончева, експерт по връзки с обществеността в Театрално-музикален продуцентски център – Варна. По думите й едва през 1968 година оркестърът се обособява като Държавна филхармония, но всъщност съставът започва своята история в далечната 1913 година, когато е основан любителски симфоничен оркестър от Камерния оркестър на държавното радио. Под диригентството на Камен Найденов този състав участва през 1926 година с голям успех в първите летни музикални тържества в града, които прерастват във фестивала „Варненско лято“.  \r\nВ първите години като ръководители на състава работят последователно диригентите Руслан Райчев, Васил Стефанов, Йоско Йосифов и Константин Илиев. Особена заслуга за професионалното израстване на оркестъра имат диригентите Емил Главанаков, Влади Анастасов, Йордан Маринов и Йордан Дафов. Той поддържа богат репертоар, който включва симфонична музика, кантатно-ораториални произведения от различни композитори, както и много българска музика от различни поколения български творци. Изявите му са свързани с известни инструменталисти като Ифра Ниман, Леонид Коган, Давид Ойстрах, Пабло Казелс, Юрий Буков, Роджиеро Ричи, Минчо Минчев и други. През 1999 година от Държавна опера Варна и Варненската филхармония се сформира Оперно-филхармонично дружество.  \r\nПрез 2010 година Държавната опера възвръща името си и заедно с Драматичния театър „Стоян Бъчваров“ влизат в структурата на Театрално-музикален продуцентски център. \r\nДиана СТОЕВА", "date": "2019.04.07", "title": "Виолета Тончева, Театрално-музикален продуцентски център – Варна: Държавният симфоничен оркестър града е създаден на 1 април през 1946 година"}
{"url": "http://www.focus-news.net/news/2019/04/07/2643875/pazardzhik-11-grada-i-21-sela-ot-oblastta-shte-uchastvat-v-anketno-prouchvane-za-dohodite-i-usloviyata-na-zhivot.html", "text": "Националният статистически институт провежда анкетното проучване „Статистика на доходите и условията на живот 2019“. Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик. Тя обясни, че в периода март – май 2019 г. избрани домакинства ще бъдат посетени от специално обучени анкетьори за провеждане на персонални интервюта и попълване на два въпросника – Въпросник за домакинството и Индивидуален въпросник.  \r\n„Домакинствата са включени в извадката чрез случаен подбор, с който се гарантира представителността на резултатите. При посещенията си в домакинствата анкетьорите ще се легитимират със служебни карти. В Пазарджишка област изследването ще се проведе в градовете Пазарджик, Батак, Белово, Брацигово, Велинград, Костандово, Панагюрище, Пещера, Ракитово, Септември и Сърница, както и в селата Алеко Константиново, Боримечково, Бошуля, Варвара, Гелеменово, Дебръщица, Динката, Дорково, Драгиново, Елшица, Звъничево, Калугерово, Левски, Нова Махала, Овчеполци, Огняново, Панагюрски колони, Пищигово, Радилово, Симеоновец и Юнаците“, уточни Спасова.  \r\nТя допълни, че изследването се провежда паралелно във всички страни от Европейския съюз с обща методология и инструментариум. Получените резултати допринасят за оценка на условията на живот в отделните страни, структурата и разпределението на доходите на домакинствата и участието им в социалния живот на страната. \r\nВаня НИКОЛОВА", "date": "2019.04.07", "title": "Пазарджик: 11 града и 21 села от областта ще участват в анкетно проучване за доходите и условията на живот"}
{"url": "http://www.focus-news.net/news/2019/04/07/2643876/dimitar-argirov-naroden-pevets-chalga-kulturata-v-balgariya-veche-vazpitava-edno-treto-pokolenie-i-kogato-horata-chuyat-avtentichen-folklor-kazvat-che-tova-vsashtnost-ne-e-narodna-pesen.html", "text": "Чалга културата в България вече възпитава едно трето поколение и, когато хората чуят автентичен фолклор, казват, че това всъщност не е народна песен. Това каза за  Радио „Фокус“ – Пирин  Димитър Аргиров, народен певец и син на една от емблемите на македонската песен – Илия Аргиров. „В момента се оказва, че хората са много дезориентирани, защото самите медии, самите фолклорни телевизии бълват много неща, които са далеч от автентичния фолклор. Много хора сега правят народна музика, но аранжиментът е много далеч от автентичния фолклор. Това всъщност е нещо, което на мен много не ми харесва, но пък в крайна сметка това е което хората харесват и което хората „консумират“. Тук може би идва и ролята на самите медии“, каза още Аргиров. Той добави, че много хора ходят по събори или в читалищата, които са „последния страж“ на българското и културата.  \r\n„В различни инициативи взимат голям брой самодейни състави от цялата страна, което е много хубаво. Искам да спомена и ансамблите в България като „Пирин“, „Тракия“, които също свирят народна музика в съвсем автентичен стил. Това, което аз се опитвам, е да правя песни, които звучат по автентичен начин, но с едни малко по-съвременни аранжименти, чрез които да мога да накарам хората да се вдигнат на хоро. Всъщност, за всеки един изпълнител това е най-важното – да радва и зарежда публиката с положителни емоции. При мен нещата са много балансирани – не използвам инструменти, които не са типични за българската народна музика. Честно казано, мисля, че съм на прав път, защото много често хората ми казват след мое участие, че това, което съм изпълнил, е било много хубаво“, допълни Аргиров. Той заяви, че явно пространството е пренаситено от еднотипни неща, защото наистина певците днес пеят едни и същи неща.  \r\n„Особено македонските певци имат – 5-6 песни, които абсолютно всички пеят, и то дори с един и същи аранжимент. Това до някъде омръзна на хората. Аз се старая да правя музика, която, още като чуеш по радиото – преди да съм запял, да си кажеш -т ова е Димитър Аргиров, така, както беше едно време с песните на баща ми“, посочи Аргиров. Според него са много песните, които остават емблематични заради начина, по които ги е изпял Илия Аргиров. „Баща ми е извършвал сериозна дейност по популяризирането на македонският фолклор. Дори сега мога да ви изброя поне 20 песни, които са като негова емблема. Мисля си, обаче, че най-характерната му и най-обичана песен е „Дойди майко, изпрати ме“. След това следват неговата версия на „Лиляно моме“, „Убавото Стойне“, „Де гиди луди млади години“, „Ой, девойче“, „Море кога оди“, „Три пъти поминах“ и много, много други“, подчерта Аргиров. \r\nЛивия НИНОВА", "date": "2019.04.07", "title": "Димитър Аргиров, народен певец: Чалга културата в България вече възпитава едно трето поколение и, когато хората чуят автентичен фолклор, казват, че това всъщност не е народна песен"}
{"url": "http://www.focus-news.net/news/2019/04/07/2643880/sport-remi-za-sreshtata-topalov-radzhabov-v-shamkir.html", "text": "Шахмат: Гросмайстор Веселин Топалов завърши реми с черните фигури двубоя си с представителя на Азербайджан Теймур Раджабов. Срещата е от програмата на седмия кръг в супертурнира по шахмат \"Шамкир Чес\" 2019, който се провежда в азербайджанския град Шамкир. \r\nПартията не даде реален шанс на никого от двамата да я спечели и на 38-мия ход завърши. В крайната позиция Топалов и Раджабов имаха по един топ и три пешки. \r\nВ понеделник е предпоследният осми кръг от международния шахматен турнир. В него съперник на българина ще е китаецът Дин Лижън. \r\nВ този седми кръг имаше и други партии, завършили с ремита. Давид Навара от Чехия подели точки с руснака Сергей Карякин, а индиецът Вишванатан Ананд приключи наравно с Александър Гришчук от Русия.", "date": "2019.04.07", "title": "Спорт: Реми за срещата Топалов-Раджабов в Шамкир"}
{"url": "http://www.focus-news.net/news/2019/04/07/2643881/veliko-tarnovo-sastezanie-za-nay-tezhak-koch-i-nay-tezhak-prach-shte-se-provede-za-prav-pat-tazi-godina-v-ramkite-na-natsionalniya-sabor-na-ovtsevadite-kray-lyaskovets-prez-may.html", "text": "Състезание за най-тежък коч и най-тежък пръч ще се проведе за пръв път тази година в рамките на Националния събор на овцевъдите в България. Наградите за призовите места в двете надпревари ще са по 1000 лева, съобщиха за  Радио „Фокус“ – Велико Търново  организаторите на събитието. В най-новата проява могат да се включат стопани от цялата страна, като единственото изискване е техните животни да са добре отглеждани. \r\nОсмият Национален събор на  овцевъдите в България ще се проведе от 10 до 12 май в района на Петропавловския манастир, край Лясковец. Събитието се организира от Национална овцевъдна и козевъдна асоциация (НОКА), със съдействието на Министерството на земеделието, храните и  горите и подкрепата на Общините Велико Търново, Лясковец и Горна Оряховица. \r\nВъв формата, представящ българското овцевъдство и козевъдство, ще се включат и представители на браншови организации от Европа и Азия. \r\nПрез трите дни на събора ще има изложения на животни и посетителите ще могат да видят чистопородни овце, кози, кучета, месодайни говера и други. Ще бъдат показани още селскостопанска техника и оборудване. Ще има и фермерски пазар с млечни и местни хранителни продукти, кулинарни зони, демонстрации на традиционни занаяти, музейни експозиции, фолклорен конкурс и нестинари. \r\nЕдни от големите атракции ще са фермерските състезания  по ръчна стрижба на овце в петък (10 май), и състезания по ръчно доене, най-тежък коч и пръч и теглене на товари от най-големите коне – тежковози в събота (11 май). \r\nЗаявки за записване за състезанията в различните категории се приемат на тел. 0898 513233, 0884 517151, както и на e-mail info@saborbg.com. \r\nЛуиза ТРАНЧЕВА", "date": "2019.04.07", "title": "Велико Търново: Състезание за най-тежък коч и най-тежък пръч ще се проведе за пръв път тази година в рамките на Националния събор на овцевъдите край Лясковец през май"}
{"url": "http://www.focus-news.net/news/2019/04/07/2643878/desislava-atanasova-gerb-radev-za-koruptsiya-nyama-da-pita-ninova-za-tehnoimpeks-i-yoncheva-za-ktb-ednata-go-izdigna-drugata-beshe-do-nego.html", "text": "Радев, за корупция, няма да пита Нинова за „Техноимпекс” и Йончева за КТБ - едната го издигна, другата беше до него. Това коментира Десислава Атанасова, ГЕРБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nТя заяви позиции по следните теми:  Ще заеме ли позицията на Данаил Кирилов? \r\nБеновска посрещна зам.-председателя на правната комисия в Народното събрание (НС) Десислава Атанасова в студиото с въпроса дали ще заеме председателското място на Данаил Кирилов, който изпълнява нова длъжност. Преди да отговори на въпроса, Атанасова поздрави всички лекари и медицински работници за днешния празник и сподели, че е време да получат удовлетворение от своята висока хуманна професия. Беновска пожела на народните избраници да спомогнат за доброто финансово заплащане на медиците, както и на санитарния персонал. „Искрено се надявам, че екипът на министър Ананиев във времето през тази седмица ще намери възможност да обяви така очакваната от медицинските специалисти методика за тяхното заплащане“, каза Атанасова.  \r\nБеновска отново зададе първия си въпрос към Атанасова - ще заеме ли председателското място на Данаил Кирилов в правната комисия. Зам.-председателя на правната комисия отговори, че досега не са водени разговори за номинации, но за протичане на цялата работа в комисията е необходимо назначаването на председател. Атанасова сподели, че тази сряда имат кръгла маса в парламента, под егида на председателя Кирилов, по повод 140 години от приемането на Българската конституция. Комисията по правни въпроси ще бъде там, ще има лекции и дебати.  Консултативен съвет за корупцията; Миграцията и атентатите; Свободата на медиите \r\n„Утре президентът Радев свиква консултативен съвет по темата „Корупцията по високите етажи на властта“. Вие не сте член на консултативния съвет по национална сигурност, но не може като дългогодишен парламентарист, политик, заместник и изпълняваш в момента длъжност председател на правната комисия да нямате становище този консултативен съвет само тази тема ли трябваше да разглежда“, коментира Беновска. Атанасова отговори, че е добре, че е свикан след една година отново консултативен съвет по национална сигурност, но темата за корупцията трябва да е на дневен ред в обществото и в политиката постоянно. Според нея от значение е и темата за миграцията и вчерашните новини за огромен миграционен натиск на километри от българската граница – вълна от Гърция към Северна Македония. Атанасова изрази надеждата си министър-председателят и министъра на отбраната да са взели всички мерки за охрана, за да не се усети по никакъв начин натиска. Беновска припомни случая в Нова Зеландия с разстрела на невинни хора от фитнес инструктор, на чиито оръжия са били изписани имената на български владетели и исторически събития. Президентът на Турция заявил, че това е насочено към страната и лично към него. „Следваше ли президентът да свика консултативен съвет и по тази тема? Тя някак си в момента е в латентна форма, но не се знае какво развитие ще има и кой седи зад този младеж“, попита Беновска. Атанасова отговори, че изборът на теми е в правомощията на президента, но не знае защо е отчел, че няма опасност от подобна радикализация. Зам.-председателят отбеляза, че сигурността на българските граждани е на първо място по важност и трябва да е в дневния ред на политиците. Беновска припомни, че в коментара си задава няколко въпроса към президента и първият е трябва ли според него български медии, които облъчват България и са носителите на най-важните скандални новини, визирайки Радио „Свободна Европа“ и няколко сайта, които са свързани с разследвания за финансови операции Прокопиев, да бъдат финансирани от „Америка за България“. „Говореше се, че и на вероизповеданието трябва да се спре външното финансиране, говореше се, че и на съдебната система трябва да ѝ се спре външното финансиране. Не смятате ли, че след този случай трябва отново да върнете към въпроса – медиите, вероизповеданието и съдебната система трябва ли да бъдат финансирани от външни източници?“, попита Беновска. Атанасова отговори, че по тази тема трябва общо законодателно становище, но не знае дали при наличието на една парламентарна сила, която намира себе си за извънпарламентарна опозиция, дебатът е възможен, защото ако една българска свободна телевизия се финансира от БСП, то за много други медии се поставят подобни въпроси. Атанасова отбеляза, че най-полезното от тези скандали е било да се разбере, че има свобода на словото и ако има цензура скандалите е нямало да бъдат публично достояние. Беновска обясни, че ако има свободна на словото и президентът Радев е стожер и защитник на свободата на словото, той не би ѝ отнел акредитацията за президентството с мотиви за несъобразяване с журналистическата етика. Зам.-председателят на правната комисия изрази изненадата си от този факт, защото именно президентът Радев многократно е заявявал, че трябва да има повече информация и достъп на медиите до всичко, което касае българското общество. Беновска подчерта, че иска да му зададе тези въпроси очи в очи и да чуе отговорите му, но това отнемане е вид цензура от негова страна. „Смятам, че е недопустимо и че той ще ревизира решението си. Надявам се, че все пак, неговите съветници и медийни такива няма да допуснат“, коментира Атанасова, но Беновска я прекъсна и сподели, че според нея те са го посъветвали и не е взел сам решението, защото това продължава вече втора година – от първия му ден като президент. „Истински съм изненадата, че прокламаторът на свободата на словото е отнел акредитацията на един от водещите журналисти“, заяви Атанасова. Беновска смята, че критичният ѝ тон към него е причината за отнемане на акредитацията. Зам.-председателят на правната комисия сподели, че не разбира с какво водещата е нарушила журналистическата етика или да е имало публичен скандал по време на неговия мандат, освен няколко потулени в социалните мрежи по повод колата на г-жа Радева и катастрофата в Харманли. Водещата подчерта, че коментарите и въпросите ѝ се базират на факти и не са клюки, а когато един сайт е атакувал него и по това време приятелка Десислава, тя е призовала да ги оставят намира, защото е напълно приемливо двама хора да се влюбят. „Аз не приемам, че политик, особено на тази позиция, ще си позволи подобно нещо. За политиците не бива да има нито неудобни въпроси, нито необосновани отговори“, заключи Атанасова.  „Техноимпекс“ и корупционните сделки; Елена Йончева, Корнелия Нинова, Михаил Миков и Лозан Панов \r\n„Трябва ли президентът Радев да попита също така Корнелия Нинова да даде обяснение за фалита на „Техноимпекс“ – тема, която тя премълчава и на моите въпроси също не отговаря вече втора година, да обясни независимо, че апартаментите ѝ са купени преди доста години - техните цени и начина на закупуване, след като разплитаме толкова апартамент-гейт да видим ѝ нейните как стоят. Второто, което моля президента Радев да попита Нинова и да получим обяснение, е как се случи така, че водачът на листата на БСП за Евроизборите е свързана с финансиране от КТБ и с пари, които са минавали през офшорни сметки и тя ли е този светъл пример, който ще представлява България в ЕП от името на БСП, вместо Сергей Станишев – председател 3 мандат на втората по големина партия?“, попита Беновска. Атанасова отговори, че може би президентът може да внесе яснота по втория въпрос, защото Елена Йончева е била част от неговия екип в президентството. Беновска попита дали той я е проучил преди да я назначи. Зам.-председателя на правната комисия смята, че е така, макар че дълго време част от екипа му е бил лишен от достъп до класифицирана информация, но вероятно не се дължи на този факт незнанието какви средства е притежавала Йончева и как е осъществявала дейността си на журналист в Телевизия „ТВ7“. Водещата коментира, че това, което казва Атанасова подсказва, че президентът Радев няма интерес и полза да повдигне този въпрос на консултативния съвет по национална сигурност, защото тогава трябва да отговори лично защо и как се е спрял на нея. Атанасова заяви, че си пожелава някой колега на Беновска да постави тези въпроси утре след консултативния съвет. Водещата подчерта, че тези въпроси трябва политиците да ги зададат и тези, които са на съвета, ако наистина корупцията ще се разглежда от всички страни. Зам.-председателят на правната комисия се съгласи и заяви, че темата за корупцията е с дълги корени и по повод въпроса на Беновска за Нинова и „Техноимпекс“ тя припомни, че БСП са написали книга „Корупцията“ за всички сделки по приватизацията и са посочили сделката за „Техноимпекс“ като един от символите на корупцията. „Всяка партия си избира лидера. Много неща са казани за г-жа Нинова. След като са преценили, че това е лидер, достоен за столетницата, а водачът на тяхната листа – първо, че не е свързан с партийната им структура и с партията изобщо и е гражданска квота, едновременно с това говорител на партията и обвинен за пране на пари“, коментира Атанасова. „Не смятате ли, че президентът утре трябва да зададе и въпроса абсолютно фронтално на Корнелия Нинова - предлагани ли са милиони - било 30, било 3, на Михаил Миков, бившия председател на БСП, за да освободи позицията за Корнелия Нинова?“, попита Беновска. Атанасова заяви, че е убедена, че този въпрос няма да бъде зададен, защото Нинова е лидерът, който е постлал червената пътека на Радев и освен това консултативният съвет ясно съвпада с действията на БСП и внасянето от тях на подписки за отстраняването на Пламен Георгиев и Антон Славчев – зам.-председател на комисията. „Смятам, че президентът и БСП за пореден път са в синхрон и това ще бъде поводът БСП да се върнат в пленарната зала“, заяви Атанасова. „Радев няма ли да отведе временно от длъжност председателя на Върховния касационен съд Лозан Панов, докато не стане ясен казусът с придобиването на апартамент от неговата настояща съпруга. Второ – защо две години си прави оглушки за политическите речи на Лозан Панов в Светая Светих на съдебната система и не на последно място – това е публична тайна за лобистките тълкувателни решения на Върховния касационен съд в полза на приближени по интереси и по политики на Лозан Панов?“, попита Беновска. Атанасова смята, че отговори няма да бъдат дадени, а повод за този консултативен съвет и внасянето на искането от страна на БСП е те да намерят причина да се върнат в НС и да участват в законодателната дейност. Беновска попита защо биха искали при положение, че получават заплати. Атанасова припомни, че 2 месеца не са в парламента, но взимат 1/3 от възнагражденията си. Тя сподели, че се надява да бъдат използвани за благотворителни каузи, както са поели този ангажимент.  \r\n„Озаглавих нашия разговор – „За ГЕРБ – разпънат на кръст или към върха“, каза Беновска. Зам.-председателят на правната комисия изрази надеждата си пътят да е към върха и вече 10 години традиционно е отреден за ГЕРБ от българския избирател, но сега ще бъде изключително тежко, но не само заради надпреварата и заради всичко, което се случва и претърпените щети. „Важно е, че успяваме да намираме сили да се извиним, да вземем поука, да се смирим, да поправим“, заключи Десислава Атанасова.  \r\nТака завърши разговорът между Десислава Атанасова и Илиана Беновска в седмичното обзорно политическо предаване „Беновска пита“ по „Канал 3“ на 7 април 2019 година.", "date": "2019.04.07", "title": "Десислава Атанасова, ГЕРБ: Радев, за корупция, няма да пита Нинова за „Техноимпекс” и Йончева за КТБ - едната го издигна, другата беше до него"}
{"url": "http://www.focus-news.net/news/2019/04/07/2643882/plovdiv-tsvetna-art-instalatsiya-shte-stane-chast-ot-aylyak-parad-na-4-may.html", "text": "Цветна арт инсталация ще стане част от „Айляк парад“ в Пловдив, който ще се състои на 4 май. Това съобщиха от  Фондация „Пловдив 2019“ . Произведението ще бъде създадено в рамките на специална работилница, която ще се проведе от 10 до 12 април в ОУ „Петър Берон“, с начален час 17.00. В нея могат да се включат участници на възраст между 16 и 60 години без ограничения в професионалния им опит. За изработката на инсталацията със собствено ноу-хау пристигат от Италия партньорите на проекта от Stalker Teatro. Заедно с участниците те ще разработят форма от триметрови стикове, които по време на парада чрез хореография ще образуват разноцветна фигура. Минувачите ще имат възможност да се включат в колективен пърформанс, преминавайки през и под фигурата. Работилницата е част от подготовката за голямото издание на „Айляк парад“, който ще премине по Главната пешеходна улица в началото на май, като акцент в програмата на „Пловдив – Европейска столица на културата“. В рамките на подготовката продължават да се провеждат всяка събота и неделя от 13.00 до 17.00 часа лаборатории за изработка на костюми и маски. Те се случват в СКЛАД – ул. „Екзарх Йосиф“ 16  и са отворени както за индивидуални участници, така и за семейства с деца и организирани групи. Записванията участие в работилниците се осъществяват на телефон 0887401361, Пламен Георгиев. \r\n„Aйляк Парад“ е проект на Фондация „ЖАР театър-изкуство-култура“, който се осъществява в партньорство с Handmade parade, Великобритания; Stalker Teatro, Италия; Народно читалище (НЧ) „Възраждане ’1983“ – Пловдив, НЧ „Младост ’1983“ – Пловдив, НЧ „П. Р. Славейков ’1908“ – Пловдив, НЧ „Назъм Хикмет ’1922“ – Пловдив, НЧ „Н. Вапцаров ’1928“ – Пловдив, КСУ „Олга Скобелева“ и др.", "date": "2019.04.07", "title": "Пловдив: Цветна арт инсталация ще стане част от „Айляк парад“ на 4 май"}
{"url": "http://www.focus-news.net/news/2019/04/07/2643877/plovdiv-zhiteli-na-s-voyvodinovo-izlizat-za-da-izrazyat-nedovolstvoto-si-sreshtu-uslovnite-prisadi-na-dvamata-mazhe-prebili-voennosluzhesht-prez-yanuari.html", "text": "Жители на с. Войводиново излизат, за да изразят недоволството си срещу условните присъди на двамата мъже, пребили военнослужещ през януари. Това каза за  Агенция „Фокус“  кметът на община Марица Димитър Иванов. „Кметът на с. Войводиново ми се обади, че хората ще протестират. Аз съм далеч и не успях да отида. Това е в знак, че хората застават зад нас и не са съгласни с връщането на ромите във Войводиново“, подчерта той.  \r\nЖителите на селото излязоха на протест заради условните присъди, които съдът определи на двамата мъже, пребили военнослужещ в началото на януари тази година. Протестиращите настояват съдът да отмени присъдите и да върне делото за ново разглеждане.", "date": "2019.04.07", "title": "Пловдив: Жители на с. Войводиново излизат, за да изразят недоволството си срещу условните присъди на двамата мъже, пребили военнослужещ през януари"}
{"url": "http://www.focus-news.net/news/2019/04/07/2643883/varna-dmitriy-gluhovski-dobromir-baychev-zherom-ferari-saulyus-shaltyanis-i-taye-selasi-shte-se-sastezavat-evropeyska-literaturna-nagrada-dimitar-dimov.html", "text": "Петимата финалисти в първото издание на Европейска литературна награда „Димитър Димов“ в рамките на на Фестивала „Варна Лит“ са руснакът Дмитрий Глуховски с „Текст“, българинът Добромир Байчев с „Глиненият цар“, французинът Жером Ферари с „Проповед за падането на Рим“, литовецът Саулюс Шалтянис с романа „Дневникът на еврейската принцеса“ и британката Тайе Селаси с романа „Отивам си е възвратен глагол“. Това съобщиха  организаторите от фестивала . Победителят ще бъде обявен на официална церемония от 19.00 часа на 29 май в Градска художествена галерия „Борис Георгиев“ – Варна и ще получи наградата лично.  \r\nЕвропейска литературна награда „Димитър Димов“ се връчва за първи път през 2019 г. по повод 110-ата годишнина от рождението на известния български писател, признат и превеждан на десетки езици, сред които испански, френски, китайски, японски, монголски и др. Наградата има за цел да отличава романи с висока художествена стойност от български и чуждестранни автори от континента Европа, издадени на български език в рамките на съответната календарна година. Това е и първата награда, за която се състезават едновременно родни и чуждестранни автори, издадени на български. Конкурсът има само една категория – роман, и само една награда – първа, в размер на 10 000 лв. и специално изработена тематична статуетка.  \r\nВ първото издание на Европейска литературна награда „Димитър Димов“ 21 родни издателства предложиха общо 39 романа, публикувани на български през 2018 г.", "date": "2019.04.07", "title": "Варна: Дмитрий Глуховски, Добромир Байчев, Жером Ферари, Саулюс Шалтянис и Тайе Селаси ще се състезават Европейска литературна награда „Димитър Димов“"}
{"url": "http://www.focus-news.net/news/2019/04/07/2643885/nedelya-s-patni-intsidenti-obzor.html", "text": "Пътни инциденти белязаха неделния ден. Пътят Айтос – Карнобат бе временно затворен до неделя сутринта, заради тежка катастрофа късно в събота. При катастрофата загина мъж, а друг е с опасност за живота. Във Варна автобус от градския транспорт при извършване на ляв завой преминава през разделителна ограда на платната на ул. \"Вярност\", блъска два автомобила \"Форд\" и \"Фолксваген\", които изчакват на светофара, продължава движението си и се блъска и в стената на къща, встрани от улицата. \r\nПо първоначални данни до 14.30 часа в болница са откарани водачът на автобуса, контрольорът и още петима граждани, сред които две деца на 7 и 14 г. По-късно стана ясно, че общо 10 са пострадалите, на които е оказана медицинска помощ в болница. В болничното заведение след обяд са откарани още 3 деца на възраст между 10 и 13 г. 7-годишното дете е с мозъчно сътресение, а останалите деца са с различни контузии на ръце, крака или гръден кош. Няма опасност за живота им и всички са освободени за домашно лечение.  42-годишна жена, водач на лек автомобил \"Фолксваген\" е с комоцио и контузия на гръден кош, също е освободена за домашно лечение. За наблюдение в отделение \"Неврохирургия\" е настанена 62-годишна жена, с комоцио. Продължават изследванията и прегледите на 45-годишния водач на автобуса, чиято проба за алкохол е отрицателна. \r\nОсвен тази катастрофа във Варна е регистрирана и друга - между лек автомобил и такси. Вследствие на инцидента пътник от таксито е със счупена ръка.  \r\nВ последния ден на седмицата се преобърнаха и два тежкотоварни автомобила. Единият на автомагистрала „Хемус“ в посока Варна, а другият на пътя Плевен – Бяла в района на село Масларево. Не са регистрирани пострадали хора, но обърнатите ТИР-ове временно затрудняваха трафика. \r\nДеница КИТАНОВА", "date": "2019.04.07", "title": "Неделя с пътни инциденти (ОБЗОР)"}
{"url": "http://www.focus-news.net/news/2019/04/07/2643887/varna-proletno-pochistvane-shte-se-provede-v-grada-na-13-april.html", "text": "Традиционното пролетно почистване ще се проведе на 13 април на територията на община Варна. Това съобщиха за  Радио „Фокус“ – Варна  от сектор Сектор „Екологичен контрол” към Общината. Приоритет ще бъдат паркове, междублокови пространства, детски и спортни площадки и други обществени територии. Гражданите се приканват да събират отпадъците разделно: в черните чували – смесени битови отпадъци, в жълтите чували – хартиени, пластмасови и метални опаковки, в зелените чували – стъкло. Събраните битови отпадъци трябва да се поставят в контейнерите за битов отпадък, а отпадъците от опаковки – в съдовете за разделно събиране.  \r\nВ рамките на инициативата е създадена организация за кампанийно разделно събиране на едрогабаритни отпадъци от домашни ремонти. В тази връзка във всички райони са определени места, на които на 13 и 14 април гражданите ще имат възможност безплатно да предават едрогабаритни отпадъци, в количества до 2 кубични метра - площад „Лаврентий“, кръстовището на улиците „Братя Миладинови“ и „Оборище“, паркингът зад блок 20 на ул. „Роза“, паркингът пред блок 51 в квартал „Чайка“, паркингите пред бл. 28 в ж. к. „Трошево“, до блок 68 в ж. к. „Възраждане“ III, до блок 207 в район „Владислав Варненчик“, ул. „Кирил и Методий“ до Бункера и до детската площадка на ул. ул. „Боровец“ в квартал „Галата“. Подробни указания за местата, които са включени в кампанията за почистване, и помощни материали (ръкавици и чували) могат да се получат на място. \r\nДиана СТОЕВА", "date": "2019.04.07", "title": "Варна: Пролетно почистване ще се проведе в града на 13 април"}
{"url": "http://www.focus-news.net/news/2019/04/07/2643886/dobrich-tsvetan-tsvetanov-vrachi-chlenski-karti-na-gerb-na-139-novoprieti-chlenove-ot-selo-zarnevo.html", "text": "Зам.-председателят на ГЕРБ връчи членски карти на партията на 139 новоприети членове на ГЕРБ от село Зърнево (област Добрич), в което живеят близо 1200 души. Това съобщиха от пресцентъра на  ПП ГЕРБ . Събитието, на което Цветан Цветанов връчи картите, се проведе в село Зърнево и на него присъстваха народните представители вицеадмирал Пламен Манушев и Даниела Димитрова, Шерин Вели – заместник-областен управител на Шумен, Симеон Симеонов – общински ръководител на ГЕРБ-Тервел, Ешреф Ешреф – кмет на община Никола Козлево, Кина Драгнева – областен организационен секретар на ГЕРБ-Добрич, Красимир Николов – зам.-областен управител на Добрич и общински ръководител на ГЕРБ-Добрич, Живко Желязков – зам. областен управител на Добрич, членове на областното ръководство на ГЕРБ и общинските ръководители в област Добрич. \r\n„Много важно е да съхраним духа си и традициите. Важно е да помним това, което са завещали нашите деди –  че ние сме една прекрасна страна с многообразие от различни етноси и когато сме заедно сме много по-силни, отколкото всеки един поотделно. Затова винаги сме били за толерантността, за диалога. Това сме доказвали през всичките тези години със стъпките в изграждането на политическа партия ГЕРБ“, каза в присъствието на близо 200 души Цветанов. \r\n„ГЕРБ показа с политиките си, че не дели общините на наши и ваши. Пример за това е Община Тервел, която е с кмет от БСП и с председател на Общинския съвет от ГЕРБ. Ние в момента полагаме максимални усилия с подкрепата на правителството да се реализира инвестиция в размер на близо 2,3 млн. лв.“, заяви Цветан Цветанов. \r\n„Община Тервел полага усилия, за да се справи с всяко предизвикателство. Но е важно и да имаш партньор, на когото можеш да разчиташ. Затова искам да отчета съществената заслуга на премиера Борисов. Като министър-председател на България вече трети мандат той не дели общините на наши и ваши, а се старае с възможностите на държавата да подпомага всяко едно населено място в страната“, посочи Цветанов. \r\n„Инфраструктурата в различните населени места в страна се модернизира и благодарение на европейската солидарност. Когато държавата е стабилна, ние даваме възможност на повече европейски средства да достигат до България, а те на свой ред осигуряват и европейски облик“, обясни зам.-председателят на ГЕРБ. Той пое ангажимент в първата посетителска група в ЕП, която ще бъде организирана след европейските избори, да има представители от село Зърнево, от община Тервел и от община Никола Козлево. \r\nОбщинският ръководител на ГЕРБ в Тервел Симеон Симеонов, който е и председател на Общинския съвет, заяви, че в община Тервел са се случили много добри неща, откакто държавата се управлява от ГЕРБ. „От днес с тези нови членове ГЕРБ в община Тервел става по-многобройна, по-силна. За пореден път ГЕРБ доказва, че е национално отговорна партия, която не дели етноси и религии. На това се дължи силата на партията“, посочи той. Симеонов съобщи, че освен чрез европейски средства, през последните 20 месеца правителството подпомогна Община Тервел с общо 2 000 000 лв., част от които бяха вложени в обновяването на общинския музей, градския площад и в изграждане на обреден дом в общинския център, а за друга част от средствата се провеждат обществени поръчки и предстои изпълнение на проектите.", "date": "2019.04.07", "title": "Добрич: Цветан Цветанов връчи членски карти на ГЕРБ на 139 новоприети членове от село Зърнево"}
{"url": "http://www.focus-news.net/news/2019/04/07/2643686/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Неочаквана засада забавя пътя на Халифа Хафтар към Триполи, пише авторитетният американски вестник  The New York Times . \r\nНеговите войници постигнаха споразумение с местните лидери в град Завия в четвъртък, за да завземат града без нито един куршум, но друга фракция на Завия очевидно имаше други идеи, а рано в петък сутринта те заобиколиха и плениха повече от 100 бойци на Хафтар заедно с оръжията им - отново, без да изстрелят нито един куршум, според местните жители и видеозаписи. \r\nДен след изненадващото му придвижване до покрайнините на Триполи, напредването  на фелдмаршал Хафтар почти спря, което предполага, че може да предстои продължителна и тежка битка. \r\nКоалиция от съперничещи си милиции и обратът в Завия показаха нетрайния характер на съюзите между въоръжените групировки, които поеха контрола над Либия след Арабската пролет през 2011 г \r\nГенералният секретар на ООН Антонио Гутериш пристигна тази седмица в Либия, очаквайки да помогне за свикване на мирни преговори между тези съпернически милиции. Вместо това той се срещна в петък с Хафтар и обяви след това, че напуска с \"дълбока загриженост и натежало  сърце\". \r\n\"Все още се надявам, че ще бъде възможно да се избегне кървава конфронтация в и около Триполи,\" каза г-н Гутериш в изявление. \"Каквото и да се случи, ООН ще останат ангажирани, аз ще остана ангажиран, за да подкрепим либийския народ.\" \r\nХалифа Хафтар - 75-годишен бивш офицер от армията на полковник Муамар Кадафи, който избяга от него обяви през 2014 г., че възнамерява да възстанови реда в Либия като новия  „силен човек“ в страната. \r\nОтне му три години, за да победи коалиция от ислямистки милиции за контрола над източния град Бенгази. Но той получи голяма подкрепа от Египет и Обединените арабски емирства, а по-късно от Русия и Франция. След като пое Бенгази, той разчита на комбинация от превъзходни ресурси и местни сделки за установяване на свободен контрол върху голяма част от източната част на Либия. \r\nХафтар първоначално се представял като борец срещу политическия ислям във всичките му форми. Но той също така е сключил съюзи с някои саудитски ултраконсервативни ислямистки милиции, които размиват всякакво чувство за граница между светските и религиозните сили. \r\nВ четвъртък, неговите сили започнаха кампания, насочена към завземането на Триполи. Градът е под привидното управление на безсилното правителство на националното съгласие, подкрепено от Организацията на обединените нации, и под практическото управление на различни автономни милиции. Много от тях се занимават с изнудване, контрабанда на мигранти и други престъпни дейности, а някои имат връзки с мощни регионални милиции в градовете Зинтан и Мисрата. \r\nТъй като тези сили сега формират свободен алианс, за да спрат Хафтар, жителите на Триполи се запасяват с храна и гориво в очакване на продължителна борба. Опашките пред бензиностанциите станаха огромни, а водачите често чакат повече от час и половина, за да напълнят резервоарите си. \r\nИмаше съобщения за спорадични сражения на няколко места извън града в петък. Но необичайно силен дъжд в петък следобед наводни улиците и забави движението на войските. \r\nВ най-значимата промяна в бойните линии, силите на фелдмаршал Хафтар обявиха, че са окупирали неработещото международно летище в Триполи, унищожено от сраженията през 2014 г. Един от жителите потвърди в телефонно интервю, че войниците на Хафтар са завзели района, който е на 50 километра от центъра на града. \r\nВерните на правителството сили заявиха, че са си върнали контрола на летището, което често минава от едни ръце в други през последните осем години. \r\n„Това ще е бавна битка“, казва Емад Бади, базиран в Лондон учен, който следи сраженията. \"Ще наблюдаваме променливи съюзи и всяко място, което контролират, може да не го контролират повече от ден\", каза той, припомняйки си за пленяването на силите на Хафтар в Завия. \r\n*** Ескалиращият конфликт в Либия заплашва да разстрои глобалното снабдяване с петрол в момент, когато цените се повишават и увеличава вероятността САЩ да подновят освобождаването от санкции на  някои купувачи на ирански петрол, пише авторитетният американски вестник  The Wall Street Journal . \r\nТези намерения на администрацията на Тръмп идват на фона на офанзивата на съперника на властта в Либия за да поеме контрола върху либийската столица, което потенциално застрашава възстановяването на добива на петрол в страната след дългото спиране на производството. \r\nПотенциалният срив в Либия подкопава плановете на САЩ за намаляване на доставките на петрол от Иран и Венецуела до нула. Цените на петрола продължават да растат от началото на годината, когато ОПЕК и коалиция от страни, ръководени от Русия, започнаха да намаляват производството, за да въздействат на свръхпредлагането на суров петрол. Резултатът е повече от 25% увеличение на цената на петрола сорт „Брент“ – глобален показател за цените на черното злато, от 1 януари насам. \r\n„Либия отново е изложена на риск“, заяви американски високопоставен представител, чиято роля включва наблюдение на напредъка на санкциите в Иран. \"Не можем да си позволим инцидент на петролния пазар.\" \r\nПрез последната година Либия утрои производството на петрол до 1,3 милиона барела дневно, включително чрез неотдавнашното откриване на най-голямото петролно находище в страната - Шарара. Фелдмаршал Халифа Хафтар, чиято милиция се опитва да превземе Триполи, след като пое контрола над повечето либийски петролни съоръжения, опита миналата година да блокира износа. \r\nБелият дом е в трудната позиция да се опита да балансира две групи санкции срещу големите петролни страни. През ноември САЩ наложиха санкции върху иранския петрол и предостави освобождавания на осем държави, което им позволява да продължат да купуват от Ислямската република. \r\nПрез януари САЩ забраниха покупките на петрол от венецуелския режим на Николас Мадуро. \r\nСъображенията на САЩ за удължаване на разрешението за някои от иранските купувачи на петрол, както и усилването на натиска срещу Ислямската революционна гвардия в Иран, подчертава прагматичния характер на усилията за санкции. \r\nВъпреки че се стреми да ограничи намесата на Техеран в Близкия изток, администрацията на Тръмп също се опитва да предотврати повишаването на цените на петрола, което може да навреди на американските потребители. \r\nДори преди размириците в тази седмица в Либия, Белият дом започна да обмисля удължаване на освобождаванията, които ще започнат през май. \r\nОчаква освобождаване от санкции за Италия, Гърция и Тайван, защото те са спрели да купуват от Иран. Всяко освобождаване на останалата група - Китай, Индия, Турция, Южна Корея и Япония - ще позволи закупуването на петрол, но в по-малки количества от тези, разрешени миналата есен. \r\nДържавният департамент отказа  коментар по въпроса. \r\nСпоред Джоузеф Макмониъл, енергиен анализатор, тези намерения  вероятно ще намалят износа на ирански петрол с 200 000 барела дневно, от 1 милион барела дневно. \r\nВсе пак Вашингтон стигна до заключението, че в средносрочен план петролният пазар може да се справи със загубата на иранския  и венецуелския  петрол, благодарение на нарастващия износ на САЩ и Ирак. \r\n*** Премиерът Бенямин Нетаняху каза, че е дал ясен сигнал на президента Доналд Тръмп, че не е готов да евакуира  „дори един човек“ от селища на Западния бряг в интервю пред телевизионния Канал 13, цитирано от израелското англоезично издание  The Times of Israel . \r\n\"Знам какво казах: Kазах, че не може да бъде премахнато дори едно селище, и [Израел настоява] за нашия постоянен контрол над цялата територия на запад от Йордан\", каза Нетаняху. \r\nЗапитан в интервюто, записано в сряда, дали е уточнил това пред Тръмп лично, Нетаняху каза, че е заложил същите позиции пред Тръмп и пред бившия американски президент Барак Обама. Той уточни, че е посочил на Тръмп, че няма да евакуира „дори един човек“ от заселническите общности. \r\nАко САЩ възнамеряват да се противопоставят на тези позиции, посочи той, това споразумение няма да е жизнеспособно. \"Що се отнася до мен, [евакуацията на поселенията] няма да бъде там [в плана], а ако е [в плана], няма да се случи.\" \r\nТръмп, каза той, \"е най-добрият приятел, който Израел е имал\" в Белия дом, и уважава неговата позицията , \"както и аз  уважавам неговата“. \r\nНа въпроса дали очаква американската администрация да признае израелския суверенитет над Западния бряг като Голанските възвишения миналия месец и защо не настоява Тръмп да одобри суверенитета на Израел над селищата, Нетаняху каза: “Изчакайте до следващия мандат“. \r\n\"Всички селища, без изключение, тези, които са в блокове и тези, които не са, трябва да останат под израелски суверенитет\", каза Нетаняху, добавяйки, че това \"в крайна сметка\" ще се случи. \r\nНад 400 000 евреи живеят в селищата на Западния бряг. Други 200 000 души живеят в кварталите на Източен Йерусалим, анексирани от Израел след войната през 1967 година. \r\n*** Водещият на новини в германския телевизионен канал ZDF Клаус Клебер обяви, че Русия „е нахълтала“ в Естония, пише вестник  „Известия“ .  \r\nСпоред думите на водещия новинар армиите на САЩ и страните от Европейския съюз са се насочили към дадената територия, за да „изгонят подразделенията на руските въоръжени сили, които са настъпили в нея, както се е случило с Крим преди няколко години“.  \r\nВсе пак, малко по-късно самият Клебер е заявил, че подобна ситуация не е имало изобщо и е помолил зрителите на телевизията да не се тревожат. Той им е обяснил, че „Това не е истина. Просто имидж. И въпреки всичко напълно реалистичен“, предава РИА „Новости“, цитирана от всекидневника. После водещият е обяснил колко важна е „въздържащата“ роля на НАТО. Той е изтъкнал, че мирът на европейския континент се дължи именно на алианса. \r\nТази емисия от „новини“ е възмутила руският телевизионен водещ Владимир Соловьов, който написал в социалната мрежа Instagram, че „подобна модерация на държавния канал на ФРГ е провокация, излязла от Гьобелсовата кутия.“  \r\nНа 5 април полският външен министър Яцек Чапутович заяви, че държавите, членки на НАТО гледат на Русия като на главна заплаха. Москва неведнъж е отбелязвала, че алиансът сам себе си плаши с несъществуваща „руска заплаха“, като така си поставя за цел да натрупва военна сила по границата с Руската федерация. Кремъл припомня, че ще е длъжен симетрично да отвърне на растящата опасност.   \r\nОт вестника припомнят, че Крим влезе в състава на Русия през 2014 година след референдум, на който мнозинството от жителите на полуострова изразиха желание  да се присъединят към Федерацията", "date": "2019.04.07", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/07/2643874/tass-velikobritaniya-reshitelno-osazhda-stroitelstvoto-na-izraelski-poseleniya-na-zapadniya-bryag.html", "text": "Великобритания решително осъжда продължаващото изпълнение на плановете на Израел за изграждане на нови селища на Западния бряг. Това съобщи в неделя заместник-министърът за Близкия изток Марк Фийлд, информира пресслужбата на британското външно министерство, цитирана от  TACC . \r\n\"Обединеното кралство категорично осъжда по-нататъшното изпълнение от страна на израелските власти на планове и конкурси за изграждане на нови селища в Западния бряг\", каза той, отбелязвайки, че \"според международното право тези селища са незаконни и заплашват жизнеспособността на двудържавното решение на израело-палестинския конфликт\". \r\n\"Призовавам Израел да спре подобни контрапродуктивни действия и всички страни да се ангажират да положат допълнителни усилия за де-ескалация на сегашното напрежение и създаване на благоприятни условия за установяване на справедлив и траен мир\", добави говорителят на външното министерство. \r\nИзраелският премиер и министър на отбраната Бенямин Нетаняху по-рано обеща да разшири суверенитета на Израел към еврейските селища в окупираните палестински земи на Западния бряг. \r\nРезолюция №2334 на Съвета за сигурност на ООН от 2016 г. изисква от Израел да преустанови дейностите по заселване на Западния бряг, но израелското правителство отказа да се съобрази с разпоредбите на документа. През изминалия половин век, откакто еврейската държава придоби контрол над Западния бряг, Израел е построил около 120 населени места, които се считат за една от основните пречки за възобновяването на мирния процес с палестинците.  Юлиян Марков", "date": "2019.04.07", "title": "ТАСС: Великобритания решително осъжда строителството на израелски поселения на Западния бряг"}
{"url": "http://www.focus-news.net/news/2019/04/07/2643687/predstoyashti-sabitiya-v-stranata-za-7-april-agentsiya-fokus.html", "text": "От 11.00 часа в Централата на партията (пл. „България“ 1, НДК, Административна сграда, ет.17) ПП ГЕРБ ще представи слогана си за предстоящата предизборна кампания за европейския вот на 26 май тази година. \r\n*** \r\nОт 09.00 часа в  Софийския университет „Св. Климент Охридски“ ще се проведе кандидат-студентски изпит по български език и литература. От 12.00 часа започват изпитът по теология – устен, и събеседване за специалност „Музикални медийни технологии и тонрежисура“. \r\n*** \r\nОт 9.00 часа в манастира „Св. апостоли Петър и Павел“ Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия. \r\n*** \r\nВ 11.00 часа „Коалиция за България“ ще се регистрира в Централната избирателна комисия (ЦИК) за участие в предстоящите избори за Европейски парламент.  \r\n*** \r\nОт 11.00 часа в Националния военноисторически музей ще се проведе образователна програма „Животните на фронта“. \r\n*** \r\nОт  17.00 часа в митрополитската катедрала „Св. Вмца Неделя“ Негово преосвещенство Белоградчишки епископ Поликарп - викарий на Софийския митрополит ще оглави Архиерейска велика вечерня. \r\n*** \r\nОт 18.00 часа в Софийската опера и балет ще бъде открита Фотоизложбата „55 години живот на сцената“. \r\n*** \r\nОт 19.00 часа в Камерна зала \"България\" – ул. „Аксаков“ 1, Унгарски културен институт организира предвеликденски концерт.  \r\n*** \r\nОт 19.30 часа в Сатиричния театър „Алеко Константинов” ще се проведе шоу - спектакълът \r\nЗлатен Кукерикон 2019г. \r\n*** \r\nОт 11.00 часа в Туристически комплекс „Акве Калиде“ ще се проведе творческа работилница. \r\n*** \r\nОт 11.00 часа МОЛ \"Бургас Плаза\" Лечебните заведения в Бургас ще се включат с прегледи и консултации на свои специалисти в изложение \"Зона Здраве\". \r\n*** \r\nНа кортовете на тенис клуб „Авеню“ – Бургас тенисисти от над 20 държави ще гостуват в Бургас за един от най-силните турнири за юноши и девойки до 18-годишна възраст. \r\n*** \r\nОт 10.00 часа в Младежки дом – Варна ще се проведе Първи ученически шахматен турнир за наградите на вестник \"НахОДКи\". \r\n*** \r\nОт 17.00 часа в Народна астрономическа обсерватория и планетариум „Николай Коперник“ ще се проведе Международен майсторски клас на ЦЕРН. \r\n*** \r\nОт 10.00 часа до кафе-бар „Галерията“, зад сградата на Художествена галерия „Борис Денев“, ще се проведе националната благотворителна кампания „Капачки за Бъдеще“. \r\n*** \r\nОт 10.00 часа в Младежки център -  Добрич ще бъде даден старт на Общинска кампания „Бъди здрав“ – Добрич 2019. \r\n*** \r\nОт 11.00 часа в Държавен куклен театър „Дора Габе“ ще се проведе Куклен спектакъл „Косе Босе“ по Ран Босилек. \r\n*** \r\nОт 17.00 часа заместник-председателят на ГЕРБ Цветан Цветанов ще връчи членски карти на новоприети членове на партията от с. Зърнево. По-късно Цветанов ще се запознае с хода на изпълнението на инфраструктурен проект - рехабилитация на участъци от водопроводната мрежа в селото, който се финансира по Програмата за развитие на селските райони (ПРСР). След това зам.-председателят на ГЕРБ ще има и среща с общинските ръководители на партията в област Добрич, както и с останалите членове на областното ръководство на ГЕРБ. \r\n*** \r\nОт 10.00 часа на площад „Свобода” Дупница ще бъде домакин на първи атлетически пробег „Дупница – Рън”. \r\n*** \r\nОт 08.00 часа в гатера на Ловно-рибарско дружество-Черноочене ще се проведе състезание за ловни кучета. \r\n*** \r\nОт 9.00 часа в местността Гергевана ще се проведе Вторият офроуд събор „Велинград – 2019”. \r\n*** \r\nОт 9.00 часа в митрополитския храм „Св. Вмца Марина“ знеполският епископ Арсений- викарий на Пловдивския митрополит ще оглави Архиерейска света литургия.  \r\n*** \r\nОт 9.00 часа в храм „Св. пророк Илия“ Константийският епископ Яков ще оглави Архиерейска света Литургия. \r\n*** \r\nОт 11.00 часа пред сградата на областната болница „Д-р Иван Селимински“ ще се проведе едночасов протест на медицинските сестри в Сливен в Деня на здравния работник. \r\n*** \r\nОт 11.00 часа в Кукления театър ще бъде представена премиерата на „Банда бацили“ от Мария Донева и Янчо Иванов.                                           \r\n*** \r\nОт 15.00 часа в Парк „5-ти октомври“ ще се проведе авторският спектакъл на театър „МАЛЕ-МАЛЕ” – София, „Концерт на куклите”. \r\n*** \r\nОт 17.00 часа в парк „Пети октомври“ ще се състои „Хора за хората“ – общоградска инициатива.", "date": "2019.04.07", "title": "Предстоящи събития в страната за 7 април (Агенция „Фокус“)"}
{"url": "http://www.focus-news.net/news/2019/04/07/2643690/varna-izvarshva-se-miene-na-ulitsite-v-grada-s-avtotsisterni.html", "text": "Извършва се миене на улиците във Варна с автоцистерни, съобразно утвърдените оперативни планове за 2019 г. Това съобщиха за  Радио „Фокус“ – Варна  от Дирекция „Управление на сигурността и контрол на обществения ред“ в Общината. Предвидени са дейности на територията на града и в курортните комплекси за периода до месец октомври включително, като те ще бъдат съобразени с метеорологичните условия.  \r\nЗаради ремонтните дейности по бул. „Васил Левски“ през февруари бе извършено миене на определени участъци в районите, с цел намаляване на запрашването на въздуха. \r\nДиана СТОЕВА", "date": "2019.04.07", "title": "Варна: Извършва се миене на улиците в града с автоцистерни"}
{"url": "http://www.focus-news.net/news/2019/04/07/2643884/plovdiv-okolo-100-zhiteli-na-s-voyvodinovo-se-sabraha-v-znak-na-nedovolstvo-sreshtu-uslovnite-prisadi-na-dvamata-mazhe-prebili-voennosluzhesht-prez-yanuari.html", "text": "Около 100 жители на с. Войводиново се събраха в знак на недоволство срещу условните присъди на двамата мъже, пребили военнослужещ през януари. Това каза за  Агенция „Фокус“  кметът на община Марица Димитър Иванов. „Хората са се събрали в знак на недоволство във връзка с несправедливата според тях условна присъда, която е дадена на двамата подсъдими, пребили командоса. Друга стачка няма да има. Кметът на с. Войводиново им е обяснил всичко по останалите дела. Според жителите, ако Административният съд се произнесе несправедливо, тогава вече отново ще стачкуват“, коментира Иванов и уточни, че това не е протест, а просто жителите са се събрали, за да обсъдят случващото се.", "date": "2019.04.07", "title": "Пловдив: Около 100 жители на с. Войводиново се събраха в знак на недоволство срещу условните присъди на двамата мъже, пребили военнослужещ през януари"}
{"url": "http://www.focus-news.net/news/2019/04/07/2643693/the-sunday-mirror-silna-eksploziya-v-tsentara-na-parizh.html", "text": "Масивен взрив е избухнал във висок жилищен блок в центъра на френската столица, съобщава  The Sunday Mirror .  \r\nСлужбите за действие в извънредни ситуации почти веднага след получаване на сигнала са пристигнали на булевард „Макдоланд“ недалеч от Гар дьо Нор, където е последната спирка на „Евростар“ в Париж.  TO PLAY  \r\nГабриел Плюс, говорител на пожарната команда в Париж, заяви, че „в сградата няма централна газова инсталация, но „е възможно пожарът да да е причинен от барбекю или бутилки газ, а после да се е разраснал и като взрив“. Преди пристигането на пожарната са били евакуирани няколко души. Въпреки свирепите пламъци, властите обръщат внимание, че няма сериозно ранени. \r\nПламъците са обхванали цялата съвременна жилищна сграда. По предварителни данни 27 апартамента са напълно съсипани. Повече от 50 пожарникари се борят с огнената стихия от 21.30 ч. местно време. \r\nПрез януари недалеч от сегашното огнище на взрива четирима души загинаха приз масова газова експлозия, десетки бяха ранени.    Ивелина Ватова", "date": "2019.04.07", "title": "The Sunday Mirror: Силна експлозия в центъра на Париж"}
{"url": "http://www.focus-news.net/news/2019/04/07/2643694/rzi-pazardzhik-ne-sa-ustanoveni-otkloneniya-v-kachestvoto-na-piteynata-voda-v-oblastta.html", "text": "Регионална здравна инспекция (РЗИ) – Пазарджик е извършила изследване за качеството на питейната вода в областта, съобщиха за  Радио „Фокус” – Пазарджик  от РЗИ. Пробите са взети в периода от 16 до 31 март 2019 година от 8 населени места в региона. От тях няма такива, които да не отговарят изискванията, заложени в Наредба № 9 от 16 март 2001 г. за качеството на водата, предназначена за питейно-битови цели. Изследвани са и 4 проби вода от минерални водоизточници, при които също не е открито отклонение от изискванията на Наредба № 14 на Министерството на здравеопазването за курортните ресурси, курортните местности и курортите. \r\nВаня НИКОЛОВА", "date": "2019.04.07", "title": "РЗИ-Пазарджик: Не са установени отклонения в качеството на питейната вода в областта"}
{"url": "http://www.focus-news.net/news/2019/04/07/2643698/prof-boyan-durankev-shte-vodi-listata-na-koalitsiya-za-balgariya-za-evrovota-obzor.html", "text": "Проф. Боян Дуранкев ще води листата на „Коалиция за България“ за евровота. Това реши единодушно Политическият съвет на коалицията. Новината съобщи  лидерът на АБВ Румен Петков  на пресконференция. Той посочи, че чрез проф. Боян Дуранкев имаме голяма възможност като българи да водим силен дебат в политическата надпревара за участие в ЕП. По думите му чрез кандидатурата на проф. Боян Дуранкев ще може да се даде на България необходимото достойнство и самочувствие, че излъчва хора, които със своята почтеност, със своята готовност, да работят за обществото и да бъдат полезни.  \r\nПетков уточни, че в рамките на Политическия съвет се обсъждат повече от 40 кандидатури за евродепутати и допълни, че те са направени от 7-те партии, които са част от коалицията. „18 мъже и 9 жени обсъждаме, 27 конкретни кандидатури. Всички те са с висше образование. От тях 10 са представители на академичната общност, хабилитирани лица. В това число 7 преподаватели във висши учебни заведения. Възрастовото разпределение е до 35 години - 13 кандидати, между 35 и 60 – 9 кандидати и над 60-годишна възраст – 6. Много добър баланс като териториално представителство, възрастово участие и практически възможност да са гарантира равнопоставеността на двата пола в листата“, каза още Петков и уточни, че е силно и професионалното присъствие. Според него форматът \"Коалиция за България\" е перспективен и внушава у хората сигурност. Председателят на АБВ обяви, че „Коалиция за България“ ще води честна кампания, чийто адресат е българинът, гражданинът, който иска по-добър живот и кампания, чийто адресат в крайна сметка е българското общество.  \r\nОт своя страна  водачът на листата на „Коалиция за България“ проф. Боян Дуранкев  заяви, че трябва да се промени Европа, за да се промени България. По думите му това може да стане с тотална европейска война на корупцията. Това бе една от петте му тези, зад които би застанал в Европейския парламент. Той изброи нуждата от едно балансирано развитие на регионите, демографски растеж, сближаване на доходите на трудовите хора и въвеждане на принципа в ЕС – равни заплати, независимо къде работиш и въвеждане на минимална европейска заплата, която да не бъде по-малка от една втора от средната европейска заплата и то от 2020 г., както и нормализиране на отношенията между ЕС и Русия. Според него в ЕП трябва да се върнат надеждите на българите, които през Прехода доста са пострадали.  Кой е проф. Боян Дуранкев? \r\nПроф. Боян Дуранкев е роден на 2 май 1951 г. в София. Образованието си получава в УНСС през 1980 г. Специализирал е в САЩ, Германия. През 1989 г. придобива степен доктор по икономика, а две години по-късно става доцент. Професор е от 2010 г. Към момента е главен секретар на УНСС. Част е от Българската асоциация по маркетинг.  \r\nДеница КИТАНОВА", "date": "2019.04.07", "title": "Проф. Боян Дуранкев ще води листата на „Коалиция за България“ за евровота (ОБЗОР)"}
{"url": "http://www.focus-news.net/news/2019/04/07/2643688/afp-novo-shestvie-na-zhaltite-zhiletki-dokato-pravitelstvoto-se-opitva-da-se-pregrupira.html", "text": "Хиляди протестиращи „жълти жилетки“ в събота излязоха на шествия за 21-ва поредан седмица, предава  AFP  в късните часове. \r\nДемонстрантите се обявяват против политиките на френското правителство, докато властите се готвят да обявят резултатите от експеримента си с националните консултации, които проведоха за да намалят общественото недоволство.   \r\nОт Руан на север и Лион в югоизточната част на страната – както и в столицата Париж – недоволните французи излязоха на улиците. Те носеха плакати с надписи, осъждащи президента Еманюел Макрон. В западните части френски и германски активисти обединиха силите си, като не се съобразиха с официалните граници.   \r\nВ Руан маскирани протестиращи предизвикаха сблъсък с полицията, но не се стигна до ескалация на напрежението, каквато бе характерна за предишните протести, като например на 16 март в Париж, когато скъпи магазини на „Шанз-Елизе“ бяха разбивани и разграбвани.   \r\nСпоред данни от вътрешното министерство, които „жълтите жилетки“ обикновено отричат, протестиращите в 14.00 ч. (местно време – бел. ред.) са били 6 300 души, от тях в Париж – 3 100. \r\nТова число е значително по-малко в сравнение с 282,000 недоволни, които участваха в първото протестно шествие през ноември 2018 година. Мнозина от гражданските  активисти, включили се в протеста тази събота, заявиха категорично, че ще продължат действията си докато не постигнат пълно удовлетворяване на исканията на движението. Резултати от консултациите \r\nСледващата седмица правителството ще обяви резултатите от „Великия национален дебат“, поредица от срещи с местните власти във френските градове, която започна през януари в цялата страна, за да понижи високата температура в страната и за да възстанови баланса в разклатеното президентско  управление на Макрон.   \r\nИдеята е да се съберат въпросите, които причиняват недоволството, и да им се потърсят разрешения. От офиса на Макрон обявиха, че президентът ще обяви първите мерки, които трябва да се предприемат в средата на април.   \r\nМного от „жълтите жилетки“ заявяват, че единствената цел на това упражнение  е да се създаде димна завеса, която да прекрати уличните им протести.   \r\nВ четвъртък бяха обявени резултати от социологическо проучване на общественото мнение, според които то съвсем не е убедено в ползата от този дебат. 68 процента от  анкетираните 1,002 френски граждани не мислят, че мнението на хората ще бъде взето под внимание; 79 процента не смятат, че така ще се реши сегашната политическа криза.   \r\nВ четвъртък  пред правителството изникна нова бариера: Конституционният съвет на Франция отмени  мярка, според която властите можеха да забранят на определени лица да участват в протести.  Съветът, който следи за валидността на законите, обяви, че тази мярка е давала на властите „изключителна свобода“.Нов закон все пак ще им позволява да налагат строги глоби на хора, които организират протести без да имат специално разрешение за това, както и за всеки, който прикрива лицето си по някакъв начин по време на протест.  Ивелина Ватова", "date": "2019.04.07", "title": "AFP: Ново шествие на „жълтите жилетки“ , докато правителството се опитва да се прегрупира"}
{"url": "http://www.focus-news.net/news/2019/04/07/2643695/tass-postradaliyat-britanets-ot-eymsbari-prodalzhava-da-tvardi-che-rusiya-ima-uchastie-v-negovoto-otravyane.html", "text": "Чарлз Роули, който според версията на Скотланд Ярд, миналото лято в Еймсбъри беше отровен при контакт с нервно-паралитичното вещество „новичок“, продължава да твърди, че Русия стои зад инцидента.  Това той е заявил пред неделното издание на  The Mirror  след посещения в руското посолство в Лондон и разговор с посланика Александър Яковенко, предава  ТАСС . \r\nПо думите на Роули, който след срещата с посланика се въздържа от общуване с руските журналисти, но даде интервю за британския вестник, той „не е получил никакви отговори“. След срещата е признал, че „е харесал посланика“, но това не променя мнението му за инцидента в Еймсбъри. \"Радвам се, че се срещнах с него и че изясних някои неща, които не знаех. Но продължавам да мисля, че Русия е извършител на това нападение \", цитира думите му британското издание.   \r\nБританецът е отбелязал обаче факта, че шефът на дипломатическата мисия „е разтревожен“ за здравето му.  \r\nПосланикът е приел 45-годишния Роули и по-възрастният му брат Матю. Срещата е продължила повече от час и за нея посланикът е разказал на руските журналисти. Според дипломата гостите са искали да разберат какво всъщност се е случило миналото лято в Еймсбъри.   \r\nЯковенко отбелязва, че \"повечето въпроси са се основавали на пълната липса на информация от страна на британците \". В частност, братя Роули „задавали въпроса за това дали Русия е отровила Скрипал и дали тя не е единствената държава, която може да произвежда „новичок“. \"По тази тема им дадохме пълно разяснение и аз още един път чрез факти му доказах, че това вещество може да се произвежда във всяка лаборатория в Европа, че то вече се произвежда в Чехия и в други страни\",  каза посланикът. За отравянето в Еймсбъри   \r\nИмето на Чарлс Роули стана известно след като на 30 юни 2018 година той и неговата спътница Дон Стърджис бяха приети в болницата на малкото градче Еймсбъри в критично състояние. На 8 юли стана известно, че Стърджис е починала в болницата. Роули е бил изписан от нея на 20 юли, но в средата на август той отново е бил хоспитализиран, тъй като имал проблеми със зрението си. \r\nСпоред британското разследване Стърджис и Роули са отровени с вещество, което се е намирало във флакон с парфюм. Роули го намерил в парка на Стърджис и го подарил на жената до себе си, която веднага го пробвала. Организация, която се бори за забрана на химическото оръжия в свой доклад информира, че смъртта на Дон Стърджис е настъпила вследствие от контакта със същия този химикал, с който по-рано бяха пострадали и Скрипал.   \r\nНа 4 март 2018 година бившият полковник от Главното разузнавателно управление на Русия Сергей Скрипал, осъден в родината си за шпионаж в полза на Великобритания, заедно с дъщеря му Юлия са подложени в Солсбъри на въздействие на нервно-паралитичното вещество „новичок“, както се твърди от британска страна. След това Лондон излиза с версията, че веществото уж се разработва в Русия и на тази основа обвинява Москва за съпричастност към инцидента. Руската страна категорично отхвърля всички спекулации по темата, като съобщава, че никога – нито при СССР, нито в РФ, не е имало програма за разработка на „новичок“.  Ивелина Ватова", "date": "2019.04.07", "title": "ТАСС: Пострадалият британец от Еймсбъри продължава да твърди, че Русия има участие в неговото отравяне"}
{"url": "http://www.focus-news.net/news/2019/04/07/2643699/tass-v-daniya-zadarzhaha-14-choveka-vav-vrazka-sas-strelbata-v-hyorsholm.html", "text": "Най-малко 14 са задържаните по подозрение,за съучастие в стрелбата в градчето Хьорсхолм, в покрайнините на Копенхаген в събота вечерта. За това информира  ТАСС , като се позовава на съобщение на полицията от остров Зеландия, разпространено в социалната мрежа Twitter. \r\n\"Понастоящем 14 души на възраст между 20 и 32 години са задържани в район Рунгстед [град Хьорсхолм]\", се отбелязва в съобщението. Сътрудници на правоохранителните органи продължават разследването. \r\nПо-рано в Twitter датската полиция съобщи, че неизвестни лица са открили стрелба в събота вечерта в Хьорсхолм. Има няколко души ранени, но повече подробности не се дават.    Ивелина Ватова", "date": "2019.04.07", "title": "ТАСС: В Дания задържаха 14 човека във връзка със стрелбата в Хьорсхолм"}
{"url": "http://www.focus-news.net/news/2019/04/07/2643691/afp-parlamentaristite-na-alzhir-shte-reshavat-vav-vtornik-koy-shte-e-vremenno-izpalnyavasht-dlazhnostta-prezident.html", "text": "Парламентът на Алжир се събира във вторник, за да реши кой ще поеме временно поста държавен глава като наследник на президента Абделазис Бутефлика, който се оттегли от властта  след  масови протести, информират държавните медии на страната, предава  AFP .   \r\n\"Решено е във вторник в 9.00 ч. сутринта (местно време – бел. ред.) да се свика общо заседание и на двете камари на парламента,\" гласи съобщение на Горната камара на алжирския парламент, обявено в събота от телеграфната агенция на страната APS. \r\nСпоред алжирската конституция председателят на Горната камара, 77-годишният Абделкадер Бенсалех трябва да поеме поста. Той има право да изпълнява задълженията на държавен глава в рамките на 90 дни, през които да организира президентски избори.   \r\nОт законотворците в северноафриканската арабска държава се очаква да финализират „процедурата около овакантяването на поста президент … а после да посочат Абдеркадер Бенсалах за държавен глава“, е заявил ръководителят на офиса за комуникации на Горната камара на парламента Салим Рабахи.   \r\nФренската телеграфна агенция припомня, че изправен пред масовите протести на алжирския народ лидерът ветеран Бутефлика беше принуден да подаде оставка в началото на тази седмица, след като управлява страната две десетилетия. В петък алжирците отново излязоха на улиците с настояване за реформи, които да пометат стария режим. Те се противопоставят на триумвирата на 3-те Б – Абделкадер Бенсалах, Тауеб Белез, председател на Конституционния съвет и Нуредин Бедуи, министър-председател на републиката. Критиците на стария режим категорично заявяват, че и тримата винаги са били лоялни към Бутефлика и трябва също да подадат оставки.   \r\nПротестиращите искат създаване на преходни институции, които да наложат прилагане на практика на реформите и да гарантират, че в страната ще се проведат свободни избори.  Ивелина Ватова", "date": "2019.04.07", "title": "AFP: Парламентаристите на Алжир ще решават във вторник кой ще е временно изпълняващ длъжността президент"}
{"url": "http://www.focus-news.net/news/2019/04/07/2643700/the-telegraph-definitsiyata-za-ekstremizam-ne-izdarzha-testa-na-klarksan.html", "text": "Британското правителство се отказа да твори закони за борба с тази идеология, защото това е „твърде трудно“, пише в неделното си издание вестник  The Telegraph .  \r\nПравителството се отказа да създава закони, които да му помагат енергично да се бори с екстремизма, защото е „прекалено трудно“, след като последният опит на кабинета дори беше криминализиран, твърди Джеръми Кларксън, бившият критик на законодателството за тероризма.  \r\n Съветникът на кралицата лорд Андерсън заяви, че предишните опити за справяне с опасната идеология, преди да се разгърне в терористични актове и поведения, са били много обхватни и щяха да превърнат в незаконни дори легитимни политически и религиозни активности.   \r\nСпоред него определението, което кабинетът дава за екстремизъм, е „широко и лошо формулирано“, така се създават закони, които го карат да действа тъй, като „се постъпва в Русия, а този модел не добър за да бъде следван“.   \r\nВъв Великобритания се надига страхът от екстремизъм, особено от десните му проявления. А това изисква нови закони.   Ивелина Ватова", "date": "2019.04.07", "title": "The Telegraph: Дефиницията за екстремизъм не издържа теста на Кларксън"}
{"url": "http://www.focus-news.net/news/2019/04/07/2643702/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Тереза Мей се готви да предложи на Джеръми Корбин сделка за плавен Брекзит, която да е законово обвързана с  т. нар. „катинар на Борис“[Джонсън – бел. ред.]. Така ще бъде трудно на всеки следващ премиер, който е и евроскептик, да се отскубне от подобна сделка, след като тя напусне Даунинг Стрийт 10, пише в неделното си издание  The Times . \r\nВ последен опит страната да напусне Европейския съюз още през тази година, екипът на Мей чертае планове как да създаде закон, който да е гаранция, че депутатите ще имат последната дума за окончателната сделка с Брюксел за Брекзит. Високопоставени личности от Даунинг Стрийт ще кажат на депутатите от торите, че те се изправят лице в лице с „абсолютния шанс“ или  да приемат един ребрандиран митнически съюз с Брюксел, или „да изгубят Брекзит“.   \r\nМеждупартийните разговори, които започнаха в петък, осветлиха факта, че лейбъристите недоволстват  от липсата на готовност от страна на Мей да пренапише политическата декларация с Брюксел, която на практика предлага карта на онова, което очаква Великобритания при Брекзит със сделка.   \r\n***  Британското правителство се отказа да твори закони за борба с тази идеология, защото това е „твърде трудно“, пише в неделното си издание вестник  The Telegraph .  \r\nПравителството се отказа да създава закони, които да му помагат енергично да се бори с екстремизма, защото е „прекалено трудно“, след като последният опит на кабинета дори беше криминализиран, твърди Джеръми Кларксън, бившият критик на законодателството за тероризма.  \r\n Съветникът на кралицата лорд Андерсън заяви, че предишните опити за справяне с опасната идеология, преди да се разгърне в терористични актове и поведения, са били много обхватни и щяха да превърнат в незаконни дори легитимни политически и религиозни активности.   \r\nСпоред него определението, което кабинетът дава за екстремизъм, е „широко и лошо формулирано“, така се създават закони, които го карат да действа тъй, като „се постъпва в Русия, а този модел не добър за да бъде следван“.   \r\nВъв Великобритания се надига страхът от екстремизъм, особено от десните му проявления. А това изисква нови закони. \r\n*** Масивен взрив е избухнал във висок жилищен блок в центъра на френската столица, съобщава  The Sunday Mirror .  \r\nСлужбите за действие в извънредни ситуации почти веднага след получаване на сигнала са пристигнали на булевард „Макдоланд“ недалеч от Гар дьо Нор, където е последната спирка на „Евростар“ в Париж.  TO PLAY  \r\nГабриел Плюс, говорител на пожарната команда в Париж, заяви, че „в сградата няма централна газова инсталация, но „е възможно пожарът да да е причинен от барбекю или бутилки газ, а после да се е разраснал и като взрив“. Преди пристигането на пожарната са били евакуирани няколко души. Въпреки свирепите пламъци, властите обръщат внимание, че няма сериозно ранени. \r\nПламъците са обхванали цялата съвременна жилищна сграда. По предварителни данни 27 апартамента са напълно съсипани. Повече от 50 пожарникари се борят с огнената стихия от 21.30 ч. местно време. \r\nПрез януари недалеч от сегашното огнище на взрива четирима души загинаха приз масова газова експлозия, десетки бяха ранени.   \r\n*** В навечерието на очаквана напрегната среща на върха Берлин държи в ръцете си възможности, които да гарантират сигурността на споразумението по оттеглянето на Великобритания от ЕС, пише в  The Guardian .   \r\nАнгела Меркел е готова да подкрепи молбата на Тереза Мей за малко удължаване на срока за Брекзит. Германският канцлер се стреми как да се поддържа натиска върху британските парламентаристи, за да подкрепят споразумението за напускането на страната им от ЕС. Това заявяват висши източници от Брюксел.  \r\nИзправена пред ненадейни искания, които се сипят от всякъде в ЕС, да не се отлага повече британското излизане от структурите му, в навечерието на срещата на върха в Брюксел през тази седмица Меркел е готова да предложи за обсъждане различни варианти. Твърди се, че тя е готова да подкрепи датата 30 юни. Смята се, че е разтревожена от предложението на Доналд Туск за едногодишна отсрочка и опция за по-рано излиза на Обединеното кралство при ратификация на споразумението, според нея това би било „автогол“.   \r\nТова мислене в Берлин би представлявало истинско благодеяние за британския премиер, която в петък предложи датата 30 юни като дата за излизане на страната й от евроструктурите и обеща, че Обединеното кралство ще проведе избори за Европейски парламент, ако до 22 май не е ратифицирано споразумението за напускане.  Туск, като председател на Европейския съвет, в същия ден – петък, внуши на общественото мнение, че неговата идея за „ гъвкаво напрежение“ ще задължи британското правителство да реши собствената си съдба, като избави Брюксел от постоянни предложения за промяна. \r\nМеркел обаче като че ли се опитва да разбере силното желание на Мей подобна идея да повиши натиска върху Камарата на общините и да принуди депутатите да ратифицират споразумението за напускане. \r\nДипломати от различни столици в ЕС, като отчитат различията в мненията на лидерите, смятат, че компромисното решение е дата в края на лятото със задължение Островът да проведе европейските избори.   \r\nГермания влезе в сблъсък с Франция по този въпрос. Миналата седмица френският президент Макрон предупреди, че Великобритания и ЕС се придвижват към Брекзит без сделка и че Евроблокът не може „завинаги да е заложник на политическата криза в Обединеното кралство“.   \r\nНа среща на 27-те посланици в ЕС, френският дипломат предположи, че без ясен план как да се използва това удължено време, който трябва да се изготви до лидерската среща в сряда тази седмица, може да се предложи единствено вариант за двуседмична отсрочка след 12 април, за да се подготвят пазарите за Брекзит без сделка.  Той е заявил: “Ние наистина трябва да се придържаме към решението на Съвета от 21 март. Ако дойде искане за по-дълъг срок, то трябва ясно и внимателно да се формулират и условията, за да се съгласим на срок 1 юли.“  \r\nГоворейки на среща на финансовите министри от ЕС в Букурещ в събота, британския финансист номер едно Филип Хамънд се опита да убеди колегите си, че в Лондон като че ли нещо се раздвижва в навечерието на лидерската среща в сряда, на която трябва да се вземе решение за отсрочката. Неговите думи са: „ Повечето мои колеги, както и аз, сме на мнение, че имаме нужда от по-дълго време, за да приключим този процес, тъй че аз съм оптимист за срещата в сряда. Разбирам, че европейските колеги са изморени вече и смятат, че Брекзит отне доста време. Ние също сме изморени, че не можахме да го приключим по-рано, но въпреки всичко аз съм убеден, че ще стигнем до неговия край.  \r\nХамънд е добавил, че е „оптимист, че ще се стигне до някакво споразумение с лейбъристите по-късно“. Така е обяснил за продължаващите междупартийни разговори: „Преговорите с Лейбъристката партия продължават, те се водиха през миналата нощ, а днес очакваме да отхвърлим още текстове с тях. ” \r\nЗапитан дали се водят преговори с опозицията за евентуален втори референдум, Хамънд е обяснил, че в момента правителството преговаря с лейбъристите, без да поставя каквито и да било „червени линии“.   \r\nНезависимо от факта кога ще се определи датата за напускане на Великобритания – на 30 юни или по-късно, и Берлин, и Париж са на едно мнение – те искат гаранции за бъдещото поведение на Обединеното кралство като страна, член на ЕС. В този смисъл не пропускат и да искат гаранции, че британското правителство ще се въздържа да играе решаваща роля при вземането на ключови решения по бюджета или относно назначения на висши постове в ЕС.   \r\nСъобщение от Джейкъб Рийс-Мог, евроскептичният консервативен депутат, информира, че според него в периода на отсрочка Обединеното кралство „ще трябва да се държи колкото се може по-тежко“. Неговото послание оказва влияние. Рийс-Мог е написал: „Ние бихме могли да наложим вето за всяко увеличаване на бюджета, да се противопоставим на предполагаемата армия на ЕС и да блокираме интеграционните схеми на г-н Макрон.“  Тези негови думи именно са използвани от висш еврослужител по време на дипломатическата среща като доказателство за това „на какво са способни те [британците – бел. ред.]“. \r\nПосланикът на Франция е заявил пред колегите си: „Нека да бъде честни, удължаването на срока ще доведе до политически и правни проблеми“, това е съобщено в дипломатическите канали за комуникация. „Тъй че преди да стигнем до решение, ние трябва да сме много, много внимателни. Не съм убеден, че моето правителство е категорично за тази дата.“  \r\nГерманският посланик, както се твърди, се е консултирал д останалите дипломати в ЕС, да не се прави „прибързано решение, за което после да се съжалява“. Според него продължаващите преговори с лейбъристите са  обнадеждаващ знак.   \r\nЕдин дипломат заяви, че Франция споделя мнението на главния преговарящ от ЕС, Мишел Барние, според когото Обединеното кралство трябва бързо да се принуди да се върне на масата за преговори, ако все още се държи на краката си. Тогава Брюксел ще представи същите искания, както и в споразумението – сметка по развода от 39 млрд. паунда, права на гражданите и избягване на опасността от твърда граница на ирландския остров.   \r\n“Другите столици обаче не са убедени,” е заявил дипломат в ЕС. Те се страхуват, че на пътя ще се изправи гордостта, а това може да приключи по непредвидени начини. “Това ще отрови отношенията ни за десетилетия. ”", "date": "2019.04.07", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/07/2643692/tass-premierat-na-libiya-zaplashi-s-mezhdunaroden-sad-vsichki-uchastnitsi-v-nastaplenieto-kam-tripoli.html", "text": "Министър председателят на либийското Правителство на националното съгласия Фаиз Сарадж в събота заплаши с международен съд всички участници в настъплението на Либийската национална армия (ЛНА), командвана от фелдмаршал Халиф Хафтар към Триполи, информира  ТАСС .  \r\n\"Ще подадем искове в либийски и в международен съд срещу всички участници във военните операции \", цитира Сарадж телевизионният канал Al Arabiya. „Призовавам международната общност да не подкрепя опитите на Хафтар да превърне Либия във военизирана държава. Нужна е всеобща мобилизация, която да се противопостави на Хафтар \". \r\nРъководителят на управляващия от Триполи кабинет е изразил удивлението си, че Хафтар е взел решение да настъпи към столицата. \"Постоянно се стремим да укрепим съгласието между всички страни в Либия, водят се преговори с всички заинтересовани представители на либийското общество. Удивени сме от войнстващата реторика на Хафтар след напредъка, който постигнахме по въпроса за политическото урегулиране на процесите в страната \", е заявил той и е подчертал, че подкрепя усилията на ООН за разрешаване на конфликта.   Ивелина Ватова", "date": "2019.04.07", "title": "ТАСС: Премиерът на Либия  заплаши с международен съд всички участници в настъплението към Триполи"}
{"url": "http://www.focus-news.net/news/2019/04/07/2643696/tass-v-yordaniya-lavrov-obsazhda-situatsiyata-v-lagera-er-rukban-i-shte-ima-sreshta-s-kral-abdula-ii.html", "text": "Министрите на външните работи на Русия Сергей Лавров и на Йордания Айман ас-Сафади ще се срещнат в неделя в Аман за преговори, предава  ТАСС .   \r\nВ Аман Лавров пристига от Кайро. В програмата му е планирана и среща с крал Абдула II. Катастрофата в Ер-Рукбан \r\nОт руското дипломатическо ведомства информират, че двете страни ще сверят часовниците си по ситуацията в Сирия, в това число и за незатихващото огнище на напрежение по йорданско-сирийската граница в района на Ет-Танф. Един от приоритетите е катастрофалната ситуация в лагера Ер-Рукбан, където бежанците са насилствено задържани от бойците и умират от глад, студ, болести и липса на нормални хигиенни условия.   \r\nАмериканците възпрепятстват ликвидацията на лагера и евакуацията на неговите обитатели. В същото време руските и сирийските военни са готови да осигурят надеждна охрана на хуманитарна операция по извеждането им, но командването на силите на САЩ в зоната на Ет-Танф не пропускат автобуси да стигнат до лагера и да се извърши евакуацията на бежанците, отказва се и осигуряване на безопасността за хуманитарните колони. Както твърди постоянният руски представител в ООН Василий Небензя, действията на Вашингтон се подчиняват на желанието на Белия дом да запази незаконното си присъствие в Сирия. \r\nПри тези обстоятелство Москва и Дамаск ес обръщат с молба към Аман да се включи в операцията по закриване на Ер-Рукбан и да окаже съдействие според възможностите си за бързото спасяване на хората. Както се отбелязва в съвместно заявление на ръководителите на междуведомствените координационни щабове на Русия и Сирия, изселването от лагера може да се окаже допълнителен  стимул за живеещите на територията на Йордания сирийски бежанци да се завърнат в родината си.   Руско-йорданските връзки \r\nДвамата министри ще отделят внимание и на двустранното сътрудничество. Както отбелязват в руското МВнР през 2018 година е преодоляна негативната тенденция на намаляване на стокооборота между двете страни – обемът му в сравнение с 2017-та се е увеличил близо четири пъти – от 157 на над  600 млн. щатски долара. \r\nНа срещите в Аман ще се засегнат и въпроси, свързани с различни религиозни, обществени и благотворителни организации. \"Става дума преди всичко за поклонническите православни руснаци в Йордания, които посещават мястото на кръщаването на Иисус в река Йордан, където функционира страноприемница. От външнополитическото ведомство на РФ уточняват, че предстои през януари 2020 година в кралството да се открие клон на „Императорското православно палестинско общество \".  Ивелина Ватова", "date": "2019.04.07", "title": "ТАСС: В Йордания Лавров обсъжда ситуацията в лагера Ер-Рукбан и ще има среща с крал Абдула II"}
{"url": "http://www.focus-news.net/news/2019/04/07/2643703/sport-v-sofiya-se-otkri-10-to-izdanie-na-balkanskata-kupa-po-kendo.html", "text": "В събота заместник-министърът на младежта и спорта Стоян Андонов участва в откриването на 10-ото издание на Балканската купа по кендо. То се провежда на 6 и 7 април в тренировъчната зала на \"Арена Армеец\". В състезанието, което е част от календара на Европейската федерация по кендо, участват над 130 спортисти от 8 балкански държави. \r\nПриветствия към участниците отправиха посланикът на Япония Негово Превъзходителство Масато Ватанабе и ковчежникът на Европейската федерация по кендо Донатела Кастели. \r\nВ събота бяха срещите от индивидуалното първенство, а в неделя състезанието продължава с отборните битки.", "date": "2019.04.07", "title": "Спорт: В София се откри 10-то издание на Балканската купа по кендо"}
{"url": "http://www.focus-news.net/news/2019/04/07/2643705/burgas-mazh-e-zaginal-a-drug-e-s-opasnost-za-zhivota-sled-katastrofa-po-patya-aytos-karnobat.html", "text": "Мъж е загинал, а друг е с опасност за живота след катастрофа по пътя Айтос - Карнобат. Това съобщиха за  Радио „Фокус“ – Бургас  от  ОДМВР – Бургас . Сигналът за пътнотранспортно произшествие при разклона за село Чукарка е подаден между 20.00 и 21.00 часа снощи. При инцидента е загинал един от участниците в движението, а друг е в тежко състояние, откаран в Бургаска болница. След временно затваряне, към момента пътният участък е отворен за движение. \r\nМария ПОПЧЕВА", "date": "2019.04.07", "title": "Бургас: Мъж е загинал, а друг е с опасност за живота след катастрофа по пътя Айтос - Карнобат"}
{"url": "http://www.focus-news.net/news/2019/04/07/2643704/pregled-na-mezhdunarodnite-novini-do-6-chasa-agentsiya-fokus.html", "text": "Либийската национална армия (ЛНА) под командването на фелдмаршал Халиф Хафтар приветства позицията на Русия за обстановката в северноафриканската арабска държава. Това заяви в събота официалният представител на ЛНА бригаден генерал Ахмед ал-Мисмари, на специална пресконференция, излъчвана директно по телевизия Al Arabiya, предава  ТАСС . \r\n\"Приветстваме позицията на Русия, която разбира каква е необходимостта да се сложи край на заплахата от опълчението и терористичните групировки \",  е казал бригадният генерал, коментирайки изявлението на руския министър на външните работи Сергей Лавров, направено в Кайро по време на срещата му с египетския му колега Самех Шукри. \r\nПо-рано в събота Лавров заяви, че Москва „следи за пренасочването на въоръжени сили, както от ЛНА, така и от други групировки, включително и от такива, които са обявени за незаконни въоръжени формирования и контролират значителни части от столицата на страната и редица други територии \". Шефът на руската дипломация изтъкна колко е важно „да не се определят виновници в опита да се търси едностранен начин за създаване на порядък в страната \". \r\nВ момента в Либия действат две правителства: в Триполи - признатото от международната общност правителство на националното съгласие с премиер Фаиз Сарадж, и в източните части на страната – временен министерски кабинет, оглавяван от Абдал Абдурахман ат-Тани, което функционира съвместно с избран парламент и поддържащата го ЛНА. \r\nНа 4 април главнокомандващият ЛНА Халиф Хафтар обяви начало на настъпление към Триполи. Армейски военни части активно се придвижват към  столицата по южното направление. \r\n*** Украинският боксьор Владимир Кличко призова кандидатите за президент на Украйна Петро Порошенко и Владимир Зеленский „ да не разсмиват хората“ и да  правят медицински изследвания, които да бъдат правилно анализирани, предава  ТАСС .    \r\n\"Медицинският тест, който направихте, беше смешен. По друг начин не мога да определя това, което се случи. Аз съм спортист с 30-годишна практика и знам, че поне 48 часа трябва да минат преди да се обявят резултатите в социалните медии \", е заявил спортистът в специално видеообръщение във Фейсбук. Той е призовал двамата претенденти да се използват подобни методи: „Недейте да лъжете и себе си, и нас, гражданите на Украйна, които искат да изберат чист президент, чист в най-главното – в мислите си \". \r\nПреди дни Зеленский предложи на сега действащия президент да се срещнат в публичен дебат на най-големия стадион в Украйна – „Олимпийски“, като преди това преминат през медицински тестове за наркотици и алкохол в организма. Порошенко прие предложението и в петък сутринта двамата в присъствието на журналисти се явиха в различни медицински центрове, за да проведат нужните изследвания. Главният лекар на Градската болница за наркомани в Киев незабавно обяви, че е проведен експресен анализ, според който в кръвта на Порошенко не са открити забранени препарати. След това от неговия предизборен щаб публично заподозряха, че резултатите от медицинския тест на Зеленский може да се окажат фалшиви. \r\n*** Лидерът на венецуелската опозиция Хуан Гуайдо обяви в събота, че администрацията на президента Николас Мадуро е в паника заради протестите в страната, информира  ТАСС , като се позовава на негово изявление на митинг в Каракас, предаван пряко от телевизия TVV. \r\n\"Те [властите] са изпаднали в паника. Президентският дворец „Мирафлорес“ се тресе, защото ние сме на улицата. Докато те контролират четири квартала [Каракас], ние протестираме на 358 места в цялата страна \", прави сметки Гуайдо.  Опозиционерът е изтъкнал, че протестите „няма да спрат, колкото и да е трудно“. По думите му, следващата фаза на операция „Свобода“ ще започне на 10 април. \"В сряда [10 април] започва нов етап от операция \"Свобода\".“  \r\nПолитикът обаче не е уточнил какво именно разбира под втора фаза, но е призовал привържениците си „да запазят единството и организираността си“. \r\n*** Президентът на Сенегал Маки Сал, който в първата седмица на април започна втори мандат, в събота се обърна към Махаммед Бун Абдаллах Дион, който напуска премиерския пост, да смята длъжността, която е заемал до този момент, за закрита, съобщават от президентската пресслужба, предава  AFP .  \r\nСпоред президентски указ, прочетен по националната телевизия, Дион вече ще бъде главен секретар на републиката. В президентското съобщение се заявява, че институционалните реформи, които трябва да се водят от Дион, ще започнат със „закриване на междинното равнище, което заема постът на министър-председателя“. \r\n*** Водещият на новини в германския телевизионен канал ZDF Клаус Клебер обяви, че Русия „е нахълтала“ в Естония, пише вестник  „Известия“ .  \r\nСпоред думите на водещия новинар армиите на САЩ и страните от Европейския съюз са се насочили към дадената територия, за да „изгонят подразделенията на руските въоръжени сили, които са настъпили в нея, както се е случило с Крим преди няколко години“.  \r\nВсе пак, малко по-късно самият Клебер е заявил, че подобна ситуация не е имало изобщо и е помолил зрителите на телевизията да не се тревожат. Той им е обяснил, че „Това не е истина. Просто имидж. И въпреки всичко напълно реалистичен“, предава РИА „Новости“, цитирана от всекидневника. После водещият е обяснил колко важна е „въздържащата“ роля на НАТО. Той е изтъкнал, че мирът на европейския континент се дължи именно на алианса. \r\nТази емисия от „новини“ е възмутила руският телевизионен водещ Владимир Соловьов, който написал в социалната мрежа Instagram, че „подобна модерация на държавния канал на ФРГ е провокация, излязла от Гьобелсовата кутия.“  \r\nНа 5 април полският външен министър Яцек Чапутович заяви, че държавите, членки на НАТО гледат на Русия като на главна заплаха. Москва неведнъж е отбелязвала, че алиансът сам себе си плаши с несъществуваща „руска заплаха“, като така си поставя за цел да натрупва военна сила по границата с Руската федерация. Кремъл припомня, че ще е длъжен симетрично да отвърне на растящата опасност.   \r\nОт вестника припомнят, че Крим влезе в състава на Русия през 2014 година след референдум, на който мнозинството от жителите на полуострова изразиха желание  да се присъединят към Федерацията. \r\n*** Хиляди протестиращи „жълти жилетки“ в събота излязоха на шествия за 21-ва поредан седмица, предава  AFP  в късните часове. \r\nДемонстрантите се обявяват против политиките на френското правителство, докато властите се готвят да обявят резултатите от експеримента си с националните консултации, които проведоха за да намалят общественото недоволство.   \r\nОт Руан на север и Лион в югоизточната част на страната – както и в столицата Париж – недоволните французи излязоха на улиците. Те носеха плакати с надписи, осъждащи президента Еманюел Макрон. В западните части френски и германски активисти обединиха силите си, като не се съобразиха с официалните граници.   \r\nВ Руан маскирани протестиращи предизвикаха сблъсък с полицията, но не се стигна до ескалация на напрежението, каквато бе характерна за предишните протести, като например на 16 март в Париж, когато скъпи магазини на „Шанз-Елизе“ бяха разбивани и разграбвани.   \r\nСпоред данни от вътрешното министерство, които „жълтите жилетки“ обикновено отричат, протестиращите в 14.00 ч. (местно време – бел. ред.) са били 6 300 души, от тях в Париж – 3 100. \r\nТова число е значително по-малко в сравнение с 282,000 недоволни, които участваха в първото протестно шествие през ноември 2018 година. Мнозина от гражданските  активисти, включили се в протеста тази събота, заявиха категорично, че ще продължат действията си докато не постигнат пълно удовлетворяване на исканията на движението. Резултати от консултациите \r\nСледващата седмица правителството ще обяви резултатите от „Великия национален дебат“, поредица от срещи с местните власти във френските градове, която започна през януари в цялата страна, за да понижи високата температура в страната и за да възстанови баланса в разклатеното президентско  управление на Макрон.   \r\nИдеята е да се съберат въпросите, които причиняват недоволството, и да им се потърсят разрешения. От офиса на Макрон обявиха, че президентът ще обяви първите мерки, които трябва да се предприемат в средата на април.   \r\nМного от „жълтите жилетки“ заявяват, че единствената цел на това упражнение  е да се създаде димна завеса, която да прекрати уличните им протести.   \r\nВ четвъртък бяха обявени резултати от социологическо проучване на общественото мнение, според които то съвсем не е убедено в ползата от този дебат. 68 процента от  анкетираните 1,002 френски граждани не мислят, че мнението на хората ще бъде взето под внимание; 79 процента не смятат, че така ще се реши сегашната политическа криза.   \r\nВ четвъртък  пред правителството изникна нова бариера: Конституционният съвет на Франция отмени  мярка, според която властите можеха да забранят на определени лица да участват в протести.  Съветът, който следи за валидността на законите, обяви, че тази мярка е давала на властите „изключителна свобода“.Нов закон все пак ще им позволява да налагат строги глоби на хора, които организират протести без да имат специално разрешение за това, както и за всеки, който прикрива лицето си по някакъв начин по време на протест. \r\n*** Парламентът на Алжир се събира във вторник, за да реши кой ще поеме временно поста държавен глава като наследник на президента Абделазис Бутефлика, който се оттегли от властта  след  масови протести, информират държавните медии на страната, предава  AFP .   \r\n\"Решено е във вторник в 9.00 ч. сутринта (местно време – бел. ред.) да се свика общо заседание и на двете камари на парламента,\" гласи съобщение на Горната камара на алжирския парламент, обявено в събота от телеграфната агенция на страната APS. \r\nСпоред алжирската конституция председателят на Горната камара, 77-годишният Абделкадер Бенсалех трябва да поеме поста. Той има право да изпълнява задълженията на държавен глава в рамките на 90 дни, през които да организира президентски избори.   \r\nОт законотворците в северноафриканската арабска държава се очаква да финализират „процедурата около овакантяването на поста президент … а после да посочат Абдеркадер Бенсалах за държавен глава“, е заявил ръководителят на офиса за комуникации на Горната камара на парламента Салим Рабахи.   \r\nФренската телеграфна агенция припомня, че изправен пред масовите протести на алжирския народ лидерът ветеран Бутефлика беше принуден да подаде оставка в началото на тази седмица, след като управлява страната две десетилетия. В петък алжирците отново излязоха на улиците с настояване за реформи, които да пометат стария режим. Те се противопоставят на триумвирата на 3-те Б – Абделкадер Бенсалах, Тауеб Белез, председател на Конституционния съвет и Нуредин Бедуи, министър-председател на републиката. Критиците на стария режим категорично заявяват, че и тримата винаги са били лоялни към Бутефлика и трябва също да подадат оставки.   \r\nПротестиращите искат създаване на преходни институции, които да наложат прилагане на практика на реформите и да гарантират, че в страната ще се проведат свободни избори. \r\n*** Министър председателят на либийското Правителство на националното съгласия Фаиз Сарадж в събота заплаши с международен съд всички участници в настъплението на Либийската национална армия (ЛНА), командвана от фелдмаршал Халиф Хафтар към Триполи, информира  ТАСС .  \r\n\"Ще подадем искове в либийски и в международен съд срещу всички участници във военните операции \", цитира Сарадж телевизионният канал Al Arabiya. „Призовавам международната общност да не подкрепя опитите на Хафтар да превърне Либия във военизирана държава. Нужна е всеобща мобилизация, която да се противопостави на Хафтар \". \r\nРъководителят на управляващия от Триполи кабинет е изразил удивлението си, че Хафтар е взел решение да настъпи към столицата. \"Постоянно се стремим да укрепим съгласието между всички страни в Либия, водят се преговори с всички заинтересовани представители на либийското общество. Удивени сме от войнстващата реторика на Хафтар след напредъка, който постигнахме по въпроса за политическото урегулиране на процесите в страната \", е заявил той и е подчертал, че подкрепя усилията на ООН за разрешаване на конфликта.  \r\n*** Чарлз Роули, който според версията на Скотланд Ярд, миналото лято в Еймсбъри беше отровен при контакт с нервно-паралитичното вещество „новичок“, продължава да твърди, че Русия стои зад инцидента.  Това той е заявил пред неделното издание на  The Mirror  след посещения в руското посолство в Лондон и разговор с посланика Александър Яковенко, предава  ТАСС . \r\nПо думите на Роули, който след срещата с посланика се въздържа от общуване с руските журналисти, но даде интервю за британския вестник, той „не е получил никакви отговори“. След срещата е признал, че „е харесал посланика“, но това не променя мнението му за инцидента в Еймсбъри. \"Радвам се, че се срещнах с него и че изясних някои неща, които не знаех. Но продължавам да мисля, че Русия е извършител на това нападение \", цитира думите му британското издание.   \r\nБританецът е отбелязал обаче факта, че шефът на дипломатическата мисия „е разтревожен“ за здравето му.  \r\nПосланикът е приел 45-годишния Роули и по-възрастният му брат Матю. Срещата е продължила повече от час и за нея посланикът е разказал на руските журналисти. Според дипломата гостите са искали да разберат какво всъщност се е случило миналото лято в Еймсбъри.   \r\nЯковенко отбелязва, че \"повечето въпроси са се основавали на пълната липса на информация от страна на британците \". В частност, братя Роули „задавали въпроса за това дали Русия е отровила Скрипал и дали тя не е единствената държава, която може да произвежда „новичок“. \"По тази тема им дадохме пълно разяснение и аз още един път чрез факти му доказах, че това вещество може да се произвежда във всяка лаборатория в Европа, че то вече се произвежда в Чехия и в други страни\",  каза посланикът. За отравянето в Еймсбъри   \r\nИмето на Чарлс Роули стана известно след като на 30 юни 2018 година той и неговата спътница Дон Стърджис бяха приети в болницата на малкото градче Еймсбъри в критично състояние. На 8 юли стана известно, че Стърджис е починала в болницата. Роули е бил изписан от нея на 20 юли, но в средата на август той отново е бил хоспитализиран, тъй като имал проблеми със зрението си. \r\nСпоред британското разследване Стърджис и Роули са отровени с вещество, което се е намирало във флакон с парфюм. Роули го намерил в парка на Стърджис и го подарил на жената до себе си, която веднага го пробвала. Организация, която се бори за забрана на химическото оръжия в свой доклад информира, че смъртта на Дон Стърджис е настъпила вследствие от контакта със същия този химикал, с който по-рано бяха пострадали и Скрипал.   \r\nНа 4 март 2018 година бившият полковник от Главното разузнавателно управление на Русия Сергей Скрипал, осъден в родината си за шпионаж в полза на Великобритания, заедно с дъщеря му Юлия са подложени в Солсбъри на въздействие на нервно-паралитичното вещество „новичок“, както се твърди от британска страна. След това Лондон излиза с версията, че веществото уж се разработва в Русия и на тази основа обвинява Москва за съпричастност към инцидента. Руската страна категорично отхвърля всички спекулации по темата, като съобщава, че никога – нито при СССР, нито в РФ, не е имало програма за разработка на „новичок“. \r\n*** Министрите на външните работи на Русия Сергей Лавров и на Йордания Айман ас-Сафади ще се срещнат в неделя в Аман за преговори, предава  ТАСС .   \r\nВ Аман Лавров пристига от Кайро. В програмата му е планирана и среща с крал Абдула II. Катастрофата в Ер-Рукбан \r\nОт руското дипломатическо ведомства информират, че двете страни ще сверят часовниците си по ситуацията в Сирия, в това число и за незатихващото огнище на напрежение по йорданско-сирийската граница в района на Ет-Танф. Един от приоритетите е катастрофалната ситуация в лагера Ер-Рукбан, където бежанците са насилствено задържани от бойците и умират от глад, студ, болести и липса на нормални хигиенни условия.   \r\nАмериканците възпрепятстват ликвидацията на лагера и евакуацията на неговите обитатели. В същото време руските и сирийските военни са готови да осигурят надеждна охрана на хуманитарна операция по извеждането им, но командването на силите на САЩ в зоната на Ет-Танф не пропускат автобуси да стигнат до лагера и да се извърши евакуацията на бежанците, отказва се и осигуряване на безопасността за хуманитарните колони. Както твърди постоянният руски представител в ООН Василий Небензя, действията на Вашингтон се подчиняват на желанието на Белия дом да запази незаконното си присъствие в Сирия. \r\nПри тези обстоятелство Москва и Дамаск ес обръщат с молба към Аман да се включи в операцията по закриване на Ер-Рукбан и да окаже съдействие според възможностите си за бързото спасяване на хората. Както се отбелязва в съвместно заявление на ръководителите на междуведомствените координационни щабове на Русия и Сирия, изселването от лагера може да се окаже допълнителен  стимул за живеещите на територията на Йордания сирийски бежанци да се завърнат в родината си.   Руско-йорданските връзки \r\n  Двамата министри ще отделят внимание и на двустранното сътрудничество. Както отбелязват в руското МВнР през 2018 година е преодоляна негативната тенденция на намаляване на стокооборота между двете страни – обемът му в сравнение с 2017-та се е увеличил близо четири пъти – от 157 на над  600 млн. щатски долара. \r\nНа срещите в Аман ще се засегнат и въпроси, свързани с различни религиозни, обществени и благотворителни организации. \"Става дума преди всичко за поклонническите православни руснаци в Йордания, които посещават мястото на кръщаването на Иисус в река Йордан, където функционира страноприемница. От външнополитическото ведомство на РФ уточняват, че предстои през януари 2020 година в кралството да се открие клон на „Императорското православно палестинско общество \".", "date": "2019.04.07", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/07/2643707/sport-v-pezaro-na-sastezaniya-za-svetovnata-kupa-po-hudozhestvena-gimnastika-boryana-kaleyn-s-bronzov-medal-a-balgarskiyat-ansambal-vze-srebroto.html", "text": "В многобоя за Световната купа по художествена гимнастика Боряна Калейн завоюва бронзов медал в Пезаро, Италия. Тя събра общо 80.400 точки. Титлата спечели рускинята Дина Аверина с 85.750 т., втора е сестра ѝ Арина с 83.750 т.  \r\nДругата българска участничка, Катрин Тасева, остана пета с 79.050 т.  \r\nАнсамбълът ни по художествена гимнастика спечели сребърен медал в многобоя за Световното купа в Пезаро. Съставът на Симона Дянкова, Мадлен Радуканова, Лаура Трааст, Стефани Кирякова и Ерика Зафирова събраха общо 49.600 т. след изпълнение на две съчетания - на три обръча и два чифта бухалки. Титлата в многобоя спечели Русия с общ сбор от 51.050 т. Трети са домакините от Италия с 49.400 т..", "date": "2019.04.07", "title": "Спорт: В Пезаро на състезания за Световната купа по художествена гимнастика Боряна Калейн с бронзов медал, а българският ансамбъл взе среброто"}
{"url": "http://www.focus-news.net/news/2019/04/07/2643708/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ , като информацията за трафика е към 6.00 часа.", "date": "2019.04.07", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/04/07/2643706/aktualna-patna-obstanovka.html", "text": "Облачността ще бъде значителна и на много места, главно в Централна и Източна България ще има превалявания от дъжд. Ще продължи да духа до умерен източен вятър. Максимални температури между 14° и 19°. Това съобщиха от пресцентъра на  Агенция „Пътна инфраструктура” . Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n-Всички автомагистрали;  \r\n-път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-път I-1 Благоевград-ГКПП „Кулата“; \r\n-път I-4 п. в. „Коритна“-Велико Търново-Шумен; \r\n-път I-5 Русе-Велико Търново; \r\n-път I-8 ГКПП „Калотина“-София; \r\n-път I-9 Варна-Бургас; \r\n-път II-18 Околовръстен път София; \r\n-път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите:  \r\nАвтомагистрала (АМ) „Тракия“:  \r\nОбласт София: До 31.07.2019 г. движението от км 11+530 до км 16+560 се осъществява двупосочно в платното посока София поради ремонтно – възстановителни дейности на виадукти при км 13+140 и км 15+940. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас.  \r\nДо 30.06.2019 г. движението от км 18+530 до км 23+330 се осъществява двупосочно в платното посока София поради ремонтно – възстановителни дейности на виадукт при км 20+840. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас.  \r\nДвижението при Мухово от км 45+200 до км 46+266 в посока Бургас да се осъществява с повишено внимание поради обезопасяване на пътния участъ до 31.05.2019 г. \r\nДо 31.05.2019 г. движението от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч.  \r\nОбласт Пазарджик: \r\nДо 31.05.2019 г. движението в участъка от км 88+994 до км 89+354 в района на пътен възел „Пазарджик“ се осъществява двупосочно в платното посока София, поради ремонтни дейности на платното посока Бургас. Организацията на трафика е: \r\n- от 10:00 часа всеки понеделник до 13:00 часа всеки петък се обособяват по една лента за движение в двете посоки; \r\n- от 13:00 часа всеки петък до 17:00 часа всяка събота се обособяват две ленти за движение в посока Бургас и една лента за движение в посока София; \r\n- от 17:00 часа всяка събота до 10:00 часа всеки понеделник се обособяват една лента за движение в посока Бургас и две ленти за движение в посока София. \r\nЧасовият диапазон на реверсивното движение може да се променя при необходимост.  Алтернативни маршрути: \r\n-пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ „Тракия“. \r\n-пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ „Тракия“; \r\n-пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.  \r\nОбласт Стара Загора: \r\nДо 30.09.2019 г. движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270. През празничните и почивни дни се въвежда реверсивно движение както следва:  \r\n- в деня преди празничния или почивен ден - обособяват се две ленти в посока Варна и една в посока София.  \r\n- за последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620 до 15.12.2019 г. \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Витиня“, при км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\". Движението на всички други автомобили в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150 до 28.05.2019 г.; \r\nДо 15.12.2019 г. движението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и км 37+920 в посока Варна. Въвежда се реверсивно движение в като се обособяват две ленти в посока София и една лента в посока Варна до 12 часа на 08.04.2019 г. \r\nДвижението от км 48+800 до км 53+690 се осъществява двупосочно в платното посока София до 31.05.2019 г. поради ремонтни дейности по виадукт при км 51+360.  \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна до 24.05.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 15.04.2019 г. движението от км 0+000 до км 8+600 се осъществява двупосочно в платното в  посока Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас.  \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т Срок: целогодишно; \r\n- „Дюлински“ - забранен за МПС над 3,5 т Срок: целогодишно; \r\n- „Пампорово“ - забранен за МПС над 3,5 т; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа:  \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на областните пътни управления (ОПУ), съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Шумен: \r\nДвижението в участъка на АМ „Хемус“ до разклона за с. Нови Пазар от км 130+400 до км 146+770 се осъществява в една лента поради облицоване на канавки и частични ремонтни дейности на асфалтовата настилка. Срок до 08.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 15.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра - Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 12.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок до 17.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 12.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движението по път III-107 Кочериново – Рила в гр. Кочериново от км 2+680 до км 2+700 се осъществява с повишено внимание и съобразена скорост поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано е с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т: \r\n- за движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- за движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- за движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 10+000 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 .; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- в посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно; \r\n- в посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г. \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nПът IІІ-102: Движението по път IІІ-102 с. Белимел – с. Горно Церовене на км 62+250 се осъществява в една лента с повишено внимание поради ремонтни дейности на асфалтовата настилка. Движението се регулира от сигналисти. Срок до 09.04.2019 год. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности:  \r\nПът III-6041: Движението по път III-6041 /III-604/ – Кондофрей от км 0+000 до км 4+000 се осъществява една лента поради машинно оформяне на земни окопи. Движението се регулира с пътни знаци. Срок до 08.04.2019 г. \r\nПът III-6372: Движението по път III-6372 /III-637/ Вукан – Стайчовци – Пали лула от км 7+000 до км 10+000 се осъществява една лента поради машинно подравняване на банкети. Движението се регулира с пътни знаци. Срок до 08.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nДвижението по път ІІ-21 Русе – Силистра в участъка от началото на Област Силистра до края на пътя при разклон за с. Калипетрово от км 33+200 до км 115+432 се осъществява в една лента с повишено внимание на определени участъци поради полагане на хоризонтална маркировка. Движението се регулира с пътни знаци и конуси. Срок до 08.04.2019 г. \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-205: Движението по път ІІІ-205 Исперих – Стефан Караджа в района на с. Стефан Караджа от км 58+857 до км 59+969 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-207: Движението по път ІІІ-207 Тервел – Алеково – Алфатар в участъка с. Алеково – гр. Алфатар от км 68+930 до км 80+107 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-216: Движението по път ІІІ-216 Ситово – Добротица – Дулово в участъка с. Добротица – с. Поройно от км 10+770 до км 27+460 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 10.04.2019 г. \r\nПът ІІІ-218: Движението по път ІІІ-218 Иширково – Брадвари – Дулово в участъка с. Иширково – с. Водно от км 10+185 до км 28+100 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 10.04.2019 г. \r\nПът ІІІ-235: Движението по път ІІІ-235 Окорш – Паисиево – Зафирово в участъка с. Паисиево – с. Сокол от км 8+300 до км 34+391 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2305: Движението по път ІІІ-2305 Зебил – Вълкан в района на с. Зебил от км 11+370 до км 13+000 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2307: Движението по път ІІІ-2307 Руйно – Правда – Главиница в участъка с. Яребица – с. Калугерене от км 7+500 до км 27+750 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 10.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ–53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т, както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок за изпълнение 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.04.07", "title": "Актуална пътна обстановка"}
{"url": "http://www.focus-news.net/news/2019/04/07/2643709/predstoyashti-mezhdunarodni-sabitiya-za-7-april-agentsiya-fokus.html", "text": "Провеждане на ежегодния маратон \r\n***  Среща на заместник-председателя на ЕК Франс Тимерманс с полски политически лидери \r\n***  Близкоизточна конференция за добива на петрол и газ \r\n***  25 години от геноцида в Руанда", "date": "2019.04.07", "title": "Предстоящи международни събития за  7 април  (Агенция \"Фокус\")"}
{"url": "http://www.focus-news.net/news/2019/04/07/2643697/afp-netanyahu-obeshta-sled-izborite-da-aneksira-selishtata-v-zapadniya-bryag.html", "text": "Израелският премиер Бенямин Нетаняху обеща в събота да анексира селищата в окупирания Западен бряг след предстоящите общи избори, предава  AFP . \"Ще приложа правилото за суверенитета (на Израел), но не правя разграничение между селище с блокове и изолирани селища,\" е казал той в интервю за телевизия Channel 12. \r\nСелищата, които се изграждат на земя, окупирана по време на Шестдневната война в 1967 година, се смятат за незаконни от международната общност и продължаващото им строителство е една от пречките за мира в района.  \r\nБележката на Нетаняху за анексирането идва само три дни преди общите избори, които трябва да се проведат на 9 април. Анализаторите го приемат като послание към десните избиратели, които не вярват в приложимостта на едно мирно споразумение с палестинците.   \r\nВ интервю от петък Нетаняху е заявил, че е предупредил Доналд Тръмп: „Няма да успеете да включите в бъдещ американски мирен план премахването дори на едно селище. Не трябва да се разрушават тези поселения“, са думите на Нетаняху от петък по израелската телевизия  Channel 13. \r\nОчаква се Вашингтон да представи  предложения за мир между израелците и палестинците  след изборите във вторник, в които се предполага, че Нетаняху ще спечели пети мандат.  На въпроса „дали е запознат с подробности от американския план, израелският премиер е отговорил, че е поставил въпроса за „постепенен пълен контрол над територията на запад от река Йордан“ като следващо обстоятелство, за да се развие в бъдеще мирната инициатива на САЩ. На Западния бряг живеят повече от 40 000 израелци, които са част от военната окупация на територията. Още 200 000 евреи живеят в окупирания източен Йерусалим, над който Израел вече притежава пълен суверенитет.   \r\nСлед като Вашингтон в декември 2017 г. обяви спорния град Йерусалим за столица на Израел, палестинският президент Махмуд Абас прекъсна връзките си с Белия дом, тъй като според палестинските лидери пир това положение американското правителство повече не е в състояние на посредничи при мирните преговори между тях и израелската страна, макар че САЩ претендират за честност и почтеност на техния план.    Ивелина Ватова", "date": "2019.04.07", "title": "AFP: Нетаняху обеща след изборите да анексира селищата в Западния бряг"}
{"url": "http://www.focus-news.net/news/2019/04/07/2643710/predstoyashti-sabitiya-v-stranata-za-7-april-agentsiya-fokus.html", "text": "*** \r\nОт 11.00 часа в Централата на партията (пл. „България“ 1, НДК, Административна сграда, ет.17) ПП ГЕРБ ще представи слогана си за предстоящата предизборна кампания за европейския вот на 26 май тази година. \r\n*** \r\nОт 09.00 часа в  Софийския университет „Св. Климент Охридски“ ще се проведе кандидат-студентски изпит по български език и литература. От 12.00 часа започват изпитът по теология – устен, и събеседване за специалност „Музикални медийни технологии и тонрежисура“. \r\n*** \r\nОт 9.00 часа в манастира „Св. апостоли Петър и Павел“ Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия. \r\n*** \r\nВ 11.00 часа „Коалиция за България“ ще се регистрира в Централната избирателна комисия (ЦИК) за участие в предстоящите избори за Европейски парламент.  \r\n*** \r\nОт 11.00 часа в Националния военноисторически музей ще се проведе образователна програма „Животните на фронта“. \r\n*** \r\nОт  17.00 часа в митрополитската катедрала „Св. Вмца Неделя“ Негово преосвещенство Белоградчишки епископ Поликарп - викарий на Софийския митрополит ще оглави Архиерейска велика вечерня. \r\n*** \r\nОт 18.00 часа в Софийската опера и балет ще бъде открита Фотоизложбата „55 години живот на сцената“. \r\n*** \r\nОт 19.00 часа в Камерна зала \"България\" – ул. „Аксаков“ 1, Унгарски културен институт организира предвеликденски концерт.  \r\n*** \r\nОт 19.30 часа в Сатиричния театър „Алеко Константинов” ще се проведе шоу - спектакълът \r\nЗлатен Кукерикон 2019г. \r\n*** \r\nОт 11.00 часа в Туристически комплекс „Акве Калиде“ ще се проведе творческа работилница. \r\n*** \r\nОт 11.00 часа МОЛ \"Бургас Плаза\" Лечебните заведения в Бургас ще се включат с прегледи и консултации на свои специалисти в изложение \"Зона Здраве\". \r\n*** \r\nНа кортовете на тенис клуб „Авеню“ – Бургас тенисисти от над 20 държави ще гостуват в Бургас за един от най-силните турнири за юноши и девойки до 18-годишна възраст. \r\n*** \r\nОт 10.00 часа в Младежки дом – Варна ще се проведе Първи ученически шахматен турнир за наградите на вестник \"НахОДКи\". \r\n*** \r\nОт 17.00 часа в Народна астрономическа обсерватория и планетариум „Николай Коперник“ ще се проведе Международен майсторски клас на ЦЕРН. \r\n*** \r\nОт 10.00 часа до кафе-бар „Галерията“, зад сградата на Художествена галерия „Борис Денев“, ще се проведе националната благотворителна кампания „Капачки за Бъдеще“. \r\n*** \r\nОт 10.00 часа в Младежки център -  Добрич ще бъде даден старт на Общинска кампания „Бъди здрав“ – Добрич 2019. \r\n*** \r\nОт 11.00 часа в Държавен куклен театър „Дора Габе“ ще се проведе Куклен спектакъл „Косе Босе“ по Ран Босилек. \r\n*** \r\nОт 17.00 часа заместник-председателят на ГЕРБ Цветан Цветанов ще връчи членски карти на новоприети членове на партията от с. Зърнево. По-късно Цветанов ще се запознае с хода на изпълнението на инфраструктурен проект - рехабилитация на участъци от водопроводната мрежа в селото, който се финансира по Програмата за развитие на селските райони (ПРСР). След това зам.-председателят на ГЕРБ ще има и среща с общинските ръководители на партията в област Добрич, както и с останалите членове на областното ръководство на ГЕРБ. \r\n*** \r\nОт 10.00 часа на площад „Свобода” Дупница ще бъде домакин на първи атлетически пробег „Дупница – Рън”. \r\n*** \r\nОт 08.00 часа в гатера на Ловно-рибарско дружество-Черноочене ще се проведе състезание за ловни кучета. \r\n*** \r\nОт 9.00 часа в местността Гергевана ще се проведе Вторият офроуд събор „Велинград – 2019”. \r\n*** \r\nОт 9.00 часа в митрополитския храм „Св. Вмца Марина“ знеполският епископ Арсений- викарий на Пловдивския митрополит ще оглави Архиерейска света литургия.  \r\n*** \r\nОт 9.00 часа в храм „Св. пророк Илия“ Константийският епископ Яков ще оглави Архиерейска света Литургия. \r\n*** \r\nОт 11.00 часа пред сградата на областната болница „Д-р Иван Селимински“ ще се проведе едночасов протест на медицинските сестри в Сливен в Деня на здравния работник. \r\n*** \r\nОт 11.00 часа в Кукления театър ще бъде представена премиерата на „Банда бацили“ от Мария Донева и Янчо Иванов.                                           \r\n*** \r\nОт 15.00 часа в Парк „5-ти октомври“ ще се проведе авторският спектакъл на театър „МАЛЕ-МАЛЕ” – София, „Концерт на куклите”. \r\n*** \r\nОт 17.00 часа в парк „Пети октомври“ ще се състои „Хора за хората“ – общоградска инициатива.", "date": "2019.04.07", "title": "Предстоящи събития в страната за 7 април (Агенция „Фокус“)"}
{"url": "http://www.focus-news.net/news/2019/04/07/2643711/nimh-vremeto-shte-bade-oblachno-v-tsentralna-i-iztochna-balgariya-shte-prevali-dazhd.html", "text": "Днес облачността ще бъде значителна и на много места, главно в Централна и Източна България ще има превалявания от дъжд. Ще продължи да духа до умерен източен вятър. Максимални температури между 14° и 19°. Атмосферното налягане ще бъде по-ниско от средното за месеца и през деня още ще се понижи. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология . \r\nОблачно ще бъде и по Черноморието с превалявания от дъжд. Ще духа слаб вятър от изток-югоизток.  Максималните температури ще бъдат между 12° и 15°. Температурата на морската вода е 11°. Вълнението на морето ще бъде 3 бала. \r\nНад планините ще бъде предимно облачно, по високите части и мъгливо. На места ще има превалявания от дъжд, над около 2000 метра от сняг. Ще духа слаб до умерен юг-югозападен вятър. Максимална температура на 1200 метра около 8°, на 2000 метра - около 2°.", "date": "2019.04.07", "title": "НИМХ: Времето ще бъде облачно, в Централна и Източна България ще превали дъжд"}
{"url": "http://www.focus-news.net/news/2019/04/07/2643689/the-guardian-merkel-iznenadva-mey-s-podkrepata-si-za-datata-na-napuskane.html", "text": "В навечерието на очаквана напрегната среща на върха Берлин държи в ръцете си възможности, които да гарантират сигурността на споразумението по оттеглянето на Великобритания от ЕС, пише в  The Guardian .   \r\nАнгела Меркел е готова да подкрепи молбата на Тереза Мей за малко удължаване на срока за Брекзит. Германският канцлер се стреми как да се поддържа натиска върху британските парламентаристи, за да подкрепят споразумението за напускането на страната им от ЕС. Това заявяват висши източници от Брюксел.  \r\nИзправена пред ненадейни искания, които се сипят от всякъде в ЕС, да не се отлага повече британското излизане от структурите му, в навечерието на срещата на върха в Брюксел през тази седмица Меркел е готова да предложи за обсъждане различни варианти. Твърди се, че тя е готова да подкрепи датата 30 юни. Смята се, че е разтревожена от предложението на Доналд Туск за едногодишна отсрочка и опция за по-рано излиза на Обединеното кралство при ратификация на споразумението, според нея това би било „автогол“.   \r\nТова мислене в Берлин би представлявало истинско благодеяние за британския премиер, която в петък предложи датата 30 юни като дата за излизане на страната й от евроструктурите и обеща, че Обединеното кралство ще проведе избори за Европейски парламент, ако до 22 май не е ратифицирано споразумението за напускане.  Туск, като председател на Европейския съвет, в същия ден – петък, внуши на общественото мнение, че неговата идея за „гъвкаво напрежение“ ще задължи британското правителство да реши собствената си съдба, като избави Брюксел от постоянни предложения за промяна. \r\nМеркел обаче като че ли се опитва да разбере силното желание на Мей подобна идея да повиши натиска върху Камарата на общините и да принуди депутатите да ратифицират споразумението за напускане. \r\nДипломати от различни столици в ЕС, като отчитат различията в мненията на лидерите, смятат, че компромисното решение е дата в края на лятото със задължение Островът да проведе европейските избори.   \r\nГермания влезе в сблъсък с Франция по този въпрос. Миналата седмица френският президент Макрон предупреди, че Великобритания и ЕС се придвижват към Брекзит без сделка и че Евроблокът не може „завинаги да е заложник на политическата криза в Обединеното кралство“.   \r\nНа среща на 27-те посланици в ЕС, френският дипломат предположи, че без ясен план как да се използва това удължено време, който трябва да се изготви до лидерската среща в сряда тази седмица, може да се предложи единствено вариант за двуседмична отсрочка след 12 април, за да се подготвят пазарите за Брекзит без сделка.  Той е заявил: “Ние наистина трябва да се придържаме към решението на Съвета от 21 март. Ако дойде искане за по-дълъг срок, то трябва ясно и внимателно да се формулират и условията, за да се съгласим на срок 1 юли.“  \r\nГоворейки на среща на финансовите министри от ЕС в Букурещ в събота, британския финансист номер едно Филип Хамънд се опита да убеди колегите си, че в Лондон като че ли нещо се раздвижва в навечерието на лидерската среща в сряда, на която трябва да се вземе решение за отсрочката. Неговите думи са: „ Повечето мои колеги, както и аз, сме на мнение, че имаме нужда от по-дълго време, за да приключим този процес, тъй че аз съм оптимист за срещата в сряда. Разбирам, че европейските колеги са изморени вече и смятат, че Брекзит отне доста време. Ние също сме изморени, че не можахме да го приключим по-рано, но въпреки всичко аз съм убеден, че ще стигнем до неговия край.  \r\nХамънд е добавил, че е „оптимист, че ще се стигне до някакво споразумение с лейбъристите по-късно“. Така е обяснил за продължаващите междупартийни разговори: „Преговорите с Лейбъристката партия продължават, те се водиха през миналата нощ, а днес очакваме да отхвърлим още текстове с тях. ” \r\nЗапитан дали се водят преговори с опозицията за евентуален втори референдум, Хамънд е обяснил, че в момента правителството преговаря с лейбъристите, без да поставя каквито и да било „червени линии“.   \r\nНезависимо от факта кога ще се определи датата за напускане на Великобритания – на 30 юни или по-късно, и Берлин, и Париж са на едно мнение – те искат гаранции за бъдещото поведение на Обединеното кралство като страна, член на ЕС. В този смисъл не пропускат и да искат гаранции, че британското правителство ще се въздържа да играе решаваща роля при вземането на ключови решения по бюджета или относно назначения на висши постове в ЕС.   \r\nСъобщение от Джейкъб Рийс-Мог, евроскептичният консервативен депутат, информира, че според него в периода на отсрочка Обединеното кралство „ще трябва да се държи колкото се може по-тежко“. Неговото послание оказва влияние. Рийс-Мог е написал: „Ние бихме могли да наложим вето за всяко увеличаване на бюджета, да се противопоставим на предполагаемата армия на ЕС и да блокираме интеграционните схеми на г-н Макрон.“  Тези негови думи именно са използвани от висш еврослужител по време на дипломатическата среща като доказателство за това „на какво са способни те [британците – бел. ред.]“. \r\nПосланикът на Франция е заявил пред колегите си: „Нека да бъде честни, удължаването на срока ще доведе до политически и правни проблеми“, това е съобщено в дипломатическите канали за комуникация. „Тъй че преди да стигнем до решение, ние трябва да сме много, много внимателни. Не съм убеден, че моето правителство е категорично за тази дата.“  \r\nГерманският посланик, както се твърди, се е консултирал д останалите дипломати в ЕС, да не се прави „прибързано решение, за което после да се съжалява“. Според него продължаващите преговори с лейбъристите са  обнадеждаващ знак.   \r\nЕдин дипломат заяви, че Франция споделя мнението на главния преговарящ от ЕС, Мишел Барние, според когото Обединеното кралство трябва бързо да се принуди да се върне на масата за преговори, ако все още се държи на краката си. Тогава Брюксел ще представи същите искания, както и в споразумението – сметка по развода от 39 млрд. паунда, права на гражданите и избягване на опасността от твърда граница на ирландския остров.   \r\n“Другите столици обаче не са убедени,” е заявил дипломат в ЕС. Те се страхуват, че на пътя ще се изправи гордостта, а това може да приключи по непредвидени начини. “Това ще отрови отношенията ни за десетилетия. ”  Ивелина Ватова", "date": "2019.04.07", "title": "The Guardian: Меркел изненадва Мей с подкрепата си за датата на напускане"}
{"url": "http://www.focus-news.net/news/2019/04/07/2643715/pravoslavnata-tsarkva-otbelyazva-nedelyata-na-prepodobni-yoan-lestvichnik.html", "text": "Православната църква отбелязва четвъртата неделя на Великия пост - Неделята на Преподобни Йоан Лествичник. По този повод от 9.00 часа с благословението на Негово светейшество Българския патриарх и Софийски митрополит Неофит, Архиерейска света Литургия в манастира „Св. апостоли Петър и Павел“, край село Лозен, ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция „Фокус“ . От  17.00 часа Дядо Поликарп ще оглави Архиерейска велика вечерня в митрополитската катедрала „Св. Вмца Неделя“, град София и ще изнесе духовна беседа.  \r\nНикола ПЕТКОВ", "date": "2019.04.07", "title": "Православната църква отбелязва Неделята на Преподобни Йоан Лествичник"}
{"url": "http://www.focus-news.net/news/2019/04/07/2643717/sport-nov-rekord-na-mesi-v-ispanskoto-parvenstvo.html", "text": "Лионел Меси вкара втория гол в 87-та минута за победата на Барселона като домакин на Атлетико, Мадрид, с 2:0. Мачът, който се игра късно в събота вечерта, е от програмата на 31-ия кръг от испанската футболна ЛаЛига.  \r\nАржентинецът вече е футболистът с най-много победи в Примера дивисион - 335. С този резултат той изпреварва легендарния вратар на Реал, Мадрид, Икер Касийяс, който има 334 победи в Испания, а сега играе в португалския Порто. \r\nПървият гол за Барселона вкара Луис Суарес в 85-та минута.  \r\nОтборът почти си осигури 26-та титла. След този кръг той води пред втория в класирането, Атлетико Мадрид, с 11 точки.", "date": "2019.04.07", "title": "Спорт: Нов рекорд на Меси в испанското първенство"}
{"url": "http://www.focus-news.net/news/2019/04/07/2643716/zamestnik-predsedatelyat-na-gerb-tsvetan-tsvetanov-shte-poseti-tervelskoto-selo-zarnevo.html", "text": "Заместник-председателят на ГЕРБ Цветан Цветанов ще посети тервелското село Зърнево. Това съобщиха от пресцентъра на  ГЕРБ . Той ще посети селото по покана на областното и общинско ръководства на партията и ще бъде съпроводен от народните представители вицеадмирал Пламен Манушев - областен координатор на партията, и Даниела Димитрова. \r\nОт 17.00 часа Цветан Цветанов ще връчи членски карти на новоприети членове на ГЕРБ от село Зърнево. Точният брой на новите членове е 139 души при положение, че в селото живеят за постоянно около 1200 души. По-късно Цветанов ще се запознае с хода на изпълнението на инфраструктурен проект - рехабилитация на участъци от водопроводната мрежа в селото, който се финансира по Програмата за развитие на селските райони (ПРСР). След това зам.-председателят на ГЕРБ ще има и среща с общинските ръководители на партията в област Добрич, както и с останалите членове на областното ръководство на ГЕРБ.", "date": "2019.04.07", "title": "Заместник-председателят на ГЕРБ Цветан Цветанов ще посети тервелското село Зърнево"}
{"url": "http://www.focus-news.net/news/2019/04/07/2643718/denyat-7-april-v-balgarskata-istoriya.html", "text": "През 1905 г. при с. Кашина, Мелнишко, четата на Яне Сандански разбива четата на офицерските братства начело с капитан Йордан Стоянов, която дава 9 жертви. Веднага след това братствата основават Македоно-одринска тайна революционна организация за борба с левицата в ТМОРО с председател подполк. Стоян Николов, която действа в 5 района: Джумайски, Петрички, Малешевски, Поройски и Мелнишки. През 1909 г. Русия, Сърбия и Черна гора признават независимостта на България, провъзгласена на 22 септември 1908 г. През 1946 г. в Бургас е открита Художествена галерия, а през 1957 г. в София е открит Държавният сатиричен театър. През 1964 г. за пръв път се отбелязва Денят на здравния работник в България. На 7 април и  роден  д-р Петър Дертлиев. На тозш дaто умира писателят Атанас Шопов, полковник Владимир Серафимов, освободителят на Родопите. \r\n2018 г.  \r\nТръгва нощният градски транспорт в София. Линиите са 4 и пресичат града, така че да има връзка с всички квартали. Те се движат от 00.00 часа до 04.00 часа. Общата спирка на четирите линии е на площад „Княз Александър Първи“. \r\n1999 г. \r\nПровежда се гласуване в Народното събрание по внесения от обединената опозиция вот на недоверие към правителството на Иван Костов за провалената структурна реформа в индустриалната политика. Вотът е отхвърлен. \r\n1964 г.  \r\nЗа първи път се отбелязва Денят на здравния работник в България. Дата 7 април е определена за Празник на здравния работник в България с Разпореждане 32 на Министерския съвет от 6 февруари 1964 г. \r\n1957 г.  \r\nОткрит е Държавният сатиричен театър в София. \r\nНа 7 април 1957 г. в София отваря врати нов театър. Наречен е Държавен сатиричен, а ръководството му поема големият български режисьор и педагог Стефан Сърчаджиев. Първото му представление е \"Баня\" (описана като \"драма в 6 действия с цирк и фойерверк от Владимир Маяковски\"). По това време това е единственият в България по своята жанрова формулировка театър, който съчетава сатира, гротеска, памфлет, лирическа комедия, историческа комедия, мюзикъл. \r\n1955 г. \r\nПолитбюро на ЦК на БКП решава на мястото на Централния дом на журналистите в България да се създаде Съюз на българските журналисти като \"обществена културно-творческа организация на журналистите от периодичния печат, БТА и радиото\". \r\n1953 г. \r\nОбявена е амнистия за българските емигранти, като се предвижда и връщане на имуществото им. \r\n1949 г.  \r\nВ \"Държавен вестник\" е публикуван указ на Президиума на Народното събрание за освобождаване на Трайчо Костов от длъжностите подпредседател на Министерския съвет и председател на Комитета по стопански и финансови въпроси.  Като причина за решението се изтъкват \" допуснати от него груби грешки при ръководене работата на Министерския съвет и във връзка с отношенията ни със Съветския съюз\". Обвинен е в антидържавна и антипартийна дейност и е осъден на смърт и обесен. Реабилитиран е след Априлския пленум на ЦК на БКП през 1956 г. \r\n1946 г.  \r\nВ Бургас е открита художествена галерия. \r\n1909 г.  \r\nРусия, Сърбия и Черна гора признават независимостта на България. \r\nСлед Младотурската революция, извършена през 1908 г. се създават условия за отхвърляне изцяло на васалната зависимост на България. Правителството и князът са подкрепени от Австро-Унгария, която се стреми да анексира Босна и Херцеговина. Поради васалната зависимост на България турското правителство не поканва българския дипломатически представител в Цариград Иван Стефанов Гешов на прием заедно с другите дипломати. Това дава повод на българското правителство да го отзове от Османската империя. По същото време турските служители по Източните железници започват стачка. За да не се прекъсне движението, правителството на Александър Малинов изпраща български служители на тяхно място. След прекратяването на стачката обаче българските власти задържат под свой контрол ЖП линия. В такава обстановка на 22 септември 1908 г. в черквата \"Св. Четиридесет мъченици\" в Търново със специален манифест е провъзгласена независимостта на България, а княз Фердинанд I приема титлата цар на България. Учредява се възпоменателен медал по този повод. На следващия ден Австро-Унгария обявява анексирането на Босна и Херцеговина. Тъй като клаузите на Берлинския договор 1878 г. са нарушени, възниква остра Балканска криза (1908–1909 г.). Повечето от Великите сили отказват да признаят независимостта на България, влошават се и българо-турските отношения. Турция настоява България да й изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол (1909 г.), Българо-турски протокол (1909 г.) и Руско-български протокол (1909 г.). Според тях Русия опрощава на Турция военните й задължения, останали още от войната от 1877–1878 г., срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. С провъзгласяването независимостта на България се издига международният авторитет на страната и тя се превръща в равноправна на другите европейски държави. \r\n1905 г.  \r\nПри с. Кашина, Мелнишко, четата на Яне Сандански разбива четата на офицерските братства начело с капитан Йордан Стоянов, която дава 9 жертви. Веднага след това братствата основават Македоно-одринска тайна революционна организация за борба с левицата в ТМОРО с председател подполк. Стоян Николов, която действа в 5 района: Джумайски, Петрички, Малешевски, Поройски и Мелнишки. \r\n1901 г.  \r\nЗавършва Осмият извънреден конгрес на македонската емиграция, в които участват 123-ма делегати. Председател на Върховния комитет е Стоян Михайловски, а подпредседател - Владимир Димитров. \r\n1877 г.  \r\nТурският министър на външните работи Савфет паша заявява пред извиканите от него български митрополити Доситей, Панарет, Григорий и Аверкий, че екзарх Антим I вече не се ползва с доверието на правителството. Антим I (Атанас Михайлов Чалъков) е първият български екзарх. Роден е в Лозенград (днес в Турция). Учи последователно в Коручешменското училище в Цариград, в Богословското училище на о. Халки и в Духовната академия в Москва. След като се завръща от Русия, той става преподавател, а по-късно и ректор на Духовната семинария на о. Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен е през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на Първото ВНС в Търново. На тази дата са родени: \r\n1916 г.  \r\nРоден е д-р Петър Дертлиев - политически деец, един от създателите на СДС и на конституцията на Република България; лекар, рентгенолог. Завършва медицина. Арестуван е многократно като организатор на социалистически стачки (1934-1940 г.). Избран е за народен представител на БРСДП (о) във Великото народно събрание (1946 г.). През 1948 г. е осъден на 10 години затвор заради убежденията си. След 10 ноември 1989 г. се включва активно в обществено-политическия живот на страната. Един от инициаторите е за възстановяване на Българската социалдемократическа партия и включването й в СДС. Лидер е на БСДП след възстановяването й. Депутат е в VII Велико народно събрание, избран от квотата на СДС. През 1990 г. е кандидат за президент на България. Д-р Петър Дертлиев умира на 5 ноември 2000 г. На тази дата умират: \r\n2008 г. \r\nУмира Георги Стоев, български писател, който издава книги за мафията на цената на живота си. \r\nГеорги Стефанов Стоев е бил част от силовите бригади на Поли Пантев, заедно с Бен Търпин, Георги Пехливанов, Момчил Бенев, Георги Бенковски, както и с Евгени Стефанов - Женята, с когото са в обтегнати отношения до самия край на крадеца от \"Гео Милев\". Той е притежавал един от 12-те пръстени, които Поли Пантев е подарил на най-близките си хора. \r\nУбийството на Георги Стоев е дело на мафията, извършено на 7 април 2008 г. Малко преди убийството заявява пред своя адвокат \"Нещо ще се случи\", секунди по-късно е фатално ранен пред хотел \"Плиска\" в центъра на града, с три куршума в главата, в 12:53 часа, умира около 19:20 часа след операция в \"Пирогов\". \r\n1934 г.  \r\nУмира Владимир Серафимов - български военен деец, полковник. Завършва Военното училище в София (четвърти випуск – 1883 г.). В Сръбско-българската война през 1885 г. е подпоручик, командир на 5-та рота от 5-ти пехотен Дунавски полк. Участва в боевете на Сливнишката позиция (5 – 7 ноември), в разузнавателния отряд на ротмистър Ан. Бендерев (9 – 11 ноември) и в завземането на Пирот (14 – 15 ноември). Проявява се в сражението на войските от десния фланг при с. Градищница, като смело повежда ротата си и освобождава селото. По-късно служи в 9-ти пехотен Пловдивски полк. През Балканската война (1912-1913 г.) е командир на 21-ви пехотен Средногорски полк, проявява се във военните действия в Южните Родопи. Заради заслугите му във войната от 1934 г. село Алами дере в Родопите носи неговото име - Полковник Серафимово. \r\n1922 г.  \r\nУмира Атанас Шопов - български общественик, писател, член на БКД (1884 г.). Учи в руско медицинско училище. Следва право в Париж и Петербург. Участва в Руско-турската война (1877-1878 г.). След Освобождението е секретар и редактор в Българската екзархия в Цариград, консул в Солун. През 1887 г. и 1891 г. предприема пътувания из Тракия и Македония и след тях издава проучванията си в трудовете: “Народността и езикът на македонците” и “Из живота и бита на българите във вилаетите”. Сътрудничи на сп. “Читалище”, в. “Право”, “Ден”, “Век” и други периодични издания. Автор е на статии по педагогически въпроси и на стихотворения. Превежда от гръцки и френски език. Съчинения: “Десетдневно царуване. Из българското въстание в 1876 г. Дневници на един бунтовник” (1881 г.), “Македония от етнографско, историческо и езиково гледище”, “Сръбските претенции над Скопската епархия”, “Истината върху конституционния режим на младотурците” и др. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.07", "title": "Денят 7 април в българската история"}
{"url": "http://www.focus-news.net/news/2019/04/07/2643712/pp-gerb-shte-predstavi-slogana-si-za-evropeyskite-izbori.html", "text": "ПП ГЕРБ ще представи слогана си за предстоящата предизборна кампания за европейския вот на 26 май. Това съобщиха от пресцентъра на  ПП ГЕРБ . Слоганът на ПП ГЕРБ ще бъде представен от зам.-председателя на ГЕРБ и председател на Националния предизборен щаб на партията Цветан Цветанов по време на специално събитие, което ще се проведе в централата на партията (пл. „България“ 1, НДК, Административна сграда, ет.17) от 11.00 часа.", "date": "2019.04.07", "title": "ПП ГЕРБ ще представи слогана си за европейските избори"}
{"url": "http://www.focus-news.net/news/2019/04/07/2643719/sliven-meditsinskite-sestri-shte-protestirat-pred-oblastnata-bolnitsa-d-r-ivan-seliminski.html", "text": "Eдночасов протест на медицинските сестри ще се състои в Деня на здравния работник. Това съобщи пред  Радио „Фокус“ – Сливен  един от организаторите на протеста Надежда Маргенова. „Акцент в протеста ще бъде финансирането на здравния модел у нас. Отново ще бъдат представени исканията за достойно заплащане и подобряване условията на труд“, поясни Маргенова. \r\nПротестът ще бъде мирен, от 11.00 до 12.00 часа пред сградата на областната болница „Д-р Иван Селимински“. Това е третият протест на медиците в Сливен. Специалистите по здравни грижи настояват за еднакви стартови възнаграждения, в размер на две минимални работни заплати, почасово заплащане на нощния труд, допълнително възнаграждение за работата в спешно или интензивно отделението и добавяне на клас за прослужено време в размер на 1.2 % годишно. Сестрите се обявяват още за отпадане на търговския статут на болниците, за връщането на медицинските стандарти, както и за промяна в категорията труд и възможност за регламентирана сестринска и кинезитерапевтична практика. \r\nЛюдмила ЙОРГОВА", "date": "2019.04.07", "title": "Сливен: Медицинските сестри ще протестират пред областната болница „Д-р Иван Селимински“"}
{"url": "http://www.focus-news.net/news/2019/04/07/2643722/pernik-82-godishen-mazh-e-zaginal-pri-pozhar-v-zemlishteto-na-selo-stefanovo.html", "text": "82-годишен мъж е загинал при пожар в землището на радомирското село Стефаново. Това съобщиха от  ГД „Пожарна безопасност и защита на населението“ . Сигналът за инцидента е подаден в 13.00 часа. Горели са сухи треви. Тялото на мъжа е намерено от пожарникарите. На място са пристигнали екипи на „Спешна помощ“ и на МВР.", "date": "2019.04.07", "title": "Перник: 82-годишен мъж е загинал при пожар в землището на село Стефаново"}
{"url": "http://www.focus-news.net/news/2019/04/07/2643721/burgas-v-turisticheski-kompleks-akve-kalide-otnovo-shte-se-provede-tvorcheska-rabotilnitsa-art-i-fakti.html", "text": "От 11.00 до 13.00 часа в Туристически комплекс „Акве Калиде“ отново ще се проведе творческа работилница „Арт-И-Факти“. Децата ще влязат в ролята на истински художници. Това съобщиха от пресцентъра на  Община Бургас . С пролетни мотиви и ленти с флорални орнаменти децата ще декорират дървена фигура, използвайки декупажна техника. С помощта на творческия ръководител, децата ще се учат на т. нар. пространствено изграждане с включване на околната среда. Задачата им този път ще бъде да изобразят екстериора на музея – банята на Сюлейман Великолепни. Те ще използват за рисуване пастели, цветни моливи, акварел. „Арт-И-Факти“ се организира всяка неделя от 11.00 до 13.00 часа. Таксата за участие е 3.00 лв. за едно изделие и 4.00 лв. за двете изделия. Освен изработеното, за спомен от „Акве Калиде“ децата получават безплатно посещение на музея с 3D мапинг филм.", "date": "2019.04.07", "title": "Бургас: В Туристически комплекс „Акве Калиде“ отново ще се проведе творческа работилница „Арт-И-Факти“"}
{"url": "http://www.focus-news.net/news/2019/04/07/2643720/plovdiv-znepolskiyat-episkop-arseniy-shte-oglavi-arhiereyska-sveta-liturgiya-v-mitropolitskiya-hram-sv-vmtsa-marina.html", "text": "На четвъртата неделя на Великия пост, когато Православната църква прославя Преподобни Йоан Лествичник, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений - викарий на Пловдивския митрополит, ще оглави Архиерейска света Литургия в митрополитския храм „Св. Вмчца Марина“, предаде репортер на  Агенция „Фокус“ . Началото е 9.00 часа.  \r\nНикола ПЕТКОВ", "date": "2019.04.07", "title": "Пловдив: Знеполският епископ Арсений ще оглави Архиерейска света Литургия в митрополитския храм \"Св. Вмца Марина\""}
{"url": "http://www.focus-news.net/news/2019/04/07/2643713/koalitsiya-za-balgariya-shte-vnese-dokumentite-si-za-registratsiya-v-tsik.html", "text": "„Коалиция за България“ ще внесе документите си за регистрация в ЦИК в 11.00 часа. Това съобщиха от пресцентъра на   АБВ .", "date": "2019.04.07", "title": "„Коалиция за България“ ще внесе документите си за регистрация в ЦИК"}
{"url": "http://www.focus-news.net/news/2019/04/07/2643726/burgas-top-tenisisti-ot-nad-20-darzhavi-shte-posetyat-grada-za-edin-ot-nay-silnite-turniri-za-yunoshi-i-devoyki-do-18-godishna-vazrast.html", "text": "Тенисисти от над 20 държави ще гостуват в Бургас за един от най-силните турнири за юноши и девойки до 18-годишна възраст. Надпреварата е от 2-ра категория на ITF и ще се проведе до 13 април на кортовете на тенис клуб „Авеню“ – Бургас. Това съобщиха от пресцентъра на  Община Бургас . Турнир от такъв ранг се организира за първи път в града. Заради участието си в него в Бургас ще пристигнат над 10 юноши и девойки, които са в Топ 100 на световните ранглисти до 18 години на ITF. Представители на домакините ще бъдат Веселин Киселков, Антъни Генов, Динко Динев, Ивайло Дечев при юношите, а при девойките Стела Пеева. Турнирът се организира от Международната федерация по тенис, с подкрепата на Българската федерация по тенис и Община Бургас.", "date": "2019.04.07", "title": "Бургас: Топ тенисисти от над 20 държави ще посетят града за един от най-силните турнири за юноши и девойки до 18-годишна възраст"}
{"url": "http://www.focus-news.net/news/2019/04/07/2643724/denyat-7-april-v-svetovnata-istoriya.html", "text": "През 1348 г. - основан е Пражкият университет - най-старият в Централна Европа. През 1498 г. експедицията на португалския мореплавател Васко да Гама стига до Кения, която е част от морския път от Европа до Индия през нос Добра Надежда, открит от Васко да Гама същата година. \r\nПрез 1795 г. във Франция е въведена нова единица мярка за дължина - метър, която впоследствие става основна единица за дължина и се означава с m. През 1926 г. англичанката Вайълет Гибсън извършва неуспешен опит за покушение срещу италианския диктатор Бенито Мусолини, при откриването в Рим на Седмия международен конгрес на хирурзите. 1933 г. - американският президент Франклин Рузвелт подписва декрета, с който е отменен “сухият” режим в страната. Десет години по-късно - 1943 г. - швейцарецът Алберт Хофман за първи път синтезира ЛСД - халюциногенно средство предизвикващо временни психози, съпроводени от халюцинации. Влиза в сила Уставът на Световната здравна организация (СЗО). \r\nЮгославия е провъзгласена за социалистическа република през 1963 г. През 1989 г. в Норвежко море на дълбочина 386 м потъва съветската атомна подводница \"Комсомолец\". Загиват 42-ма души от 69-членния екипаж.  \r\nНа 7 април са родени: американският кинорежисьор и сценарист Франсис Форд Копола, новозеланският актьор Ръсел Кроу. На тази дата умира  испанският живописец от гръцки произход Ел Греко \r\n2017 г. \r\nАмериканският президент Доналд Тръмп дава заповед за ракетна атака с Томахоук на сирийско летище. \r\n2017 г. \r\nПревозно средство се врязва в група хора на улица в Стокхолм, Швеция, убивайки четирима души. \r\n2015 г. \r\nПарламентът на Малайзия утвърждава Закон за предотвратяването на терористичната дейност, съгласно който властите получават права да арестуват заподозрени без съдебна заповед. \r\n2014 г. \r\nВ Индия започват парламентарни избори, които приключват на 12 май. \r\nВодещата опозиционна сила в Индия националистическата хиндуистка партия \"Бхаратия джаната\" (Индийска народна партия) печели абсолютно мнозинство на парламентарните избори в страната,  \r\n2013 г. \r\nВ Черна гора се провеждат президентски избори, които печели досегашният президент с два мандата Филип Вуянович. \r\n2012 г. \r\nДжойс Банда става новият президент на Малави. \r\n2012 г. \r\nВоенната хунта в Мали предава властта на председателя на парламента Диункунде Траоре. \r\n2012 г.  \r\nОколо 150 пакистански военни са затрупани от лавина в района на ледника Сиачен. \r\n2003 г. \r\nАмерикански войници превземат Багдад; режимът на Саддам Хюсеин пада два дни по-късно. \r\n1999 г. \r\nПо време на войната в Косово границите на бившата югославска република са затворени от сръбската армия, за да се спрат етническите албанци да напускат страната. \r\n1989 г.  \r\nВ Норвежко море на дълбочина 386 м потъва съветската атомна подводница \"Комсомолец\". Загиват 42 души от 69-членния екипаж. Подводницата е от състава на Северния флот. По време на катастрофата тя се намира на около 180 км югозападно от о. Медвежий, в неутралните води на Норвежко море. \r\n1963 г. \r\nЮгославия е провъзгласена за социалистическа република. Социалистическа Федеративна Република Югославия (съкратено СФРЮ) е бивша европейска държава, която се е намирала в западната част на Балканския полуостров. Създадена е през 1945 г. като наследник на Кралство Югославия под името Демократическа Федеративна Република Югославия. През 1946 г. сменя името си на Федеративна Народна Република Югославия, а през 1963 г. окончателно получава названието Социалистическа Федеративна Република Югославия. \r\n1948 г.  \r\nВлиза в сила уставът на Световната здравна организация (СЗО). Той е приет през 1946 г. по време на Международната конференция по въпросите на здравеопазването, провела се в Ню Йорк. Този Устав служи като основа за създаването през 1948 г. на Световната здравна организация. От 1950 г. дата 7 април се отбелязва като Световен ден на здравето.  СЗО е специализирана междуправителствена организация на ООН по проблемите на здравеопазването. Седалището на организацията е в Женева. Има 6 регионални бюра - в Копенхаген, Вашингтон, Делхи, Хараре, Кайро и Манила. България членува в СЗО от 1948 г.  \r\nКато координатор на международното сътрудничество в областта на здравеопазването СЗО изпълнява програми за подобряване на здравните услуги, за премахване на острите заразни заболявания, за опазване на околната среда, за укрепване на професионалното сдружаване. Стимулира научните изследвания, оказва помощ в откриването на нови храни и лекарства. Работи заедно с УНИЦЕФ за световни компании по имунизация; в центъра на интереса й е борбата със СПИН, спонсорира изследвания за борбата с рака, насърчава превенциите на смъртността в резултат на тютюнопушенето. \r\n1943 г.  \r\nШвейцарецът Алберт Хофман за първи път синтезира ЛСД - халюциногенно средство предизвикващо временни психози, съпроводени от халюцинации. \r\nДиетиламид на лизергиновата киселина, по-известен със съкращението ЛСД (транслитерация на немското съкращение LSD от Lysergsäure-diethylamid) е мощно психоактивно вещество, което спада към групите на халюциногените и ентеогените. Първоначално е получаван по полусинтетичен път от алкалоиди на моравото рогче (вид паразитна гъба). Нелегалното му разпространение е във вид на пощенски марки, захар на бучки, цветни изображения на герои, както и като микрокомпонент на различни по форма и цвят таблетки и капсули. Приема се чрез облизване или поглъщане на дозата. Ефектите на ЛСД са непредвидими и могат да имат дълготрайни или дори постоянни психоемоционални последствия — както позитивни така и негативни. Той може да причини психично и сетивно объркване (по-големи дози са в състояние да причинят коренни когнитивни промени, например синестезия), при което се получават халюцинации с много интензивни цветове. Тези халюцинации създават усещане за изкривяване на звука и се съпътстват от липса на ориентация за време и пространство. Възможно е настъпването на паника и параноичен страх от преследване. При продължително употребяване на ЛСД може да се развие шизофрения или дълбока депресия. \r\n1933 г.  \r\nАмериканският президент Франклин Рузвелт подписва декрета, с който е отменен “сухият” режим в страната. \r\nСухият режим представлява частична или пълна забрана за производство и продажба на алкохолни питиета и напитки. Най-често това понятие се свързва с провеждането на такава държавна политика в САЩ през периода 1920-1933 г. Сухият режим, като федерално право, е въведен с поправка 18-та на Конституцията, ратифицирана на 16 януари 1920 г., забраняваща продукцията, вноса, износа, превоза и продажбата на всякакви алкохолни напитки и питиета на територията на САЩ. Реформаторите открито твърдят, че прилагането на сух режим се налага заради пиянските прояви на имигрантите-работници. Такова отношение се оказва с обратен ефект, тъй като, вместо да бъдат интегрирани в обществото, новите имигрантски маси се консолидират в престъпни групировки. В действителност периодът на действие на сухия режим е времето на формиране на мафията в САЩ, която започва да контролира нелегалния му внос и разпространение. На практика пиенето на алкохол в САЩ продължава и дори се увеличава, но става в по-лоши условия, консумира се по-ниско качество и на по-високи цени. Сухият режим разединява американското общество, разделяйки го на сухи, т.е. поддръжници на сухия режим, и мокри, т.е. негови противници. Премахването на сухия режим става едно от главните обещания на кандидата за президент Франклин Рузвелт. То става през 1933 г. чрез 21-та поправка на Конституцията. \r\n1927 г.  \r\nАмериканският учен Г. Айвс демонстрира първия в света видеотелефон. \r\n1926 г.  \r\nАнгличанката Вайълет Гибсън извършва неуспешен опит за покушение срещу италианския диктатор Бенито Мусолини. В този ден той открива в Рим Седмия международен конгрес на хирурзите. Вайълет Гибсън стреля в лицето на „дучето\", но той обръща главата си. С превръзка на лице пред свиканото предварително за същия ден съвещание на ръководството на НФП, министрите и областните секретари, Мусолини прави важно изявление: “Ние погребахме старата демолиберална държава и живеем във фашистка държава; ние контролираме политическите сили, контролираме моралните сили, контролираме икономическите сили, значи сме напълно в корпоративна фашистка държава.” Краят на речта е ефектен: „Не напразно избрах мото на живота си - „Живей опасно\" (прочут израз на Ницше - б. М. С.) и ви казвам както стария боец - „Ако напредвам - следвайте ме; ако отстъпвам - убийте ме; ако умра - отмъстете ме.\" \r\nНа 11 септември 1926 г., отново в Рим, срещу колата на Мусолини анархистът Джино Лучети хвърля бомба. В резултат са ранени няколко души. Но тъй като Лучети е емигрант и се връща в Италия за покушението, фашистите засилват обвиненията си срещу всички емигранти-антифашисти и даващата им убежище Франция. \r\n1795 г.  \r\nВъв Франция е въведена нова единица мярка за дължина – метър, която впоследствие става основна единица за дължина и се означава с m. Според Международната система единици (SI: Système International d'Unités), метърът се определя като дължината на пътя, изминат от светлината във вакуум за интервал от време 1/299 792 458 от секундата. По този начин, скоростта на светлината във вакуум се дефинира като точно 299 792 458 m/s.  Исторически метърът отначало е бил определян като една милионна част (1/1 000 000) от четвъртината на меридиана, минаващ през Париж. В българските популярни издания понякога се употребява означението м вместо установеното от SI означение m. \r\n1498 г.  \r\nЕкспедицията на португалския мореплавател Васко да Гама стига до Кения. Тази спирка на мореплавателя е част от морски път от Европа до Индия през нос Добра Надежда открит от Васко да Гама през 1498 г. Той организира експедиция, която заобикаля Африка и отива в индийския град Каликут. Установява търговски и дипломатически отношения с управителя на града и натоварва корабите си с подправки. През септември 1499 г. експедицията се връща в Лисабон. От нейните 168 участници се връщат само 55 (останалите загиват по пътя). Тази експедиция прокарва морски път от Европа до страните на Южна Азия, които стават по-късно португалски колонии. По-късно, начело на флот от 20 кораба, отива за втори път в Индия, разорява Каликут и основава много опорни бази на Малабарския бряг. Потушава съпротивата на местните управници и с огромна плячка се връща в Лисабон през 1524 г. По време на тази експедиция основава колонии в Мозамбик, Софала, Кошин и през 1524 г. става вицекрал на Португалска Индия. \r\n1348 г. \r\nОснован е Пражкият университет – най-стария в Централна Европа. \r\n1280 г.  \r\nПодписва се договор за получаване на кредит в “ломбардски памучни и модни платове”. Кредитът е за  Джовани де Мурта, който се задължава да превози и продаде платовете в Месемврия (Несебър) или други черноморски пристанища. Споразумението е регистрирано при нотариуса на Генуа. На тази дата са родени: \r\n1964 г.  \r\nРоден е Ръсел Кроу - новозеландски актьор. От дете участва в тв филми и шоупрограми. Дебютира с филма “Ромпър Стомпър” (1992 г.), получава висока оценка от австралийското кинообщество), следва успешно участие във “Всички ние” (1994 г.), благодарение на което Кроу е поканен от Ш. Стоун да й партнира в “Бърз или мъртъв” (1995 г.). Започва холивудската кариера на актьора: “Виртуален убиец” (1995 г.) и “Поверително от Ел Ей” (1997 г.). Връх за Ръсел Кроу е ролята му в “Гладиатор” (2000 г.) на режисьора Ридли Скот, за която той получава награда “Оскар” за най-добър актьор. Филмография: “Гореща Аляска” (1999 г.), “Вътрешен човек” (1999 г.), “Доказано жив” (2000 г.), “Красив ум” (2001 г.), “Триполи” (2003 г.). \r\n1939 г.  \r\nРоден е Франсис Форд Копола - американски кинорежисьор, сценарист и продуцент. Завършва киношколата при Калифорнийския университет. Сценарист на “Най-дългият ден”, “Великият Гетсби”, режисьор на трилогията “Кръстникът” (1970 г., 1974 г., 1990 г.). Други филми: “Ти вече си голямо момче”, “Дъждовни хора”, “Разговор”, “Дракула”, “Апокалипсис сега”, “Джак” (1996 г.), “Ударът” (1997 г.), “Супернова” (2001 г.). \r\n1911 г.  \r\nРоден е Мелвин Калвин - американски биохимик, член на Националната академия на науките във Вашингтон. Завършва Мичиганския колеж за минно дело и технологии през 1931 г. От 1937 г. е ръководител на Химическия факултет, а от 1947 г. - професор в Калифорнийския университет в Бъркли. От 40-те години на ХХ в. работи над проблема за фотосинтезата. Около 1957 г. изяснява механизма на усвояването на CO2 от растенията при фотосинтеза. Чуждестранен член е на Лондонското кралско дружество, почетен член на много чуждестранни академии и научни дружества. Носител е на Нобелова награда за химия за 1961 г. \r\n1893 г.  \r\nРоден е Алън Уолш Дълес - американски държавник. Брат на Дж. Фр. Дълес. Завършва юридически науки. От 1916 г. до 1926 г. е на дипломатическа работа, а след това е партньор в голямата юридическа фирма \"Съливан енд Кромуел\". През 1942-1945 г. оглавява системата на политическо разузнаване на САЩ в Европа. От 1947 г. е в Централното разузнавателно управление (ЦРУ) на САЩ. Директор е на ЦРУ в периода 1953-1961 г. \r\n1882 г. \r\nРоден е Курт Фон Шлайхер - германски генерал, политик. Започва офицерската си кариера през 1903 г. в 3. гвардейски пехотен полк, командван от ген. Хинденбург. По време на Първата световна война служи в Генщаба, а след това е адютант на главния интендант Вилхелм Грьонер. Активно участва в сформирането на военизираните доброволчески отряди (фрайкорпс). През 1926 г. е назначен за началник на отдел “Сухопътни сили” към военното министерство и за няколко години се издига до военен министър (1932 г.). От края на 20-те години на ХХ в. е една от най-влиятелните, но малко популярни политически фигури в Германия. Подържа президентското управление и идеята за елитарна “нова държава”. През пролетта на 1932 г. преговаря с Хитлер за подкрепа на канцлера Фон Папен. Лятото на същата година режисира оставката му и сам заема канцлерския пост (4 декември 1932 г. –30 януари 1933 г.). В управлението си стъпва върху широк фронт, интегрирал профсъюзите, паравоенните организации, армията и част от ГНСРП. Опитът на Курт Фон Шлайхер да попречи на Хитлер по пътя му към властта струват живота му. На 30 юни 1934 г.,  в “Нощта на дългите ножове”, по заповед на фюрера Курт Фон Шлайхер и съпругата му са убити от членове на Гестапо. \r\n1879 г.  \r\nРоден е Густав Густавович Шпет - руски философ-идеалист, последовател на феноменологията на Е. Хусерл. Завършва Историко-филологическия факултет на Киевския университет (1905 г.). Частен доцент (от 1910 г.) и професор (1918-1923 г.) в Московския университет, вицепрезидент на Руската академия на художествените науки (1923-1929 г.). Според Шпет универсалното разбиране означава търсене на “първите начала” и “принципите” на битието, които той нарича “смисъл” и “идеи”. Действителността не е просто “дадена” в опита, тя е “предварително замислена” и откриването на нейния смисъл се постига чрез разкриване на интуитивните актове на човешкия разум. Шпет разбира интуицията в духа на рационализма на Р. Декарт, Б. Спиноза и Г. Лайбниц: интуитивното “узряване на същността” може да бъде напълно изразено и съобщено чрез средствата на дискурсивните логически определения, разумът вижда същността (“смисъла”) така непосредствено, както непосредствено се възприемат чувствено дадените вещи, опосредстването е производен момент, той е описание, доказателство, интерпретация. В съчинението си “Вътрешната форма на думата” (1927 г.) представя философията на езика като основа на философията на културата. Шпет изпреварва множество идеи на по-късната философия, по-специално на учението за тълкуването. Известен е като преводач, превежда на руски език Дж. Байрон, Ч. Дикенс, Хегел и др. Умира на 23 март 1940 г. \r\n1859 г.  \r\nРоден е Жак Леб - американски биолог. Един от основоположниците на физико-химическата биология. Завършва Страсбургския университет през 1884 г. Работи в редица университети в Германия. През 1889-1891 г. е в Неаполската зоологическа станция. От 1891 г. е в САЩ. Професор е в Чикагския (от 1892 г.) и Калифорнийския (от 1902 г.) университети. От 1910 г. е в Рокфелеровия институт в Ню Йорк. Автор е на трудове по физиология на мозъка, изкуствена партеногенеза и др. Работи върху химическата теория за регенерация на тъканта. \r\n1772 г. \r\nРоден е Франсоа Мари Шарл Фурие - френски социалист утопист. Върху оформянето на светогледа му решаващо влияние оказва дълбокото разочарование от резултатите от Великата френска революция. Излага историческите и социалните си възгледи в статията “Всемирната хармония” (1803 г.), в анонимната брошура “За търговското шарлатанство” (1807 г.) и книгата “Теория на четирите движения и всеобщата съдба” (1808 г.). В книгите “Трактат за домоводческо-земеделска асоциация” (т. 1-2, 1822 г.) и “Новият стопански социетарен свят” (1929 г.) разработва подробен план за организацията на обществото на бъдещето. Фурие отхвърля социалната философия и икономическото учение на Просвещението, но възприема и развива редица идеи на френските материалисти от ХVIII в. Смята, че обществото последователно преминава през периодите на едемизма (“райската” първобитност), дивия период, варварството и цивилизацията. Отделя специално внимание на анализа и критиката на съвременния период (“периода на цивилизацията”) и разкрива неговите вътрешни противоречия. В системата на Фурие се запазват частната собственост, класите и нетрудовите доходи. За успеха на новото общество според него е необходим ръст на производителността на труда, който осигурява богатство за всички. Според Фурие общественият доход трябва да се разпределя по следния начин: капитал (4/12), труд (5/12) и талант (3/12). С укрепването и развитието на строя тези пропорции ще могат да се изменят в полза на труда. Разумно организираните могъщи “трудови армии” - регионални, национални, междунационални, ще преобразят живота на Земята. Учението на Фурие съдържа идеи и концепции, получили развитие във философията, социологията и икономическата наука, както и в специфични отрасли като социалната психология, психологията на труда, педагогиката. Неговите идеи намират отражение и във френската художествена литература (Й. Сю, Ф. Пиа, П. Ж. Беранже, Е. Потие и др.) и оказват въздействие върху развитието на френския утопичен социализъм (К. Пекьор, Ф. Видал, П. Леру, П. Ж. Прудон). \r\n1770 г.  \r\nРоден е Уйлям Уърдсуърд - английски поет, един от основоположниците на романтизма в английската литература, представител на “езерната школа” (лейкисти). Произхожда от Северозападна Англия. На 17 години постъпва в Кеймбриджкия университет, където интензивно работи върху стихотворенията си от сборника “Вечерна разходка”. През 1792 г. заминава за Париж, за да присъства на “раждането на новия свят”. Великата френска революция (1789-1794 г.) оказва огромно влияние върху формирането на неговата личност и за разцвета на неговия талант. В тези години се раждат знаменитите му, проникнати от хуманизъм и демократизъм произведения, като поемата “Вина и скръб” (1794 г.) и “Разорената хижа” (1795 г.), трагедията “Погранични жители” (1796 г.), романа в стихове “Прелюд” и др. Уърдсуърд извършва дълбока реформа в областта на литературния език, въвеждайки в своите поетически произведения разговорния език на селяните от Северозападна Англия. Героите на неговите балади са представители на низшите класи, чрез което демократизира целия литературен процес на времето си. Естетическите му възгледи имат немалък принос за затвърждаване на романтизма в Британия и Америка. Според него поетите (художниците) се явяват пророци (учители) и законодатели на обществото, носещи бремето на моралната отговорност за съдбата на своите съграждани. На тази дата умират: \r\n1986 г.  \r\nУмира Леонид Канторович - руски математик и икономист, създател на линейното програмиране. През 1930 г. завършва математика в Ленинградския университет, след което преподава известно време там. През 1934 г. става професор. От 1939 г. се занимава с прилагане на математически методи в икономиката. За големите си постижения е награден с орден “Ленин” през 1965 г., а заедно с Тялинг Купманс получава Нобелова награда за икономика през 1975 г. Повечето му трудове са насочени към усъвършенстване на социалистическата планова икономика, като препоръките му са за денационализация и за използване на т. нар. “цени на черно”. \r\n1908 г.  \r\nУмира Алексей Михайлович Жемчужников - руски поет, почетен член на Петербургската академия на науките (от 1900 г.), братовчед на А. К. Толстой. Създава заедно с него и братята си Владимир и Александър образа на Козма Прутков (колективен псевдоним и сатиричен образ в руската литература, създаден през 50-те и 60-те год. на XIX в.). Пише сатирични поеми: \"Странна нощ\" (1850 г.), \"Лудият\" (1852 г.), \"В какво е цялата работа?\" (1872 г.). \r\n1614 г.  \r\nУмира Ел Греко - испански живописец, грък по произход. Създава експресивна живопис, изпълнена с мистицизъм, близка до маниеризма. Евангелски композиции и портрети  - \"Разпятие\", \"Възкресение\", \"Погребението на граф Оргас\". Къща-музей в Толедо, Испания (1911 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г. \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.07", "title": "Денят 7 април в световната история"}
{"url": "http://www.focus-news.net/news/2019/04/07/2643727/pazardzhik-v-mestnostta-gergevana-shte-se-provede-sastezanieto-vav-vtoriya-ofroud-sabor-velingrad-2019.html", "text": "От 9.00 до 15.00 часа в местността Гергевана ще се проведе състезанието във Втория офроуд събор „Велинград – 2019”. Това съобщиха от пресцентъра на  общината . Офроуд автомобилите ще мерят сили в 6 категории – клас мотори, клас АТВ, джип „Стандарт” и „Хард”, прототипи и клас дами. Над 900 са регистрираните участници в събора, който започна на 5 април.", "date": "2019.04.07", "title": "Пазарджик: В местността Гергевана ще се проведе състезанието във Втория офроуд събор „Велинград – 2019”"}
{"url": "http://www.focus-news.net/news/2019/04/07/2643723/plovdiv-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-prorok-iliya-v-selo-dorkovo.html", "text": "В четвъртата неделя на Великия пост, неделята на Преподобни Йоан Лествичник, в храм „Св. пророк Илия“ в село Дорково, Пловдивска епархия, ще бъде отслужена Архиерейска света Литургия. С благословението на Негово Високопреосвещенство Пловдивския митрополит Николай, богослужението ще оглави Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, предаде репортер на  Агенция „Фокус“ . Началото е 9.00 часа. Никола ПЕТКОВ", "date": "2019.04.07", "title": "Пловдив: Константийският епископ Яков ще оглави Архиерейска света Литургия в храм \"Св. пророк Илия\" в село Дорково"}
{"url": "http://www.focus-news.net/news/2019/04/07/2643728/kyustendil-dupnitsa-shte-bade-domakin-na-parvi-atleticheski-probeg-dupnitsa-ran.html", "text": "Дупница ще бъде домакин на първи атлетически пробег „Дупница – Рън”. Това съобщи за  Радио „Фокус” – Кюстендил  Христо Апостолов, пресаташе на Община Дупница. Спортната проява ще се проведе от 10.00 часа, а право на участие имат родените преди 2005 година. Стартът ще бъде даден на площад „Свобода”. В програмата са предвидени занимания „Детска атлетика”, както и награждаване на победителите. В генералното класиране първите места при жени и мъже ще получат по 100 лева и ваучер, а на второ място – 80 лева и ваучер. Класираните на трето място ще бъдат наградени с по 70 лева и ваучер. Класирането е до шесто място. \r\nВенцеслав ИЛЧЕВ", "date": "2019.04.07", "title": "Кюстендил: Дупница ще бъде домакин на първи атлетически пробег „Дупница – Рън”"}
{"url": "http://www.focus-news.net/news/2019/04/07/2643732/sport-bayern-pobedi-borusiya-dortmund-s-50-i-povede-vav-vremennoto-klasirane.html", "text": "Футбол: Байерн победи Борусия Дортмунд с 5:0 и поведе във временното класиране в мач от 28-ия кръга на Бундеслигата. Головете отбелязаха Хумелс, Левандовски, Мартинес и Набри през първото полувреме, като голът на Левандовски беше номер 200 за нападателя в Бундеслигата. В края на мача Левандовски отбеляза още един гол и оформи крайния резултат, който постави баварците отново начело във временното класиране с 64 точки, а Борусия Дортмунд останаха втори с 63 точки. Капитанът на Борусия Марко Ройс се извини на привържениците на тима след края на двубоя.", "date": "2019.04.07", "title": "Спорт: Байерн победи Борусия Дортмунд с 5:0 и поведе във временното класиране"}
{"url": "http://www.focus-news.net/news/2019/04/07/2643731/kardzhali-sastezanie-za-lovni-kucheta-shte-se-provede-v-gater-chernoochene.html", "text": "Състезание за ловни кучета ще се проведе и тази година в гатер Черноочене. Това съобщи за  Радио „Фокус“  Васил Дончев, председател на Сдружение на ловците и риболовците “Кърджали“. „Станалото вече традиционно състезание за ловни кучета за работа по дива свиня ще започне от 8.00 часа в гатера на Ловно-рибарско дружество-Черноочене. То е открито и в него могат да участват всички ловци с ловните си кучета от България и чужбина“, обясни председателят на дружеството. Записването е от 7.00 часа до 8.00 часа на място. Главен съдия ще бъде Васил Терзийски, а помощник-съдии ще са инж. Георги Младенов и Иван Маринов. Таксата за участие е 20 лв. на куче, като за домакините-ловци от ЛД Черноочене, тя ще бъде по 10 лв. Васил Дончев каза още, че в област Кърджали има дългогодишни традиции в отстрела на трофейни екземпляри елени лопатари, като любители на лова от България и чужбина идват за тази цел в известния държавен участък „Студен кладенец“. На Международна изложба Природа, лов, риболов (27-31.03.) по случай 135 години организирано ловно движение в България и 90 години от създаването на Български рибарски съюз тази година в Пловдив беше отличен най-силният трофей за 2018 година от елен лопатар, който е добит в ДУ „Студен кладенец“. \r\nДарина ДЕЕНИЧИНА", "date": "2019.04.07", "title": "Кърджали: Състезание за ловни кучета ще се проведе в гатер Черноочене"}
{"url": "http://www.focus-news.net/news/2019/04/07/2643733/blagoevgrad-normalno-se-osashtestvyava-dvizhenieto-po-glaven-pat-e-79-vtoroklasen-pat-simitli-gotse-delchev-i-avtomagistrala-struma.html", "text": "Нормално интензивен е трафикът по главен път Е-79, второкласен път Симитли - Гоце Делчев и автомагистрала „Струма“. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 село Дрангово - село Ръждак - Петрич. Срокът за приключване на аварийния ремонт е до 31 юли. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка, като спазват дистанция. \r\nНатали СТЕФАНОВА", "date": "2019.04.07", "title": "Благоевград: Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“"}
{"url": "http://www.focus-news.net/news/2019/04/07/2643729/24-info-makedoniya-v-belgrad-se-provede-18-iya-poreden-protest-edin-ot-pet-miliona.html", "text": "В събота вечерта в Белград се проведе 18-ият граждански протест \"Един на пет милиона\", който, както бе обявено, започна пред сградата на правителството на Сърбия, но обявеното протестно шествие до сградата на „Пинк ТВ“ не се състоя, пише македонското електронно издание  “24 Инфо“ . \r\nПред хиляди поддръжници на опозицията, актьорът и член на Демократическата партия Бранислав Лечич се обърна към сградата на правителството, настоявайки за процес на лустрация в Сърбия и заяви, че тя трябва да започне от собственика на „Пинк ТВ“ Желко Митрович, обявявайки, че шествието до сградата на тази телевизия няма да се състои. \r\nПред сградата на  \"Пинк ТВ\", около 18:00 часа, лидерите на Съюза за Сърбия положиха венец пред  снимката на убития в Косово политик Оливер Иванович .  Юлиян Марков", "date": "2019.04.07", "title": "„24 Инфо“ (Македония): В Белград се проведе 18-ия пореден протест „Един от пет милиона\""}
{"url": "http://www.focus-news.net/news/2019/04/07/2643735/kyustendil-dvizhenieto-se-osashtestvyava-v-edna-lenta-po-tretoklasen-pat-bobov-dol-zhedna-pri-km-15-poradi-svlichane-na-zemna-masa.html", "text": "Движението се осъществява в една лента по третокласен път Бобов дол - Жедна при км 15 поради свличане на земна маса. Това съобщи за  Радио „Фокус’’ – Пирин  дежурният служител в Областно пътно управление - Кюстендил. Нормално се осъществява движението по главен Е-79 и автомагистрала „Струма“. В една лента се извършва движението на третокласен път 107 в участъка между село Пастра и Рилски манастир от км 27+700 до км 27+750 поради извършване на аварийно-възстановителни дейности по обрушване на ската. Участъкът е сигнализиран с пътни знаци. Ограничено за товарни автомобили над 3.5 тона е движението на третокласен път 6222 Смоличано - Пелатиково от км 10 до км 14 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2019.04.07", "title": "Кюстендил: Движението се осъществява в една лента по третокласен път Бобов дол - Жедна при км 15 поради свличане на земна маса"}
{"url": "http://www.focus-news.net/news/2019/04/07/2643725/gordana-silyanovska-davkova-ako-81-choveka-chakat-samo-da-natisnat-butona-zashtoto-veche-nyakoy-e-vzel-reshenie-tova-ne-e-parlament.html", "text": "Кандидатът за президент Гордана Силяновска-Давкова имаше предизборна среща с гражданите на Куманово. Според нея в Народното събранието на Република Македония има депутати, които вземат решения, без диалог и предварително договорени, информира  македонската електронна медия  МКД . \r\n„Имаме послушно еднопартийно  комунистическо Народно събрание. Това не е обида за миналото, но искам да кажа, че без опозиция, без диалог няма демокрация, което означава дебат с аргументи. Ако 81 човека там само чакат да натиснат бутона, защото по-рано вече е взето решението, това не е парламент \", отбеляза кандидатката за президент.  \r\nСиляновска-Давкова посочи, че в международното право ясно е формулирано - с международен договор не може да се нарушава Конституцията на нито една държава. Така тя визира Преспански договор, сключен от правителството на СДСМ. Според нея не е спазена волята на народа, която той изрази на референдума от 30 септември 2018 г.: „Нашите предци не са се борили за Северна Македония“, допълнила в предизборната си реч в Куманово кандидатката за президент Гордана Силяновска-Давкова.   \r\nТя подчерта, че всички нормативни актове, които не се основават на правни норми, са недействителни и лесно могат да се оспорят: \" Когато някой закон, без значение дали е международен или от вътрешното за страната право, не е юридически обоснован, той  представлява проблем и може да бъде оспорен по законен път, а не със сила. Силата оставяме на историята. Но ние вярваме в силата на думата и аз ви уверявам, че това, което говоря, го помня, ще го помня и ще го приложа на практика \", акцентира в речта си на предизборната среща в Куманово Гордана Силяновска-Давкова.  Ивелина Ватова", "date": "2019.04.07", "title": "Гордана Силяновска-Давкова: Ако 81 човека чакат само да натиснат бутона, защото вече някой е взел решение, това не е парламент"}
{"url": "http://www.focus-news.net/news/2019/04/07/2643701/the-times-tereza-mey-se-opitva-da-spasi-sdelkata-si-kato-izpolzva-ideyata-na-boris-dzhonsan-za-brekzit.html", "text": "Тереза Мей се готви да предложи на Джеръми Корбин сделка за плавен Брекзит, която да е законово обвързана с  т. нар. „катинар на Борис“[Джонсън – бел. ред.]. Така ще бъде трудно на всеки следващ премиер, който е и евроскептик, да се отскубне от подобна сделка, след като тя напусне Даунинг Стрийт 10, пише в неделното си издание  The Times . \r\nВ последен опит страната да напусне Европейския съюз още през тази година, екипът на Мей чертае планове как да създаде закон, който да е гаранция, че депутатите ще имат последната дума за окончателната сделка с Брюксел за Брекзит. Високопоставени личности от Даунинг Стрийт ще кажат на депутатите от торите, че те се изправят лице в лице с „абсолютния шанс“ или  да приемат един ребрандиран митнически съюз с Брюксел, или „да изгубят Брекзит“.   \r\nМеждупартийните разговори, които започнаха в петък, осветлиха факта, че лейбъристите недоволстват  от липсата на готовност от страна на Мей да пренапише политическата декларация с Брюксел, която на практика предлага карта на онова, което очаква Великобритания при Брекзит със сделка.    Ивелина Ватова", "date": "2019.04.07", "title": "The Times: Тереза Мей се опитва да спаси сделката си, като използва идеята на Борис Джонсън за Брекзит"}
{"url": "http://www.focus-news.net/news/2019/04/07/2643737/burgas-dvizhenieto-se-osashtestvyava-v-edna-lenta-po-patya-slanchev-bryag-burgas-pri-obhoda-na-grad-aheloy-ot-207-do-212-km-poradi-stroitelno-montazhni-raboti.html", "text": "Спокойна е пътната обстановка в областта, пътищата са сухи и проходими. Това съобщиха за  Радио „Фокус“ – Бургас  от Областно пътно управление. Условията за пътуване са добри, няма затворени пътища. До 30 април движението се осъществява в една лента по пътя Слънчев Бряг – Бургас в участъка при обхода на град Ахелой от км 207+726 до км 212+233 поради изпълнение на строително-монтажни работи, като максималната скорост на движение е 40 км/час в кръстовищата и до 70 км/час в останалите участъци. \r\nНормално се осъществява движението на моторни превозни средства по пътищата в областта и по основните пътни артерии на град Бургас. Няма образувани колони от автомобили в районите на централните градски кръстовища, преминаването се осъществява без забавяне. \r\nМария ПОПЧЕВА", "date": "2019.04.07", "title": "Бургас: Движението се осъществява в една лента по пътя Слънчев Бряг – Бургас при обхода на град Ахелой от 207 до 212 км поради строително-монтажни работи"}
{"url": "http://www.focus-news.net/news/2019/04/07/2643730/ministar-kiril-ananiev-kam-zdravnite-rabotnitsi-vashite-stremezhi-sa-moite-nay-vazhni-zadachi.html", "text": "Разбирам причините за справедливия ви гняв, възникнали далеч преди момента, в който ми бе поверен настоящият пост. Уверявам ви, че оттогава досега вашите стремежи са моите най-важни задачи. Това се посочва в обръщение на министъра на здравеопазването Кирил Ананиев към работещите в системата на българското здравеопазване по повод Световния ден на здравето, съобщиха от пресцентъра на  министерството .  „Убеден съм, че посрещате този празник със смесени чувства, защото често оценката за труда ви и това, което стои зад нея, не са съпоставими“, коментира министърът. „Срещнах се лично с много от вас, очертахме предстоящите стъпки за действие в редица направления. Готов съм да продължа работата по всички ваши справедливи искания, защото вярвам, че проблемите се решават в диалог. Имате моята дума, че никога няма да огранича или спра, който и да е от вас, да изразява свободно мнението си“, изтъква Кирил Ананиев. „Наясно съм, че стресът е голям. Пациентите ви гледат под лупа и всеки очаква специално отношение, нямате достатъчно време за близките си, не работите при най-благоприятните условия на труд, има дни, в които се занимавате повече с администрация, отколкото с медицина, но въпреки това успявате“, коментира той и подчертава, че професионализмът на работниците в системата на здравеопазването е доказан във времето и се проявява ежедневно. „За човек със здравословен проблем няма значение кой е министърът на здравеопазването и какви реформи провежда той. За пациента съществувате само вие, той е във вашите ръце и това е единственото, което има значение“, посочва Кирил Ананиев. „С всичко това ви казвам, че вие сте хората „на първа линия“, вие сте водещият фактор, за да го има здравеопазването. С това трябва да се гордеете“, заявява Ананиев. Той обръща внимание, че все по-често сме свидетели на липсата на уважение и респект към здравните работници. „Сигурен съм, че подобрявайки условията на труд, ние ще спомогнем и за възраждането престижа на вашите професии и общественото им признание“, изразява увереност министърът. Той признава, че има още какво да се желае, за да бъдат удовлетворени от избора си на професия и да мотивират младите хора да следват примера ви. Според него, за да се обърне процеса така че нашите специалисти да остават тук и да не търсят реализация в чужбина, е необходимо да си съдействат. „Многократно съм подчертавал, че имате пълната ми подкрепа. Днес, още веднъж ви уверявам, че с екипа ми правим всичко възможно, за да постигнем и вашата, и на пациентите удовлетвореност. Без да направим това, не можем да говорим за добро здравеопазване“, подчертава здравният министър. „Не се отказвам от думите си, че безвремието в българското здравеопазване приключи. За да продължим започнатото – да изведем българската здравна система на качествено ново ниво, трябва да разчитаме един на друг“, заявява Кирил Ананиев и пожелава здраве, щастие и късмет на здравните работници и на семействата им.", "date": "2019.04.07", "title": "Министър Кирил Ананиев към здравните работници: Вашите стремежи са моите най-важни задачи"}
{"url": "http://www.focus-news.net/news/2019/04/07/2643736/tass-uchastnitsite-v-protesta-v-belgrad-sa-hvarlyali-yaytsa-sreshtu-politsiyata.html", "text": "Участници в антиправителствени протести в Белград в събота вечер хвърляха яйца срещу полицаите на улицата. Това заяви в социалната мрежа „Туитър“  министъра на вътрешните работи на Сърбия Небойша Стефанович, осъждайки поведението на протестиращите, предава  TACC . \r\n\"Поведението на лидерите на Съюза за Сърбия и техните последователи, които хвърляха яйца срещу  полицейски служители пред сградата на правителството, е скандално\", пише министърът. \r\nПо-рано в събота в Белград се проведе 18-ата антиправителствена протестна акция на опозиционното движение \"Съюз за Сърбия\", уточнява агенцията.  Юлиян Марков", "date": "2019.04.07", "title": "ТАСС:  Участниците в протеста в Белград са хвърляли яйца срещу полицията"}
{"url": "http://www.focus-news.net/news/2019/04/07/2643714/afp-libiyskiyat-premier-obvini-protivnika-si-za-izmyana-sled-kato-haftar-predprie-ofanziva-sreshtu-tripoli.html", "text": "В телевизионно обръщение към нацията Фаиз Сарадж предупреди за „война без победител“, предава  AFP .   \r\nТой е казал: \"Протегнахме ръцете си за мир, но след като той предприе тази агресия, не може да очаква нищо друго освен сила и твърдост“  \r\nПривържениците на Хафтар  забавиха настъплението си благодарение на Правителството за национално съгласие (ПНС) на Сарадж, което е в Триполи. За първи път сили, подкрепяни от ПНС, предприе въздушни удари по-рано в събота по самопровъзгласилата се Либийска национална армия (ЛНА), която се е разположила на 50 километра южно от Триполи. Въздушните удари разпалиха в събота сражения между двете военни групи въпреки предупрежденията на международната общност да не се предприема военна офанзива.  \r\nНяколко Европейски външни министри предупредиха Хафтар да спре всяко бъдещо военно действие. Френският Жан-Ив Льо Дриан: „няма да има военна победа“. \r\nГерманският Хайко Маас: „ще се окаже натиск срещу всички актьори в Либия, особено на генерал Хафтар“.   \r\nСъщата позиция заема и СС на ООН, който в петък имаше извънредно заседание, свикано по спешност и проведено при затворени врати.   \r\nПоне една въоръжена група от Мисрата, която е лоялна предимно на подкрепяното от ООН правителство, в събота пристигна в източните части на Триполи, както съобщава журналист от AFP. Жителите на Триполи вече изразиха тревогата си и започнаха да се запасяват с храна и бензин.В събота се образуваха огромни опашки пред бензиностанции и супермаркетите. \r\nСилите на Хафтар бяха отблъснати на няколко километра в петък вечерта, след като за кратко време държаха контрола над международното летище в Триполи, което беше съборено през 2014 г. Те бяха отблъснати и от ключов пункт в западната част на либийската столица, по-малко от 24 часа след като го бяха завладели при офанзивата си срещу Триполи.   \r\n- В ООН 'са готови за разговори  \r\nПоследното засилване на напрежението в съсипаната от конфликти страна идват само няколко дни преди подкрепяната от ООН конференция, която цели да обедини противниците в Либия и да трасира пътя им към избори.  \r\nВ събота Сергей Лавров заяви: \"Либийците сами трябва да решат бъдещето си \" , като проведат „инклузивен“ диалог.  „Без изкуствени фурми, които някои се опитват да хвърлят по тях“, е казал той по време на визитата си в Кайро.   \r\nВъпреки събитията в Триполи пратеникът на ООН Гасан Салам настоява на 14-16 април да се състоят планираните разговори.  Ивелина Ватова", "date": "2019.04.07", "title": "AFP: Либийският премиер обвини противника си за измяна, след като Хафтар предприе офанзива срещу Триполи"}
{"url": "http://www.focus-news.net/news/2019/04/07/2643738/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално се осъществява преминаването през ГКПП „Кулата“. Това съобщиха за  Радио „Фокус“ - Пирин  от „Гранична полиция“. Без забавяне се извършва преминаването на ГКПП „Илинден“. Нормално се осъществява движението и на останалите гранични пунктове с Република Гърция. Спокойно се извършва преминаването през ГКПП „Златарево“. \r\nНатали СТЕФАНОВА", "date": "2019.04.07", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2019/04/07/2643734/reuters-benyamin-netanyahu-obeshta-da-aneksira-izraelskite-selishta-na-zapadniya-bryag-sled-izborite.html", "text": "Израелският премиер Бенямин Нетаняху обеща в събота да анексира израелските заселнически селища  в окупирания Западен бряг, ако спечели предстоящите общи избори, предава  Reuters . \r\nНеговите коментари идват само няколко дни преди предстоящите на 9 април избори и могат да се разглеждат като призив към десните избиратели, които не вярват в осъществимостта на мирното споразумение с палестинците. \r\n\"Ще обявя (израелски) суверенитет без да разграничавам блоковете от селища и изолираните селища\", каза той в интервю пред местна телевизия \r\nНаселените места, построени на земята, заета от Израел през шестдневната война от 1967 г., се считат за незаконни от международната общност и продължаващото им строителство се разглежда като основна пречка за мира в района. \r\nАнексирането на тези земи може да сложи край на мирните планове за две държави – израелска и палестинска, коментира агенцията.  Юлиян Марков", "date": "2019.04.07", "title": "Reuters: Бенямин Нетаняху обеща да анексира израелските селища на Западния бряг след изборите"}
{"url": "http://www.focus-news.net/news/2019/04/07/2643741/svezhina-dimitrova-narodna-astronomicheska-observatoriya-i-planetarium-nikolay-kopernik-varna-mezhdunaroden-maystorski-klas-na-tsern-shte-se-provede-v-grada.html", "text": "Международен майсторски клас на Европейска организация за ядрени изследвания (ЦЕРН) ще се проведе във Варна и още 4 града в страната - Козлодуй, Дупница, София и Смолян. Това каза в интервю за  Радио „Фокус“ – Варна  Свежина Димитрова, директор на Народна астрономическа обсерватория и планетариум (НАОП) „Николай Коперник“ – Варна. Тя допълни, че за първа година събитието ще се реализира извън София. „Миналата година научната колаборация се проведе в Софийския университет, а интересът беше изключително голям“, поясни Свежина Димитрова. Домакин на майсторския клас на Европейската организация за ядрени изследвания ЦЕРН във Варна ще бъде Народна астрономическа обсерватория и планетариум „Николай Коперник“, а началото е от 10.00 часа.  \r\n„Интересът на младите към науката е неспиращ. Участие ще вземат ученици на възраст от 15 до 19 години“, обясни Свежина Димитрова. Според нея много кандидати са изявили желание, но след селекция и предварителен подбор в научното изследване ще вземат участие 30 ученици, които ще работят в групи.  Тя допълни, че на децата ще бъдат изнесени лекции от ментори и ще бъдат обучени да работят  със софтуера, който трябва да използват. „Ще им се дадат реални данни от детектора CMS, които трябва да обработят. Учениците ще направят сами оценката на данните от експеримента CMS на адронния колайдер – LHC в ЦЕРН, Женева и ще видят какви частици са открили“, каза още Свежина Димитрова. Тя посочи, че е част от лекторите и менторите за майсторския клас във Варна заедно с д-р Румяна Хаджийска – Институт за ядрени изследвания и ядрена енергетика към Българска академия на науките (ИЯИЯЕ към БАН), Мирослав Бончев – докторант Софийския университет „Климент Охридски“ и проф. д-р Бойка Анева от Института за ядрени изследвания и ядрена енергетика към БАН. Тя допълни, че учителите, които водят децата също ще бъдат включени като ментори, за да помагат при нужда за обработката на данните. Свежина Димитрова поясни, че участниците ще обобщят получените резултати, ще ги презентират и обсъдят чрез видеоконферентната връзка с ученици от други държави и учени от ЦЕРН. \r\nСияна БУХЛАРСКА", "date": "2019.04.07", "title": "Свежина Димитрова, Народна астрономическа обсерватория и планетариум „Николай Коперник“ – Варна: Международен майсторски клас на ЦЕРН ще се проведе в града"}
{"url": "http://www.focus-news.net/news/2019/04/07/2643742/varna-ogranicheno-e-dvizhenieto-na-avtomobili-nad-10-tona-po-pat-i-9-v-uchastaka-kranevo-varna-pri-km-83.html", "text": "Ограничено е движението на автомобили над 10 тона по път I-9 в участъка Кранево – Варна при км 83. Това съобщиха за  Радио „Фокус“ – Варна  от Агенция „Пътна инфраструктура“. Обходният маршрут е през селата Кичево и Оброчище. Въведено е скоростно ограничение до 30 км/час по път III-2902 Панорама — Куманово при км 11 поради неравности на асфалтовата настилка. До средата ма април движението по автомагистрала „Черно море“ от км 0 до км 8 се осъществява двупосочно в платното в  посока Бургас поради ремонтни дейности. Ремонти се извършват и по автомагистрала „Хемус“ в участъка Неофит Рилски – Девня от км 389 до км 400. Затворено за движение е лявото платно в посока София и преминаването на автомобили се осъществява двупосочно в дясното платно посока София – Варна. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от аутобана на пътен възел „Неофит Рилски“, като движението е пренасочено по път I-2 Шумен – Варна. Срокът за приключване на ремонтните дейности е 24 май. Пътните настилки на територията на областта са сухи. Видимостта е добра в сутрешните часове на деня. \r\nБояна АТАНАСОВА", "date": "2019.04.07", "title": "Варна: Ограничено е движението на автомобили над 10 тона по път I-9 в участъка Кранево – Варна при км 83"}
{"url": "http://www.focus-news.net/news/2019/04/07/2643743/sitel-makedoniya-otnovo-samneniya-za-targoviya-s-organi-v-kosovo.html", "text": "Полицията арестува петима души по подозрение, че в незаконна клиника близо до Прищина незаконно са търгували с човешки органи и са се занимавали с незаконни трансплантации,пише сръбското издание “Курир“, цитирано от македонският телевизионен канал  “Сител“ . \r\nПодозренията са, че албанците, след случая с \"жълтата къща\" от преди няколко години, отново търгуват с органи на сърби. \r\nНа място са открити веществени  доказателства, включително здравни досиета на седем пациенти, както и други медицински документи, а разследването по това дело е продължило няколко месеца. В противен случай, подозренията са, че една от дейностите на тази незаконна клиника е клетъчен трафик на яйцеклетки и че са били извършвани процедури по оплождане „ин витро“. \r\n„Има данни, че хората, свързани с тази клиника, са набирали бедни сърби и не-албанци и че те са посредничили при продажбата на техните органи на богати клиенти, т.е. пациенти, някои от които са от западни страни, казва източник, близък до разследването на Курир. \r\nДобавя се, че в клиниката са извършени най-малко седем оплождания „ин витро“, но се предполага, че броят им е много и много по-голям, защото в някои случаи документацията е скрита. Полицията разследва кой в тези случаи е бил купувач и кой е продавачът на органи. \r\nКлиниката, по нареждане от здравната инспекция, е затворена и това е вторият подобен случай в Косово през последните няколко години. \r\nПреди няколко месеца двама албанци от околностите на Прищина бяха осъдени на лишаване от свобода, защото съдът установи, че са участвали в незаконни трансплантации на 23 бъбрека. Прищинският уролог Люфтия Дервишай бе осъден на седем и половина години затвор и глоба от 8000 евро, а Сокол Хайдини - на една година затвор. В този случай, свързан с клиниката \"Медикус\", купувачите на органи в някои случаи са били от Израел, а операциите с бъбреците са стрували от 80 000 до 100 000 евро. \r\nСъщо така, изданието припомня, че в Косово имало търговия с органи на сърби и не-албанци. Според известен доклад на Дик Марти, сърби от Косово са били отвличани в Албания по време на войната, в известната \"жълта къща\", където органите са били изваждани и продавани на западни клиенти.  Юлиян Марков", "date": "2019.04.07", "title": "„Сител“ (Македония): Отново съмнения за търговия с органи в Косово"}
{"url": "http://www.focus-news.net/news/2019/04/07/2643744/pss-ne-sa-dobri-usloviyata-za-turizam-v-planinite.html", "text": "Не са добри условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Във високите части е облачно и мъгливо. На Пампорово вали дъжд. Сутрешните температури варират между минус 3 и 3 градуса. В планинските курорти е последен ден от ски сезона.  \r\nНяма регистрирани инциденти през изминалото денонощие.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.04.07", "title": "ПСС: Не са добри условията за туризъм в планините"}
{"url": "http://www.focus-news.net/news/2019/04/07/2643745/burgas-lechebnite-zavedeniya-shte-se-vklyuchat-s-pregledi-i-konsultatsii-na-svoi-spetsialisti-v-izlozhenie-zona-zdrave.html", "text": "Лечебните заведения в Бургас ще се включат с прегледи и консултации на свои специалисти в изложение \"Зона Здраве\" в МОЛ \"Бургас Плаза\". Това съобщиха от пресцентъра на  община Бургас . Входът за посетители е свободен. Изложението се провежда за четвърта година и отново ще предложи прегледи, изследвания и консултации с лекари, както и алтернативна и природна медицина. В изложението ще участват и спортни школи и клубове, субсидирани от Община Бургас. Тази година акцент е поставен върху превенцията на онкологичните заболявания. Специален гост на форума е фондация \"Една от 8\", която подкрепя жените в борбата им с рака. Можете да помогнете на дейността й, ако дарите перука за нейната кауза. Отново мащабно участие ще има от КОЦ-Бургас. Специалисти ще извършват на място безплатни ехографски изследвания по следния график: 7 април \r\n11.00-13.00 - Ехография и консултация от специалист-гинеколог-Д-р Миринчев \r\nКонсултации ще бъдат извършвани от специалистите на Общинското здравеопазване от Белодробна болница, ДКЦ-ІІ и МЦ-ІІ. В рамките на изложението са предвидени също: кръводарителска акция, изследване за хепатит С, измерване на кръвна захар и кръвно налягане и др.", "date": "2019.04.07", "title": "Бургас: Лечебните заведения ще се включат с прегледи и консултации на свои специалисти в изложение \"Зона Здраве\""}
{"url": "http://www.focus-news.net/news/2019/04/07/2643748/sport-17-godishni-s-dva-srebarni-medala-za-balgariya-na-starta-na-evropeyskoto-po-shtangi-v-gruziya.html", "text": "Два сребърни медала спечели България още в първия ден от започналото днес в грузинския град Батуми Европейско първенство по вдигане на тежести за мъже и жени. Още в дебютната категория на шампионата, до 45 кг 17-годишната Ивана Петрова намери място на почетната стълбичка. \r\nЕвропейската шампионка за девойки от Милано2018 събра двубой от 158 кг., който се оказа достатъчен за отличието. В движението изхвърляне българката последователно се справи с 65, 67 и 69 килограма, което ѝ отреди третата позиция. \r\nВ изтласкването Петрова вдигна 83, 85 и 89 килограма, което ѝ осигури златото в движението и сребро в двубоя. Сазие Ердоган започна своите опити, след като всички нейни опоненти бяха приключили. Туркинята завърши с 88 килограма от първи опит и с двубой от 163 кг спечели европейската титла. \r\nВторото отличие за България от Европейското първенство по вдигане на тежести в Батуми донесе 17-годишният Ангел Русев. Той зае второ място с двубоя с 256 кг, след като бе четвърти в изхвърлянето със 110 кг, но взе златния медал в изтласкването със 146 кг. Постиженията му във второто движение и в двубоя са нови световни рекорди за кадети. Европейски шампион стана италианецът Мирко Скарантино с 261 кг (116 и 145), а трети се нареди Муамер Шахин (Турция) с 247 кг (112 и 135). \r\nВ последната категория за деня до 49 кг за жени Даниела Пандова завърши на седмо място с двубой от 161 кг (70 и 91). Титлата спечели румънката Елена Рамона Андриес със 190 кг (87 в изхвърлянето и 103 в изтласкването).", "date": "2019.04.07", "title": "Спорт: 17-годишни с два сребърни медала за България на старта на Европейското по щанги в Грузия"}
{"url": "http://www.focus-news.net/news/2019/04/07/2643751/nikos-kotsiyas-prespanskiyat-dogovor-shte-ni-zashtiti-ot-turtsiya.html", "text": "Преспанският договор чрез влияние върху Северна Македония ще защити и двете страни от влиянието на Турция, заяви бившият гръцки външен министър,  подписал споразумението Никос Коцияс, съобщава ANA-MPA, цитирана от македонското електронно издание  “Фактор“ . \r\nТой посочва пет причини, поради които договорът е положителен и поради които не трябва управляващата СИРИЗА да бъде \"клеветена за националната измяна\". \r\n\"Първо, Договорът разтоварва бремето върху Гърция и я превръща в главен герой в по-широкия регион. Споразумението дава възможност за създаване на стратегически отношения с нашите съседи. То създава климат на доверие с тях. \r\nТой също така намалява възможностите на турския елит да обгражда Гърция с комбинирани заплахи от изток и север. Това предотвратява действията на религиозните фанатични движения. Споразумението подобрява сигурността в региона и най-вече в Гърция. \r\nТретата причина е, че политическите и дипломатическите активи на страната вече няма да бъдат хабени за конфронтация със слаба страна. Договорът е израз на доверие по отношение на бъдещето, а не на несигурността от миналото. \r\nЧетвъртата причина е, че сделката е творчески компромис, който има перспективи за оцеляване и прославяне. Той решава проблемите, които идват от миналото, защото историята трябва да е училище, а не затвор. \r\nПетата и най-важната причина е, че споразумението от Преспа ще предостави условия за сътрудничество във важни сектори за две модерни общества ”, изтъква петте причини Коцияс. \r\nТой добави, че договорът от Преспа би бил по-широко приет, ако опозицията не обвиняваше СИРИЗА за \"национално предателство“, терминология, подобна на тази на \"Златна зора\".  Юлиян Марков", "date": "2019.04.07", "title": "Никос Коцияс: Преспанският договор ще ни защити от Турция"}
{"url": "http://www.focus-news.net/news/2019/04/07/2643750/varna-edin-chovek-e-postradal-pri-katastrofa-s-taksimetrov-avtomobil-v-grada.html", "text": "Един човек е пострадал при катастрофа между лек автомобил и такси в града. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. Пострадалият е бил пътник в таксито. Той е със счупена ръка. Инцидентът е станал в рамките на денонощието. Няма информация за други пострадали при инцидента.  \r\nПо данни на дежурния диспечер общо 7 пътнотранспортни произшествия са обслужили екипите на „Пътна полиция“ – Варна през денонощието. При останалите инциденти са констатирани само материални щети. \r\nБояна АТАНАСОВА", "date": "2019.04.07", "title": "Варна: Един човек е пострадал при катастрофа с таксиметров автомобил в града"}
{"url": "http://www.focus-news.net/news/2019/04/07/2643746/afp-iskat-glavniyat-prokuror-na-sasht-da-predstavi-dokazatelstvata-onevinyavashti-donald-tramp-za-vrazki-s-rusiya.html", "text": "Две седмици след като оправда президента Доналд Тръмп в разследването  на връзките му с Русия, главният  прокурор Уилям Бар е изправен пред нарастващ натиск да покаже пълните доказателства за решението си, предава  AFP . \r\nТвърденията тази седмица, че шефът на американското правосъдие е омаловажил сериозните доказателства за незаконно възпрепятстване на правосъдието в окончателния доклад за Тръмп от специалния прокурор Робърт Мюлер, предизвикват искания той да предостави целия доклад на Конгреса. \r\nИнформациите, цитиращи неназовани членове на екипа на Мюлер, казаха, че Бар не е обърнал внимание на резюметата, които екипът на Мюлер е подготвил за публично представяне, а вместо това е подготвил своя собствена версия на 24 март, в която той напълно е оневинил президента от всякакви нарушения. \r\nСега Бар казва, че няма да представи ключови доказателства, събрани от екипа на Мюлер. Демократите подозират, че доказателствата биха могли да причинят вреда на президента - създаването на правни и политически конфликти. \r\nКомисията за съдебна власт, ръководена от демократите, тази седмица се подготвя да изиска пълния доклад, а Бар и Белият дом почти със сигурност ще обжалват подобно искане.  Юлиян Марков", "date": "2019.04.07", "title": "AFP: Искат главният прокурор на САЩ да представи доказателствата, оневиняващи Доналд Тръмп за връзки с Русия"}
{"url": "http://www.focus-news.net/news/2019/04/07/2643749/sofiya-vremenno-e-ogranicheno-dvizhenieto-po-avtomagistrala-hemus-pri-km-44-v-posoka-varna-poradi-patnotransportno-proizshestvie.html", "text": "Временно е ограничено движението по автомагистрала „Хемус“ при км 44 в посока Варна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът е пренасочен през бензиностанция и се контролира от „Пътна полиция“. Шофьорите трябва да се движат с повишено внимание и съобразена скорост.", "date": "2019.04.07", "title": "София: Временно е ограничено движението по автомагистрала „Хемус“ при км 44 в посока Варна поради пътнотранспортно произшествие"}
{"url": "http://www.focus-news.net/news/2019/04/07/2643754/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-april.html", "text": "„Софийска вода” временно ще прекъсне водоснабдяването в някои части на столицата на 8 април. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Милевска планина“ в жк. „Лозенец“ се налага спиране на водоподаването от 10.00 до 19.30 часа на клиентите на „Софийска вода”, живеещи в района на: по ул. „Бунтовник“ от ул. „Богатица“ до ул. „Николай Лилиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бунтовник“ ъгъла с ул. „Милевска планина“. \r\nВъв връзка с изпълнение на инвестиционен проект за реконструкция на уличен водопровод на ул. „Константин Иречек“ в Център, район „Красно село“, се налага спиране на водоподаването от 09.00 до 19.00 часа на клиентите на „Софийска вода”, живеещи в района на: по ул. „Константин Иречек“ от ул. „Абоба“ до ул. „Яков Крайков“(нечетни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Иречек“ ъгъла с ул. „Абоба“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателни кранове на ул. 332 в жк. „Люлин“ 8 се налага спиране на водоподаването от 09.00 до 19.00 часа на клиентите на „Софийска вода”, живеещи в района на: по бул. „Сливница“ от ул. „Филиповско шосе“ до бул. „Панчо Владигеров“; по ул. 332 от ул. 328 до бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Филиповско шосе“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.07", "title": "„Софийска вода” временно ще прекъсне водоснабдяването в някои части на столицата на 8 април"}
{"url": "http://www.focus-news.net/news/2019/04/07/2643740/tass-protestat-na-zhaltite-zhiletki-v-sabota-beshe-nay-malobroyniyat-dosega.html", "text": "Поредната вълна от протести на \"жълтите жилетки\" във Франция е белязана от най-слабата мобилизация на активистите в цялата история на това протестно движение, пише френският вестник Le Monde, цитиран от  TACC . \r\nСпоред Министерството на вътрешните работи общо 22,3 хиляди души са участвали в съботните шествия на \"жълтите жилетки\" в страната, включително повече от 3,5 хиляди в Париж. \"Организирайки демонстрациите в събота, движението показа, че няма намерение да се отказва\", се казва в публикацията. \"Но от създаването му преди почти пет месеца, мобилизацията никога не е била толкова слаба,\" продължава изданието. \r\nПредставители на протестното движение обявиха собствена статистика. Според тях протестът е събрал 73.4 хиляди души. Но те също косвено потвърдиха данните на властите, като за първи съобщиха за по-малко от 100 хиляди участници. \r\nВ Париж, по нареждане на префектурата, за трети път Шанз-Елизе бе затворена  за демонстрантите. За различни престъпления полицията задържа 43 души. \r\nДемонстрантите от столицата, които се бяха събрали на площад „Република“ следобед, продължиха, заобикаляйки Шанз-Елизе, в бизнес района на „Дефанс“ в близкото предградие на Париж, където се намират около 1500 офиси на различни компании. Вечерта полицията разпръсна участниците в тази демонстрация, която се проведе в подкрепа на исканията на \"жълтите жилетки\" за преразглеждане на данъчните ставки. \r\nВ Бордо, един от епицентровете на движението \"жълти жилетки\", в уличното шествие взеха участие около 2,5 хиляди души. Това е наполовина по-малко от предишните съботи, но според организаторите този път мобилизирането на активисти е било осуетено от дъжда. Около 1000 души взеха участие в похода в Лил. \r\n\"В цялата страна съботните демонстрации бяха проведени без големи инциденти\", се казва в публикация на изданието 20 Minutes. В някои случаи обаче служителите на правоприлагащите органи са използвали сълзотворен газ, за да попречат на демонстрантите да навлязат в централните градски райони, които бяха затворени за протестни шествия. Най-острото противопоставяне  между \"жълтите жилетки\" и властите беше в Руан. Демонстрантите подпалиха контейнери за боклук по пътя си, а пожарникарите многократно трябваше да се намесват.  Юлиян Марков", "date": "2019.04.07", "title": "ТАСС: Протестът на жълтите жилетки в събота беше най-малобройният досега"}
{"url": "http://www.focus-news.net/news/2019/04/07/2643739/rumen-petkov-abv-koalitsiya-za-balgariya-e-sadarzhanie-razchitam-na-balgarite-da-chuyat-glasa-na-razuma-profesionalnata-argumentatsiya-i-politicheskata-pochtenost.html", "text": "„Коалиция за България“ е съдържание – разчитам на българите да чуят гласа на разума, професионалната аргументация и политическата почтеност. Това каза лидерът на АБВ Румен Петков в интервю за  Агенция „Фокус“  за номинациите за евродепутати на „Коалиция за България“ и за това как влиза коалицията в предстоящата предизборна кампания. „Това е политика, това е атмосфера. Съвместна работа между равнопоставени и взаимно уважаващи се политически партии, за които интересът на обществото и държавата е над тяснопартийния, над личния интерес“, заяви лидерът на АБВ. „Ние ще говорим за политика, за политически решения, за защита на националния и обществен интерес на България в Европарламента. От другите очаквам да се държат естествено“, коментира Петков. Той прогнозира, че парламентарно представените политически сили, на първо място ГЕРБ и БСП, ще продължат да се занимават със себе си и скандалите около тях. „През последните години те друго не правят, освен разбира се, да послъгват тук-там. ДПС ще се бори за своите избиратели и ще го прави с организационните ресурси, които има. Лично аз мисля, че те ще постигнат сериозен резултат. Нямаме такова нещо като „Обединени патриоти“. От АБВ първи предупредихме, че да влачиш възрастни хора по границата не е повод да намериш място в кабинета, че да се държиш грубо, арогантно и просташки, не е повод да бъдеш фаворизиран в политиката. Ние никога не сме имали „Обединени патриоти“. В последните години имаме „Ограда и паспорти“, посочи лидерът на АБВ. По думите му едните се занимават с оградата, а другите с продажба на българско гражданство и документи за самоличност. \r\nДеница КИТАНОВА Пълния текст на интервюто четете по-късно в „Мнение”", "date": "2019.04.07", "title": "Румен Петков, АБВ: „Коалиция за България“ е съдържание – разчитам на българите да чуят гласа на разума, професионалната аргументация и политическата почтеност"}
{"url": "http://www.focus-news.net/news/2019/04/07/2643756/kompaniite-ot-grupata-na-chez-v-balgariya-preminaha-uspeshno-nadzoren-odit-za-potvarzhdavane-na-sertifikatite-na-sistemite-za-upravlenie-na-kachestvoto-po-standarta-iso-90012015.html", "text": "Компаниите от групата на ЧЕЗ в България - „ЧЕЗ Разпределение България” АД, ЧЕЗ Електро България” АД и „ЧЕЗ България” ЕАД, през месец март тази година преминаха успешно без несъответствия надзорен одит за потвърждаване на сертификатите на системите за управление на качеството, съгласно изискванията на стандарта ISO 9001:2015. Това съобщиха от пресцентъра на  ЧЕЗ . \r\nОдиторски екип от сертифицираща компания „ТЮФ Рейнланд-България” ЕООД провери документацията и практическото прилагане на системата за управление на качеството, като проследи работните процеси в различните звена на компаниите. При проверката бе установено, че „ЧЕЗ България” ЕАД и „ЧЕЗ Разпределение България” АД стриктно спазват изискванията на стандарта ISO 9001:2015. \r\n„Положителните резултати от извършения одит са поредното доказателство, че ЧЕЗ е модерна и иновативна компания. Прилагането на изискванията на международния стандарт гарантира по-висока ефективност на бизнес процесите и по-добро обслужване на нашите клиенти”, каза Карел Крал, регионален мениджър на ЧЕЗ за България.", "date": "2019.04.07", "title": "Компаниите от групата на ЧЕЗ в България преминаха успешно надзорен одит за потвърждаване на сертификатите на системите за управление на качеството по стандарта ISO 9001:2015"}
{"url": "http://www.focus-news.net/news/2019/04/07/2643747/rumen-petkov-abv-na-otivashtite-si-evrodeputati-im-lipsvaha-politicheska-volya-gotovnost-da-postavyat-natsionalniya-interes-i-sposobnost-da-formulirat-resheniya-za-da-go-zashtityat.html", "text": "На отиващите си евродепутати им липсваха политическа воля, готовност да поставят националния интерес и способност да формулират решения, за да го защитят. Това каза лидерът на АБВ Румен Петков в интервю за  Агенция „Фокус“  за номинациите за евродепутати на „Коалиция за България“ и за това как влиза коалицията в предстоящата предизборна кампания. Петков обърна внимание, че номинациите за евродепутати са повече от 40. „Конкретизираме се върху 27. Сред тях 10 хабилитирани лица, представители на академичната общност, 7 от които преподаватели във висши учебни заведения. Териториална много добра и балансирана представителност. Много хубава възрастова структура на кандидатската ни листа, доминират хората между 35 и 60 години. Много силно младежко присъствие до 35-годишна възраст: лекари, инженери, силно представителна група юристи“, изтъкна Петков. „Лично аз съм много щастлив от хода на номинациите, от дискусията, която проведохме. Оптимист съм и за регистрацията на „Коалиция за България“ днес в ЦИК. Считам, че ни предстои една много силна политически аргументирана кампания. Иначе другото са „чаршафи“ и „суджуци“, допълни още той.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.07", "title": "Румен Петков, АБВ: На отиващите си евродепутати им липсваха политическа воля, готовност да поставят националния интерес и способност да формулират решения, за да го защитят"}
{"url": "http://www.focus-news.net/news/2019/04/07/2643752/sofiya-tezhkotovaren-avtomobil-se-preobarnal-v-rayona-na-44-km-na-avtomagistrala-hemus-v-posoka-varna.html", "text": "Тежкотоварен автомобил се преобърнал в района на 44 км на автомагистрала „Хемус“ в посока Варна. Това съобщиха от пресцентъра на  МВР . Водачите да шофират с повишено внимание. Няма пострадали при инцидента. До разчистване на пътните платна и изтегляне на камиона движението се осъществява през бензиностанцията в близост  \r\nКъм 9.20 часа днес е постъпил сигналът за обърнал се тежкотоварен автомобил в района на 44 км на автомагистрала „Хемус“ в платното в посока Варна (след тунелите). Незабавно към участъка са насочени екипи на полицията. Предприети са действия за изтегляне на камиона и за разчистване на пътните платна. Превозните средства преминават през бензиностанцията в близост. Пътни полицаи са на място и подпомагат трафика. Апелът към водачите е да шофират с повишено внимание и съобразена скорост.", "date": "2019.04.07", "title": "София: Тежкотоварен автомобил се преобърнал в района на 44 км на автомагистрала „Хемус“ в посока Варна"}
{"url": "http://www.focus-news.net/news/2019/04/07/2643757/sofiya-izvarshva-se-tsyalostno-obnovyavane-na-trotoarnite-nastilki-v-kv-gorna-banya.html", "text": "Подмяна на тротоарните настилки, бордюрите, ремонт на уличното осветление и засаждане на нови дървета се извършва в централната част на кв. „Горна баня”, район „Овча купел”. Това съобщиха от пресцентъра на  Столична община . Проектът е на стойност над 75 000 лв. \r\nРеконструкцията обхваща северния и южния тротоар на ул. „Каменица\", в отсечката от ул. „Перуника\" до ул. „Дон\", както и западния и източния тротоар на площада при Минералната баня.  \r\n„Общата площ на подменената настилка е 1090 квадратни метра. Изборът на тротоарните плочи е направен след консултация с Инициативен комитет от жители на кв. „Горна баня\", уточни зам.-кметът на София Дончо Барбалов. Той провери работата на обекта заедно с кмета на район „Овча купел\" Христина Семерджиева. Представители на Инициативния комитет присъстваха на проверката.  \r\nОбщо 38 млн. лв. от бюджета на Столичната община са предвидени през тази година за текущ ремонт на улици и тротоари в София. Продължава работата по програмата за обновяване на тротоари. Средствата се разпределят в зависимост от направените заявки на районните кметове. Възложени са ремонтни дейности на улични платна и тротоари в различни квартали. Работи се по тротоарните настилки на бул. „Васил Левски”, бул. „Патриарх Евтимий”, както и в районите „Витоша”, „Студентски”, „Изток” и др.  \r\nОтделно ще продължи обновяване на 94 000 кв. м тротоари в районите на Втория градски ринг като „Средец”, „Триадица”, „Красно село”. Към момента се извършват ремонтни дейности на около 10 000 кв. м тротоарни настилки. Тези дейности се финансира с 9.2 млн. лв., отпуснати от СУСОПФ.", "date": "2019.04.07", "title": "София: Извършва се цялостно обновяване на тротоарните настилки в кв. „Горна баня”"}
{"url": "http://www.focus-news.net/news/2019/04/07/2643759/d-r-mariya-ivanova-vma-pikat-na-proletnite-alergii-e-mezhdu-11-i-14-godishna-vazrast.html", "text": "Пикът на появяването на пролетните алергии е между 11 и 14-годишна възраст. Това каза в интервю за  Агенция „Фокус“  Д-р Мария Иванова от МБАЛ – София към ВМА. Тя допълни, че при деца под две години рядко се среща сезонен алергичен ринит. „След 45-годишна възраст симптомите отшумяват. Много е мъчително за пациента да чака да стане на 45 години. Обикновено се предприемат мерки за лечение преди тази възраст“, заяви д-р Иванова. Тя обясни, че хората синоним на пролетни алергии е сезонният алергичен ренит или хремата. „Това обаче е една от проявите на полинозата. Това е вид алергична реакция, в основата, на която е свръхчувствителност към тичинковия прашец, към полена. Важи за ветроопрашващите се растения, не за всички растения“, коментира Мария Иванова и допълни, че реактивността на алергичните хора е променена, те реагират с бурни симптоми на по принцип безвредни неща. „Симптомите при тези пациенти са свързани с периодичния цъфтеж на дърветата, който е през пролетта и затова всъщност говорим за пролетни алергии. Полинози има през цялата година, например през март – април виновни са дърветата – брези, ясен, кестен, през май - юли на дневен ред идват тревите, а през август и септември вече са плевелите“, обясни тя. Като симптоми д-р Иванова изброи упорита секреция от носа, сърбеж, сърбеж на небцето, кихане, понякога и запушване на носа. „Много често преди това се появява конюнктивит. Често цялата тази история е придружена от тежест в  челото, главоболие, заглъхване на ушите. Истинският проблем обаче при тези хора започва, когато се прибавят симптомите на бронхиална астма – задух, свирене в гърдите, кашлица. Много са тежки астматичните пристъпи“, каза още Мария Иванова.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.04.07", "title": "Д-р Мария Иванова, ВМА: Пикът на пролетните алергии е между 11 и 14-годишна възраст"}
{"url": "http://www.focus-news.net/news/2019/04/07/2643755/bsp-abv-nosi-administrativnonakazatelna-otgovornost-za-krazhba-na-chuzhda-targovska-marka-koalitsiya-za-balgariya.html", "text": "БСП внесе в ЦИК доказтелства за собствеността на марката „Коалиция  за България”, съобщиха от пресцентъра на  партията . Името на коалицията е познато, утвърдено и в цялото общество се свързва 20 г, единствено и само с БСП, а търговската марка „КОАЛИЦИЯ ЗА БЪЛГАРИЯ\" е собственост и принадлежи на \"БЪЛГАРСКА СОЦИАЛИСТИЧЕСКА ПАРТИЯ\". Съгласно закона, това  включва правото на притежателя й да я използва, да се разпорежда с нея и да забрани на трети лица без негово съгласие да използват. \r\nЖеланието на АБВ да регистрират коалиция със същото наименование има за цел единствено да въведе в заблуждение и да доведе до объркване на избирателите, които ще гласуват в престоящите избори за Европейски парламент. Това е нарушение на основните принципи за справедлив изборен процес, съгласно Изборния кодекс на страната, и следователно  не трябва  имитираща коалиция да бъде регистрирана в ЦИК . \r\nПрипомняме, че „Коалиция за България“ е създадена през 1999 г. от БСП  и други по-малки, идейно близки партии. До 2014 г. „Коалиция за България” е участвала във всички проведени избори - Парламентарни избори (2001 г., 2005 г., 2009 г.);  Президентски избори (2001 г., 2006 г.); избори за Европейски парламент (2007г., 2011 г., 2014 г.); Местни избори (2003 г., 2007 г., 2011 г.) и в стотици нови и частични избори, извън редовните местни. \r\nОбръщаме  внимание, че с регистрацията на „Коалиция за България” за участие в изборите за ЕП ще бъдат нарушени редица закони на страната - в това число Изборният кодекс, Законът за политическите партии, Законът за защита на конкуренцията, Наказателният кодекс, Законът за марките и географските означения и редица Европейски нормативни актове. \r\nЦИК  трябва да се съобрази с изложените аргументи и българското законодателство и не трябва да допуска до регистрация коалиция от партии с наименование „КОАЛИЦИЯ ЗА БЪЛГАРИЯ” за участие в изборите за членове на Европейския парламент през май 2019 г. \r\nОбявяваме се категорично против подобен род практика за разрушаване на демократичността и опорочаваща изборния процес. Ще защитаваме  праватa си пред съда, всички международни органи и институции.", "date": "2019.04.07", "title": "БСП: АБВ носи административнонаказателна отговорност за кражба на чужда търговска марка- \"Коалиция за България\""}
{"url": "http://www.focus-news.net/news/2019/04/07/2643753/ministar-mladen-marinov-zasileno-e-prisastvieto-na-zhandarmeriya-politseyski-sili-i-granichna-politsiya-po-granitsata-s-gartsiya.html", "text": "Премиерът Бойко Борисов е разпоредил да усилим българо-гръцката граница с присъствие на жандармерия, полицейски сили и „Гранична полиция“ -  обстановката е под контрол. Това каза министърът на вътрешните работи Младен Маринов в предаването „Неделя 150“ по  БНР . „Следим с тревога събитията в Гърция. Към момента там има известно напрежение по отношение на група мигранти, които искат да тръгнат по пътя към Северна Македония, оттам към Западна Европа“, посочи той. „Предприели сме мерки по усилване на територията около границата с „Гранична полиция“, включително сили на жандармерия, които работят в малките населени места по българо-гръцката граница с готовност за реакция при евентуално приближаване на такива групи“, допълни Маринов. Той определи ситуацията в Гърция по отношение на мигрантите като сложна. „Знаете, че там има голям брой мигранти, които са разположени по островите и по други бежански лагери. Най-вероятно към момента има усложняване, тъй като те вече започват да извършват незаконни действия, да правят опити да продължат пътя към Западна Европа. Това е тревожно наистина и ние трябва с всички сили и средства да сме готови за реакция при криза, така че да не допуснем преминаване през наша територия“, заяви вътрешният министър.  Той уточни, че между България и Гърция няма защитно съоръжение и затова там се разполагат гранични полицаи, техника за нощно наблюдение, термовизионни камери и сили на жандармерия. „Имаме разработен план за действие при кризи. С вицепремиера Красимир Каракачанов сме в контакт по отношение на използване на армията в определени ситуации. Знаете, че законът го позволява. Всяка сряда ежедневно докладваме на премиера информацията“, коментира вътрешният министър. По думите му се отчита тенденция опитите за преминаване на мигранти да се засилват и да стават повече, отколкото тези от Турция, като към момента има данни за 600-700 човека. Маринов обърна внимание, че това е неточна информация, тъй като те постоянно се движат и могат да станат и повече. Според него метеорологичните условия играят съществена роля по отношения на мигрантския натиск. Министърът коментира и изграждането на площадки за бежанци: „По отношение на тези площадки, това не са бежански лагери, а изградени съоръжения които при необходимост и вълна да можем тези хора да ги настаним, за да са под контрол и да извършваме съответните процедури с тях и в същото време да са близо до границата, за да можем да приложим системата по връщане“, уточни Маринов. Във връзка с положението на българо-сръбската граница, той поясни, че там също има усилване на патрулите, които се назначават от „Гранична полиция“. „Имаме съответно доста задържани лица, които правят опит да преминат от България към Сърбия“, допълни Младен Маринов. По думите му обстановката в София е значително по-спокойна. „И сами може да видите, че присъствието е значително по-малко. Голяма част от тях са настанени в центровете, както на Държавна агенция за бежанците, така и в центровете на миграцията“, каза още Младен Маринов.", "date": "2019.04.07", "title": "Министър Младен Маринов: Засилено е присъствието на жандармерия, полицейски сили и „Гранична полиция“ по границата с Гърция"}
{"url": "http://www.focus-news.net/news/2019/04/07/2643764/varna-mgerb-organizira-v-provadiya-initsiativa-sreshtu-falshivite-novini.html", "text": "Младежката организация на ГЕРБ проведе в Провадия инициатива срещу фалшивите новини. Това съобщават от  ПП ГЕРБ – Варна . „Проверявайте фактите, преди да се доверите! Сайтове със съмнителни заглавия „изникват” периодично в интернет пространството единствено, за да заблуждават с фалшиви новини. Не вярвайте на медии, страници и профили в социалните мрежи, които не познавате и всяка информация в тях е скандална”, съветват младежите чрез флаери, които бяха раздавани в центъра на града. В инициативата се включи лично и ръководителят на ГЕРБ - Провадия и общински съветник Димо Димов. \r\n„Фалшивите новини рушат доверието и погазват демократичните ценности, затова инициативи като тази са възможност да говорим за проблема и за необходимостта да правим добре информиран избор. Опонентите ни се стремят да отклонят дебатите от важните европейски и национални теми, но ГЕРБ винаги залага на позитивна кампания в открит диалог с хората. Така ще бъде и за предстоящите европейски избори, защото успехите на българските евродепутати от ГЕРБ/ЕНП са налице”, изтъкна Димо Димов. \r\n„Стартирахме инициативата срещу фалшивите новини в началото на септември миналата година заедно с участниците в Летния университет на МГЕРБ, който по традиция са провежда във Варна. Важно е да разясняваме негативния ефект от фалшивите новини и начините да се предпазим от тях, защото споделяйки манипулирана и подвеждаща информация в социалните мрежи, можеш лесно да станеш съучастник в лъжа”, обясни Даниела Панайотова, член на НИС на МГЕРБ и областен координатор на младежката партийна организация във Варна. Младежите планират да продължат инициативата си и в други общини. \r\nНа провелата се среща в клуба на ГЕРБ-Провадия бяха обсъдени актуални политически теми. Младежите бяха категорични, че с отказа си да участва в работата на Народното събрание, БСП демонстрира неуважение към парламентаризма и се отдалечава от европейските ценности. \r\nВъв фокуса на разговорите бяха и поуките от Брекзит, които са показателни, че изборът на мнозинството от британските граждани, продиктуван от неосведоменост или от подвеждаща информация, води до тежък срив в цялата страна. \r\nМладежите изразиха готовност да отстояват както европейските перспективи на България, така и необходимостта от промяна в Провадия, за да може вторият по големина град в областта да се развива и да предлага по-добра среда за живот и повече възможности за професионална реализация.", "date": "2019.04.07", "title": "Варна: МГЕРБ организира в Провадия инициатива срещу фалшивите новини"}
{"url": "http://www.focus-news.net/news/2019/04/07/2643763/sport-tampa-izravni-rekordno-postizhenie-na-detroyt-v-nhl-ot-23-godini.html", "text": "Тампа Бей победи Бостън с 6:3 в последния мач от редовния сезон в Националната хокейна лига. Отборът на Джон Купър успя да постигне 62 успеха от началото на сезона. Това е повторение на рекорда на Детройт Ред Уингс, поставен преди 23 години. Тампа се класира на първо място в Лигата със 128 точки и ще започне плейофите с мач срещу Кълъмбъс Блу Джакетс, който завърши с 47 победи и 98 точки. \r\nДвата отбора се срещнаха три пъти през сезона, като Тампа постигна три победи при голова разлика 17:3.", "date": "2019.04.07", "title": "Спорт: Тампа изравни рекордно постижение на Детройт в NHL от 23 години"}
{"url": "http://www.focus-news.net/news/2019/04/07/2643761/daily-sabah-turtsiya-prizova-svetat-da-ne-dopusne-izrael-da-aneksira-zapadniya-bryag.html", "text": "Турция призова светът да не допусне Израел да анексира Западния бряг, пише турското англоезично издание  Daily Sabah . \r\nПланът на израелския премиер Бенямин Нетаняху за анексиране на окупираните селища на Западния бряг нарушава резолюциите на Съвета за сигурност на ООН и пренебрегва международното право, заяви говорителят на управляващата Партия на справедливостта и развитието (ПСР) Юмер Челик. \r\n\"Това обещание не само нарушава закона, но и се опитва напълно да го унищожи\", написа Челик в социалната мрежа „Туитър“. \r\n\"Време е международната общност да каже, че ще спре лудостта на Нетаняху\", каза Челик и добави, че позицията на израелския премиер е открита атака срещу ценностите, които съставляват международната общност. \r\nЧелик отбеляза, че Нетаняху е окуражен от хода на американския президент Доналд Тръмп да признае Ерусалим за израелската столица и решението му да признае израелската окупация на Голанските възвишения. \r\nТой продължи, като каза, че израелският премиер очевидно рискува мир и стабилност в Близкия изток и провокира палестинците. \r\nЧелик също призова всички световни сили да осъдят подхода на омразата, използван от Нетаняху. \r\n\"Няма нито една ценност или правна разпоредба, която той [Нетаняху] не е атакувал\", каза Челик и добави: \"Тези, които подкрепят окупацията на други, трябва внимателно да мислят за последиците, тъй като това представлява най-основната заплаха за международното право  и сигурност. \" \r\nНетаняху каза в интервю в събота, че планира да присъедини селищата в Западния бряг, ако бъде преизбран, намалявайки надеждите за израелско-палестинска сделка по отношение на палестинската държава върху земите, окупирани от Израел през 1967 година. Той се хвали, че е \"убедил\" президента на САЩ Доналд Тръмп да признае Ерусалим за столица и да признае израелския суверенитет над Голанските възвишения.  Юлиян Марков", "date": "2019.04.07", "title": "Daily Sabah: Турция призова светът да не допусне Израел да анексира Западния бряг"}
{"url": "http://www.focus-news.net/news/2019/04/07/2643766/mvr-edin-chovek-e-zaginal-a-23-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 23 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 19 тежки пътнотранспортни произшествия. В София са регистрирани 23 леки и две тежки катастрофи, при които са пострадали двама души.", "date": "2019.04.07", "title": "МВР: Един човек е загинал, а 23 са пострадали при катастрофи в страната през изминалото денонощие"}
{"url": "http://www.focus-news.net/news/2019/04/07/2643760/koalitsiya-za-balgariya-se-registrira-v-tsik-za-uchastie-v-evropeyskite-izbori.html", "text": "Председателят на политическата формация „Коалиция за България“ и лидер на АБВ Румен Петков внесе в ЦИК документите за регистрация за европейските избори на 26 май, предаде репортер на  Агенция „Фокус“ .  Листата на политическата група е оглавена от проф. Боян Дуранкев. „Коалиция за България“ е съставена от общо 7 партии- ПП АБВ, ПП „Обединен блок на труда Български лейбъристи\", ПП „Българска партия Либерали\", ПП „Възраждане на Отечеството\", ПП „Българска левица\", ПП „Движение за социален хуманизъм\" и политически движение ПП „Социалдемократи\". Коалицията се обединява за предстоящите европейски и местни избори. Партньорите обявиха, че ще работят около следите основни цели: силна държава и сигурност на гражданите, завръщане на икономическия и политически суверенитет на страната, борба с бедността и демографската катастрофа, социална справедливост и повишаване на доходите, гарантиране на енергийна сигурност, възраждане на българското село, общодостъпно и качествено образование и здравеопазване, развитие на българската култура и духовност. До този състав на коалицията се стигна след като в началото на март БСП отказа съвместно явяване с АБВ на евроизборите.  \r\nДаяна ДЮЛГЕРОВА", "date": "2019.04.07", "title": "„Коалиция за България“ се регистрира в ЦИК за участие в европейските избори"}
{"url": "http://www.focus-news.net/news/2019/04/07/2643762/prezidentat-rumen-radev-umeniyata-na-meditsite-doprinasyat-za-vazhoda-i-razvitieto-na-stranata-ni-zdraveto-na-horata-e-nay-golyamata-tsennost.html", "text": "На този ден цялото ни общество се обръща към вас с признателност и благодарност за професионализма, всеотдайността, благородството, състраданието и хуманността, с които е изпълнен вашият ежедневен труд. Вашето професионално и житейско призвание е да дарявате здраве на хората и да спасявате човешки живот. Никой не се съмнява, че само хора с огромни сърца могат да се посветят на толкова отговорна професия, изискваща неизчерпаема енергия, силна воля и себеотрицание“. Това заявява президентът Румен Радев в приветствие към лекарите и медицинските специалисти в страната по повод 7-ми април - Световния ден на здравето, съобщиха от  Прессекретариата на държавния глава .  \r\nВ поздравлението си президентът посочва, че знанията и уменията на медиците допринасят за възхода и развитието на страната ни във всички области на обществения и икономически живот, защото здравето на хората е най-голямата ценност за всяко общество. \r\nДържавният глава подчертава, че в този ден не може да не бъде направена равносметка за състоянието на системата на здравеопазване в България, която е натоварена с немалко проблеми и именно медицинските работници са призвани да върнат доверието на хората, а човекът да бъде поставен в центъра на системата и тя да работи в негова полза.  \r\n„Необходимо ни е подобряване на достъпа до здравни грижи и повишаване на качеството и ефективността на лечението. Проблемите в детското и майчиното здравеопазване трябва да намерят адекватно решение. Високите нива на сърдечно-съдови и онкологични заболявания, както и високият брой хоспитализации на глава от населението, високата смъртност и ниската продължителност на живота у нас изискват неотложни мерки и програми за преодоляване на негативните тенденции“, се казва още в обръщението на президента.  \r\nДържавният глава откроява ниското заплащане, условията на труд и неравенствата в разпределението на финансовия ресурс в системата на здравеопазването, както и квалификацията и професионалното развитие, сред основните причини за дефицита на кадри в почти всички специалности и изразява увереност, че със своя опит и знания медицинските работници активно ще допринесат за разрешаването на тези проблеми. \r\nНа всички лекари и медицински специалисти президентът Радев пожелава здраве, лични и професионални успехи, стремеж за усъвършенстване и воля за преодоляване на предизвикателствата.", "date": "2019.04.07", "title": "Президентът Румен Радев: Уменията на медиците допринасят за възхода и развитието на страната ни - здравето на хората е най-голямата ценност"}
{"url": "http://www.focus-news.net/news/2019/04/07/2643767/plyus-info-makedoniya-valnite-izhvarliha-desetki-paketi-s-kokain-na-rumanskiya-bryag-na-cherno-more.html", "text": "Румънската полиция е открила десетки пакети с кокаин, тежащи около 100 килограма, които са били изхвърлени от вълните по черноморското крайбрежие и властите подозират, че наркотиците са част от товар, открит на лодка, която преди десет дни се е обърнала в делтата на Дунав, пише македонското електронно издание  “Плюс Инфо“ . \r\nСпоред полицейски източници пакетите са били намерени от граждани на плажовете на румънското крайбрежие и са докладвани на полицията. \r\nПолицията в град Констанца предупреди гражданите да не отварят пакети на плажа, защото съдържат опасни вещества. \r\nНа черноморското крайбрежие има голяма операция във връзка с трафика на наркотици, воден от румънски прокурори, полиция, жандармерия и гранични служители. \r\nПреди десет дни румънските власти заловиха повече от един тон висококачествен кокаин, скрит на лодка, която се преобърна в делтата на Дунав, след което се съобщава, че полицията е арестувала двама сърби. \r\nСтойността на иззетите наркотици се оценява на 300 милиона евро.  Юлиян Марков", "date": "2019.04.07", "title": "„Плюс Инфо“ (Македония): Вълните изхвърлиха десетки пакети с кокаин на румънския бряг на Черно море"}
{"url": "http://www.focus-news.net/news/2019/04/07/2643769/aktsenti-v-predavaneto-chudesata-na-severozapada-na-radio-fokus.html", "text": "В предаването „Чудесата на Северозапада“ на  Радио „Фокус“  всяка седмица Ви представяме личности, борили се за Освобождението, културното и духовното въздигане на този край. На 7 април - Ден на здравния работник, си спомняме за един от най-известните Видински кметове, който е и лекар - д-р Бърни Бончев. Той е 22-рия кмет на Видин след Освобождението, харизматична личност, направил много за Видин и хората, които са живели в този град. Допринесъл  за водоснабдяването на града и пресушил блатата.  \r\nНа 12 април е Международният ден на авиацията и космонавтиката. Той се отбелязва от 1969 г. по решение на Международната федерация по авиация. Датата съвпада с първия полет на човек в Космоса, осъществен на 12 април 1961 г. от руския космонавт Юрий Гагарин. В рубриката „Забравената история“ ще се върнем към посещението във Видин през пролетта на 1965 година на двама руски космонавти - на Алексей Леонов и Павел Беляев, два месеца след техния полет в Космоса.  \r\nВсяка седмица в „Чудесата на Северозапада“ Ви разказваме за Северозападния регион, за хората, свързали живота си с този край, и с делата си допринасящи за неговия просперитет и развитие. С Евтим Стефанов, директор на Агенция за регионално развитие и Бизнес център, разговаряме за развитието на туризма във Видинския край.  \r\nПредаването „Чудесата на Северозапада“ се излъчва всяка неделя от 13.00 часа  до 14.00 часа. Водещ е Анна Лозанова.", "date": "2019.04.07", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2019/04/07/2643770/varna-chast-ot-tsentara-na-grada-e-s-narusheno-vodopodavane-zaradi-rekonstruktsiya-na-ul-mihail-koloni.html", "text": "Част от центъра на града е с нарушено водоподаване заради реконструкция на ул. „Михаил Колони“. Това съобщиха за  Радио „Фокус“ – Варна  от водоснабдителното дружество в града. Без вода до около 21.00 часа ще бъдат абонатите в карето между бул. „Сливница“, бул. „Княз Борис I-ви“, ул. „Шипка“, ул. „Свети Климент“, ул. „Вардар“ и бул. „Приморски“. \r\nБояна АТАНАСОВА", "date": "2019.04.07", "title": "Варна: Част от центъра на града е с нарушено водоподаване заради реконструкция на ул. „Михаил Колони“"}
{"url": "http://www.focus-news.net/news/2019/04/07/2643775/afp-ayatolah-hameney-zayavi-che-irak-tryabva-da-nastoyava-amerikanskite-voyski-da-napusnata-stranata.html", "text": "Иранският върховен лидер Аятолах Али Хаменей призова Ирак да настоява американските войски да напуснат страната \"възможно най-скоро\" по време на среща с иракския премиер в Техеран, цитира думите му  AFP . \r\n\"Трябва да предприемете действия, за да се уверите, че американците ще изтеглят войските си от Ирак колкото е възможно по-скоро, защото където и да са имали трайно присъствие, изтеглянето им става проблематично\", каза Хаменей в събота според официалния си уебсайт. \r\n\"Сегашното правителство и парламент в Ирак и политическите фигури не са това, което САЩ желаят; те обмислят да ги премахнат от политическата сцена на Ирак\", каза той на иракския премиер Адел Абдел Махди. \r\nАбдел Махди, при първото си официално посещение в Иран, също се срещна в събота с президента Хасан Роухани, който посети Ирак миналия месец. \r\nБагдад е под натиск от Вашингтон да ограничи връзките със съседа си, особено след като Съединените щати се оттеглиха от ядрената сделка с Иран миналата година и наложиха на Техран санкции. \r\nИран има близки, но сложни връзки с Ирак, със значително влияние сред шиитските политически групи в арабската страна.  Юлиян Марков", "date": "2019.04.07", "title": "АFP:  Аятолах Хаменей заяви, че Ирак трябва да настоява американските войски да напусната страната"}
{"url": "http://www.focus-news.net/news/2019/04/07/2643773/d-r-mariya-ivanova-vma-spetsifichnata-imunoterapiya-e-edinstvenoto-lechenie-koeto-promenya-korenno-hoda-na-proletnite-alergii.html", "text": "Алерген - специфичната имунотерапия е единственото лечение, което променя коренно хода на пролетните алергии. Това каза в интервю за  Агенция „Фокус“  Д-р Мария Иванова от МБАЛ – София към ВМА. Тя уточни, че има два вида лечения. „Единият са симптоматични средства- така наречените алергични таблетки, които се рекламират много упорито“, посочи Мария Иванова и заяви, че те всъщност не лекуват самата болест. „Разпространени са и локалните спрейове за нос, част, от които съдържат кортикостероиди. Трябва да бъдат използвани умно“, каза още тя. Д-р Мария Иванова обясни, че специфичната имунотерапия променя реактивността на организма и като резултат симптомите отзвучават. „Това е единственото лечение, което може да излекува пациента от болестта. Намалява нуждата от допълнителни медикаменти и най-вече защитава пациента от развитието на придружаващи заболявания. Този вид терапия е много специфична за пациента, води се от лекар алерголог и се назначава от такъв, трае от три до пет години и пациентът трябва да е под контрол на лекуващия го лекар“, заяви Мария Иванов. „Ако се търсят природосъобразни методи, по-добре е човек да се обърне към профилактиката – чести промивки с физиологичен разтвор на носа, хигиена на ръцете и лицето, смяна на дрехите след прибиране в дома, избягване и ограничаване на престоя сред природата в такива периоди“, допълни д-р Иванова. \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.04.07", "title": "Д-р Мария Иванова, ВМА: Специфичната имунотерапия е единственото лечение, което променя коренно хода на пролетните алергии"}
{"url": "http://www.focus-news.net/news/2019/04/07/2643765/tsvetan-tsvetanov-gerb-evropa-ni-chuva-kogato-pokazvame-vidimi-rezultati-i-pravim-posledovatelni-politiki.html", "text": "Европа ни чува, когато показваме видими резултати и когато правим тези политики, които са последователни. Това каза заместник-председателят на ПП ГЕРБ и председател на Националния предизборен щаб на партията Цветан Цветанов по време на представянето на слогана за предстоящата предизборна кампания за европейския вот на 26 май, предаде репортер на  Агенция „Фокус“ . Цветанов посочи, че идеята на ГЕРБ е да говори за европейския дебат и бъдещето на Европа. „Винаги, когато сме правили подготовката си за всеки национален избор сме се стремяли слоганът да съответства на това, което сме успели да направим през всичките тези години“, заяви Цветан Цветанов и посочи, че идеята е да има приемственост между слоганите през различните национални кампании. „В днешния ден ще покажем какво направи България и какво направиха нашите евродепутати в последния си мандат 2013-2019 г“., обяви зам.-председателят на ПП ГЕРБ. Цветанов обърна внимание на успешното Българско европредседателство и изтъкна: „Това е успехът на България“.  \r\nДеница КИТАНОВА", "date": "2019.04.07", "title": "Цветан Цветанов, ГЕРБ: Европа ни чува, когато показваме видими резултати и правим последователни политики"}
{"url": "http://www.focus-news.net/news/2019/04/07/2643774/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: Десислава Атанасова от ГЕРБ, министърът на земеделието, храните и горите Румен Порожанов, президентът на КНСБ Пламен Димитров, министърът на енергетиката Теменужка Петкова и Красимир Янков от БСП. \r\nПовторението се излъчва по Канал 3 и по К2 в неделя вечер от 23.15 часа. Адресът на предаването е benovskapita@gmail.com", "date": "2019.04.07", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/04/07/2643772/hristo-prodanov-bsp-skandalat-s-apartamentite-sliza-i-po-niskite-etazhi-oktopodat-e-obhvanal-tsyalata-darzhava.html", "text": "„Скандалът с апартаментите започва да слиза и по ниските етажи – октоподът е обхванал цялата държава. Изходът е нови избори и смяна на модела“. Това заяви зам.-председателят на ПГ на „БСП за България“ Христо Проданов пред БНР, съобщиха от пресцентъра на  НС на БСП . Той подчерта, че освен оставката на председателя на антикорупционната комисия Пламен Георгиев, БСП иска оставката и на неговия заместник. „Според антикорупционния закон, приет миналата година, ако има съмнения за дейността на председателя, разследването се поема от заместника му. Но стана ясно, че той притежава по-голяма тераса дори и от председателя“, добави народният представител. Той припомни позицията на БСП, според която това е един кух закон, който няма да работи и да донесе необходимите резултати. „Още по време на дебатите бяхме против назначаването на Пламен Георгиев за председател на агенцията, но въпреки това той беше избран от мнозинството“, допълни той. Проданов подчерта, че белег в законодателството на ГЕРБ е да приемат закон и след това да го променят. „Антикорупционният закон вече е променян три пъти. Миналата седмица направиха промяна на изискванията за ценза на председателя на антикорупционната комисия – досега беше посочено, че той трябва да има висше юридическо образование, сега това отпада и трябва да има само висше образование, степен магистър. Това ни кара да мислим, че човекът, който са набелязали да бъде председател, не отговаря на условията и трябва да ги променят“, обясни народният представител. Той е на мнение, че човекът, който е начело на тази комисия, трябва да е чист, като сълза и да служи за пример. Проданов подчерта, че събирането на няколко неработещи органа в един няма да го направи по-работещ, както и че не може управляващото мнозинство да назначава председателя на органа, който ще ги разследва. „ГЕРБ не се борят с корупцията. Те са основният инкубатор за нея“, заяви Проданов. \r\nЗам.-председателят на ПГ на „БСП за България“ каза още, че Данаил Кирилов е част от правната кантора, обслужвала фирмата на властта „Артекс“. „Как може да се поеме политическа вина, като се отстрани правосъдният министър, който си е купил от там апартамент, с адвоката на тази фирма? Аршинът е двоен“, коментира той. \r\nПо повод предстоящите европейски избори и темата за машинното гласуване, Христо Проданов заяви, че БСП иска да има машини във всяка избирателна секция. „Управляващите направиха всичко възможно това да не се случи. Все пак склониха на 3000 машини, но се оказва, че нямало в държавата институция, която да сертифицира тези машини. Има Държавна агенция за метрологичен и технически надзор към Министерството на икономиката, има служби към БАН, които могат да сертифицират и тези спънки приличат на игра на държавата срещу закона“, категоричен е народният представител. Той допълни, че БСП ще  направи предложение към ЦИК за принципа на определяне на секциите, в които да има машинно гласуване. „Водещо да бъде секциите, в които на миналите избори е имало над 10% невалидни бюлетини, защото това изкривява вота. По наши изчисления те са над 1800“, каза още Христо Проданов.", "date": "2019.04.07", "title": "Христо Проданов, БСП: Скандалът с апартаментите слиза и по ниските етажи – октоподът е обхванал цялата държава"}
{"url": "http://www.focus-news.net/news/2019/04/07/2643758/kommersanta-moskva-nyama-svoi-favoriti-v-libiya.html", "text": "Москва няма свои фаворити в Либия по думите на руския външен министър Сергей Лавров, цитиран от руският вестник  “Комерсантъ“ . \r\nРусия никога не се е опитвала да заложи на някаква конкретна сила в Либия, заяви външният министър Сергей Лавров в края на преговорите в Кайро с египетския си колега. Настъплението на командира на Либийската национална армия (ЛНА), фелдмаршал Халифа Хафтар, към Триполи, което започна на 4 април, значително измести акцента на посещението на руския министър в Египет. \r\nОбсъждането на ситуацията в Либия бе неизбежно в програмата на руския министър по време на посещението му в Кайро. Въпреки това, дневният ред на отношенията между страните е толкова обширен, че тази тема може да стане само една от многото. Но на пресконференцията мнозинството се интересуваше само от два въпроса - кога Москва ще възстанови  чартърните полети до египетските курорти и позицията на двамата министри относно положението в Либия. Оказа се, че няма нищо ново за чартърите - отново  думи, че страните работят за решаване на въпроси, свързани с безопасността на полетите и определянето на конкретни срокове, новините от Либия за нападението срещу Триполи изискват по-конкретни формулировки \r\n„Ние сме в контакт с всички либийски политически сили и им изпращаме същите сигнали. Никога сме се опитвали, както се говори, да залагаме на някого. Убеден съм, че това е начинът, по който трябва да се действа в настоящия случай ”, каза Сергей Лавров. \r\nСлед падането на режима на Муамар Кадафи, Либия беше разделена на части. Западът се опитва да държи под своя контрол намиращото се в Триполи международно признато правителство на националното съгласие (ПНС)  под ръководството на Фаез Сарадж. На изток  властта принадлежи на фелдмаршал Халифа Хафтар. На негова  територия функционират „парламент‘ и временно правителство в Тобрук“. В средата на април в Либия трябва да започне национална конференция под егидата на ООН, където трябва да се изработи решение за принципите на урегулиране в тази страна. Нападението на фелдмаршал Хафтар към Триполи обаче постави заплахата на конференцията. Въпреки молбите на генералния секретар на ООН Антонио Гутериш и неговия специален пратеник за Либия Хасан Саламе, които по това време бяха в Либия, Халифа Хафтар отказа да спре настъплението. \r\nС други думи, позицията на международната общност за Либия е една. Всички се застъпват за търсене на компромиси и подкрепят плана на ООН за разрешаване на конфликта. Въпреки това, симпатиите все пак са различни. \r\nЕгипет, Обединените арабски емирства и Саудитска Арабия тайно подкрепят фелдмаршал Хафтар, а не правителството на Сарадж, което те свързват с Мюсюлманското братство, признато за терористично движение. \r\nКатар и Турция, напротив, са по-близо до Триполи и Мисрата, чиито сили идват на помощ на Сарадж. Тук на пресконференция със Сергей Лавров египетският министър подчерта, че ЛНА е важен елемент за осигуряване на стабилност и сигурност в Либия. В същото време той побърза да подчертае, че Кайро призовава всички страни в конфликта да проявят сдържаност. \r\nКонфликтът между ОАЕ, Египет, Саудитска Арабия и Катар има значително въздействие върху положението в Либия. Западните страни също са на страната на различни сили. \r\nФранция е свързана с Халифа Хафтар, а Великобритания го обвинява за  подкрепа на ислямистите. \r\nВъпреки че не всички експерти, с които говори \"Коммерсантъ\", са съгласни симпатиите на Лондон са към Триполи. „Италия е по-вероятно застане като другите западни страни на страната на Сарадж, а Съединените щати и Обединеното кралство не подкрепят никого. Макар да се противопоставят на Хафтар да вземе Триполи, те не го отписват ”, заяви изданието експертът Кирил Семьонов. Той припомни, че по време на боевете в Бенгази през 2015-2016 британските специални сили бяха на страната на Хафтар. \r\nСега Западът се опитва да въвлече в този спор и Русия. Публикациите за руската военна помощ за силите на Хафтар, по-специално прехвърлянето на наемници на частната военна компания „Вагнер“ в Либия, постоянно се появяват в западните медии, най-вече в британските медии. Въпреки това, Халифа Хафтар е чест гост в Москва. Русия обаче категорично подчертава, че поддържа контакти с различни сили - Бенгази, Триполи и Мисрата. По-специално, следващата седмица значителна бизнес делегация от Либия трябва да пристигне в Москва, за да участва в изложението \"Арабия Експо\" и на заседанието на Руско-арабския бизнес съвет, и се предполага, че ще има няколко министри от правителството на Сарадж. И като цяло, както многократно е казвал \"Коммерсантъ\", позовавайки се на различни източници в Москва, Русия се интересува от баланса на различните политически сили в Либия. Но най-важното е те да се разберат помежду си, а в Москва ще приемат всеки резултат. \r\n\"Ние се застъпваме, че не трябва да има опити за едностранни обвинения“, каза Сергей Лавров по време на пресконференция в Кайро, намеквайки за продължаващите обвинения по адрес на Русия в подкрепа на Халифа Хафтар. \r\nТой обаче припомня, че \"причината за кризата е това, което членовете на НАТО направиха на тази страна през 2011 г.\" \r\n\"Оттогава тя се превърна в разрушена държава, да я наречем  „черна дупка“, през която терористите отиват на юг, а нелегалните мигранти на север\", каза Сергей Лавров. \r\nНо въпреки желанието да се поддържа неутралитет, руският министър бе обезпокоен от новината за използването на бойни самолети срещу силите на Хафтар. В събота Фаез Сарадж даде одобрение за това, за да „защити цивилните”. Според Москва, участието на авиацията в конфликта допълнително ще изостри положението. Сергей Лавров не назова ничии имена, но в същото време подчерта, че онези, които влияят на силите, които възнамеряват да използват авиацията, трябва да предотвратяват подобна ескалация и всички трябва да призоват либийците да спрат всякакви нападателни, военни действия и да седнат на масата за преговори. \r\nВ събота стана известно също, че Халифа Хафтар в телефонен разговор със заместник-министъра на външните работи на Русия Михаил Богданов сподели информация за действията на ЛНА в борбата срещу терористите. От своя страна Михаил Богданов потвърди позицията на Русия в подкрепа на политическите методи за решаване на всички спорни въпроси в Либия.  Юлиян Марков", "date": "2019.04.07", "title": "„Коммерсантъ“ : Москва няма свои фаворити в Либия"}
{"url": "http://www.focus-news.net/news/2019/04/07/2643777/sliven-meditsinski-sestri-protestiraha-pred-sgradata-na-mbal-d-r-ivan-seliminski-s-iskane-dostoyno-zaplashtane-i-promyana-na-zdravniya-model.html", "text": "Десетки медицински сестри от областната болница и диагностично консултативните центрове в Сливен се събраха на едночасов протест в Деня на здравния работник – 7 април, пред сградата на МБАЛ „Д-р Иван Селимински“, предаде репортер на  Радио „Фокус“ – Сливен . Основното искане днес бе за промяна във финансирането на здравния модел – без търговски дружества в здравеопазването. Медиците в Сливен подкрепиха и колегите си от Враца, срещу които е бил оказван натиск заради протестите. Днешният митинг е подкрепен с пускане на сирените на линейките от Центъра за спешна медицинска помощ и Регионалната колегия на Български лекарски съюз. Един от организаторите на протеста – Надежда Маргенова, представи исканията на медицинските сестри за достойно заплащане и подобряване условията на труд. Освен това медицинските сестри от Сливен поискаха и оставката на националното ръководство на съсловната организация. \r\nЛюдмила ЙОРГОВА", "date": "2019.04.07", "title": "Сливен: Медицински сестри протестираха пред сградата на МБАЛ „Д-р Иван Селимински“ с искане достойно заплащане и промяна на здравния модел"}
{"url": "http://www.focus-news.net/news/2019/04/07/2643778/blagoevgrad-v-bansko-se-provede-nay-masoviyat-start-po-ski-alpinizam-na-balkanite-kupa-proykata.html", "text": "За поредна година се проведе традиционната приятелска среща по ски-алпинизъм за Купа „Пройката“, организирана в чест на един от водещите български алпинисти – Николай Проев, загинал трагично на експедиция в Хималаите. Това съобщиха от пресцентъра на  Община Банско . 134 участници в три различни групи и три отделни маршрута се състезаваха в Пирин планина. Тази година в състезанието се включи и кметът на община Банско – Георги Икономов, който спечели трето място в една от групите. Той беше награден, а поздравът към него гласеше – повече кметове да взимат неговия пример, като участват в подобни състезания. Специални гости на награждаването бяха Радко Марков и Николай Грънчаров – многократни републикански шампиони по ски-алпинизъм. Споменът за Николай Проев събира всички приятели и състезатели по ски-алпинизъм, които споделят любовта към планината, спортното благородство и приятелството. Организатори на състезанието са Сдружение за планинарство “Н. Проев – Пройката” и Асоциация „Свободни планини“.", "date": "2019.04.07", "title": "Благоевград: В Банско се проведе най-масовият старт по ски-алпинизъм на Балканите – „Купа Пройката“"}
{"url": "http://www.focus-news.net/news/2019/04/07/2643771/evropa-ni-chuva-e-sloganat-na-gerb-za-evropeyskite-izbori.html", "text": "„Европа ни чува“ – това е нашето послание, с него ще излезем пред българските избиратели на 26 май. Това каза председателят на Столичния общински съвет Елен Герджиков по време на представянето на слогана за предстоящата предизборна кампания за европейския вот на 26 май, предаде репортер на  Агенция „Фокус“ . „Европа чува хората, които имат какво да кажат, които имат ясна представа накъде да вървят като национална икономика и като обединена Европа“, заяви Герджиков. Той изтъкна, че с този слоган от ГЕРБ искат да кажат, че само подкрепяйки силната листа на партията може да се гарантира, че  България ще бъде важна част от европейския дневен ред.  \r\nДеница КИТАНОВА", "date": "2019.04.07", "title": "„Европа ни чува“ е слоганът на ГЕРБ за европейските избори"}
{"url": "http://www.focus-news.net/news/2019/04/07/2643781/anadolu-agency-palestinskite-zatvornitsi-v-izrael-organiziraha-gladna-stachka.html", "text": "Палестинците, задържани в израелски затвори организираха гладна стачка в неделя в знак на протест срещу ограниченията на затворническите власти, предава  Anadolu agency . \r\nПалестинските затворници от групировката  \"Хамас\" отказаха сутрешното хранене според израелски телевизионен канал. Организацията на палестинските затворници  потвърди гладната стачка. \r\n\"Още затворници ще се включат в стачката в зависимост от реакцията на затворническите власти\", се казва в изявление. \r\nГладната стачка в неделя бе организирана, след като Израел постави устройства за заглушаване на сигнали за мобилни телефони на фона на кампания за намиране на мобилни телефони, внесени в затворите. \r\nПалестинските затворници твърдят, че заглушителите са вредни за тяхното здраве. \r\nСпоред палестинската Комисия по въпросите на затворниците, базирана в Рамала, общият брой на палестинците, които понастоящем са задържани от Израел, е 5 700, от които 48 жени и 250 деца.  Юлиян Марков", "date": "2019.04.07", "title": "Anadolu Agency: Палестинските затворници в Израел организираха гладна стачка"}
{"url": "http://www.focus-news.net/news/2019/04/07/2643768/elen-gerdzhikov-gerb-ne-vazpriemame-slogana-si-kato-reklamno-izrechenie-ili-krasivo-obeshtanie-a-kato-neshto-poveche.html", "text": "Не възприемаме слогана си като просто едно рекламно изречение, като красиви обещания, а като нещо повече. Това каза председателят на Столичния общински съвет Елен Герджиков по време на представянето на слогана за предстоящата предизборна кампания за европейския вот на 26 май, предаде репортер на  Агенция „Фокус“ . „За ГЕРБ представянето на слогана, на основното послание към хората винаги е било много важна част от политическата кампания“, изтъкна той. „За нас това са оценки на времето и конкретни предизвикателства, които стоят пред българското общество. В тези изречения трябва да се съдържат очакванията на българското общество. Те трябва да дават оценка на това накъде трябва да продължи развитието“, заяви Елен Герджиков. Според него всичко, което се прави се прави пред очите на всички българи. „Ние вярваме, че всеки слоган трябва да има корелация, връзка с предишните“, коментира Герджиков. По думите му няма как ГЕРБ да не припомня успехите и да не разчита на бъдещи подобни успехи от следващите си представители в ЕП. \r\nДеница КИТАНОВА", "date": "2019.04.07", "title": "Елен Герджиков, ГЕРБ: Не възприемаме слогана си като рекламно изречение или красиво обещание, а като нещо повече"}
{"url": "http://www.focus-news.net/news/2019/04/07/2643779/iliana-benovska-prezident-radev-shte-dadete-li-duma-na-ksns-che-vie-ne-ste-zavisim.html", "text": "Президент Радев, ще дадете ли дума на КСНС, че Вие не сте зависим? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nНа 8 април 2019 г. свиквате КСНС за борбата с корупцията по високите етажи. Заявихте, че е важно органите, които следят за наличие на корупция да бъдат пример за чистота. \r\nТъй като ми възбранихте акредитацията за президентството и давате интервюта само на избраници, публично Ви питам и очаквам да сте държавник и на КСНС да потърсите и дадете отговори на следните въпроси: \r\n1. Радио \"Свободна Европа\" и присъдружните му сайтове на подсъдими за финансови злоупотреби и бивши доносници на ДС редно ли е да бъдат финансирани от \"Америка за България\"? По свое вдъхновение ли тези медии изнесоха „Артекс-апартамент гейт“ или изпълняват предизборна поръчка, заплатена от финансиращите ги, за да разклатят България? \r\n2. Ще поискате ли от председателката на БСП Нинова да даде на КСНС обяснение за фалита на „Техноимпекс“ и покупката на нейните апартаменти? \r\n3. Ще поискате ли от председателката на БСП Нинова да даде на КСНС обяснение предлагани ли са 30 млн. на предишния председател Михаил Миков, за да се откаже от позицията си в полза на Нинова? \r\n4. Ще поискате ли от председателката на БСП Нинова да даде на КСНС обяснение за парите от КТБ на водачката на евролистата Елена Йончева, за парите в офшорките ѝ и с какво Йончева е по-полезна за България от председателя на втората в Европа ПЕС Сергей Станишев? \r\n5. Ще отведете ли от длъжност председателя на ВКС Лозан Панов, докато не се изясни казусът с апартамента на съпругата му заради лобистките Тълкувателни решения на ВКС и за политическите му речи? \r\nПрезидент Радев, ще дадете ли дума на КСНС, че Вие не сте зависим? \r\nАз съм Беновска. И питам.", "date": "2019.04.07", "title": "Илиана Беновска: Президент Радев, ще дадете ли дума на КСНС, че Вие не сте зависим"}
{"url": "http://www.focus-news.net/news/2019/04/07/2643776/tsvetan-tsvetanov-gerb-sledvashtata-nedelya-shte-predstavim-platformata-za-kampaniyata-za-evropeyskite-izbori.html", "text": "Има надежди и възможности да се обединят всички партии за меморандум, върху който да градим платформа за страната в ЕП и в европейските институции. Това каза заместник-председателят на ПП ГЕРБ  и председател на Националния предизборен щаб на партията Цветан Цветанов по време на представянето на слогана за предстоящата предизборна кампания за европейския вот на 26 май, предаде репортер на  Агенция „Фокус“ . „Най-важното е, че Европа ни чува“, изтъкна той. „Това, което сме заявили още от националното ни работно съвещание е да спазваме последователността на мероприятията преди стартирането на кампанията“, коментира той. „Точно тук е моментът да ви поканим следващата неделя, когато ще представим платформата за предстоящата кампания. Тази платформа ще бъде представена от всички кандидати, които са в европейската листа на ПП ГЕРБ, заедно с нашите партньори от СДС“, обяви Цветанов. Той подчерта, че във всяка една секторна политика това бъдещи евродепутати на ГЕРБ ще защитават националната кауза България. По думите му на представянето на платформата ще се разбере как те ще защитават политиката за България, като част от силна и обединена Европа на европейската сцена.    \r\nДеница КИТАНОВА", "date": "2019.04.07", "title": "Цветан Цветанов, ГЕРБ: Следващата неделя ще представим платформата за кампанията за европейските избори"}
{"url": "http://www.focus-news.net/news/2019/04/07/2643783/sport-konte-prie-ofertata-na-inter.html", "text": "Бившият мениджър на Челси Антонио Конте е приел офертата на Интер и ще води „нерадзурите\" през следващия сезон. Специалистът е провел няколко срещи с представителите на клуба преди двете страни да стигнат до споразумението. От Интер са гарантирали на Конте сериозен бюджет за трансфери. Той от своя страна, е дал съгласие за продажбата на Мауро Икарди в случай, че аржентинецът не се съгласи да преподпише. Конте водеше Ювентус в периода 2011-2014 г. След това бе селекционер на националния тим на Италия в продължение на един квалификационен цикъл и на финалите на Евро 2016. За последно бе мениджър на Челси, с който спечели шампионската титла и Купата на Англия.", "date": "2019.04.07", "title": "Спорт: Конте прие офертата на Интер"}
{"url": "http://www.focus-news.net/news/2019/04/07/2643780/kmetat-na-sofiya-yordanka-fandakova-nyamashe-da-postapya-kato-tsvetan-tsvetanov-shtyah-da-si-tragna-ot-vazhnite-upravlenski-pozitsii.html", "text": "Със сигурност Цветан Цветанов има много сериозен авторитет сред всички. Ако питате мен дали бих постъпила така, ще ви кажа: не. Щях да си тръгна от важните управленски позиции. Това каза кметът на София Йорданка Фандъкова в предаването „Събуди се“ по  Нова телевизия  по повод оставката на Цветан Цветанов като председател на ПГ на ГЕРБ и като депутат заради скандала с апартаментите. Мисля, че Цветан Цветанов постъпи правилно като подаде оставка от важните политически позиции. Това е правилната постъпка за носене на отговорност. Със сигурност трябва да се дават обяснения на хората и реакцията беше малко закъсняла”, коментира Фандъкова. Тя допусна, че причините Цветанов да остане в ГЕРБ са наближаващите евроизбори „„Апартаментгейт” се отрази тежко на ГЕРБ. Съгласна съм и с думите на премиера, който каза: „Отвратихме хората”, посочи кметът. „За мен по-страшното е, че минавайки от скандал в скандал, нарушихме доверието на хората в политиката, в политиците и в институциите. Хората вече не вярват на думи, не вярват дори и на проверки“, заяви Йорданка Фандъкова. „Никога не съм водила разговори за апартаменти. Аз си имам жилище и то ми е достатъчно – живея в апартамент, който е построен като обезщетения на наследствен терен в кв. „Манастирски ливади” – един от кварталите с недобра инфраструктура\", добави Фандъкова. Йорданка Фандъкова каза още, че не е решила дали ще се кандидатира за кмет. „Трябва да видя резултатите от моята работа. Не съм от „мокетните” политици. Моите обувки по-често са прашни. Приемам позицията си най-вече като голяма отговорност”, посочи тя. Кметът коментира и темата със строителството на небостъргача „Златен век” и SMS-ите, които главният архитект на София Здравко Здравков твърди, че е получавал от строителя – фирма „Артекс”. „Главният архитект, особено в големия град, е фигура, която е подложена на натиск отвсякъде – от инвеститори, от граждани, от всички, които имат позиция по дадена тема. Но той е показал, че действа последователно и докато работи така, аз ще стоя зад него”, заяви Йорданка Фандъкова. И отрече самата тя да е била обект на натиск в качеството си на кмет.", "date": "2019.04.07", "title": "Кметът на София Йорданка Фандъкова: Нямаше да постъпя като Цветан Цветанов - щях да си тръгна от важните управленски позиции"}
{"url": "http://www.focus-news.net/news/2019/04/07/2643786/varna-meditsinskiyat-universitet-v-grada-organizira-kampaniya-zdrave-zdravey-po-povod-svetovniya-den-na-zdraveto.html", "text": "Медицинският университет в града организира кампания „Здраве, здравей!“ по повод Световния ден на здравето. Това съобщи за  Радио „Фокус“ – Варна  проф. Силвия Борисова, ръководител на Катедра „Здравни грижи“ в Медицински университет – Варна. Тя обясни, че студенти от учебен сектор „Акушерки“ и катедрата по здравни грижи, са организирали конкурс за най-добра брошура, посветена на грижите за женското репродуктивно здраве. „Всяка брошура имаше своето значимо и специфично послание за здравето, което беше представено изключително иновативно от нашите студенти. Трудно беше да се подберат най-добрите,“ посочи проф. Борисова. Тя съобщи, че отличените брошури са били отпечатани в тираж от 50 броя и раздадени на варненци. „Три от тях бяха отпечатани. Това са „Календар на бременността по гестационни седмици“ на Кремена Николова, „Рак на гърдата. Превенция тук и сега“ на Антоана Георгиева и „Регистрация на бременната жена“ на Райна Арабаджиева, които са студентки 4-ти курс в специалност „Акушерка“, съобщи проф. Борисова. Тя посочи, че всички кампании на МУ – Варна по случай Световния ден на здравето тази година, са насочени към повишаване на информираността за грижата, запазването и поддържането на здравето чрез провеждането на профилактични прегледи, скринингови изследвания и ранна диагностика на социално значими заболявания. По думите ѝ множество инициативи на университета се осъществяват благодарение на активността и мотивацията за работа на неговите студенти, които искат да бъдат полезни както за себе си по време на обучението си, така и на гражданите на Варна. \r\nБояна АТАНАСОВА", "date": "2019.04.07", "title": "Варна: Медицинският университет в града организира кампания „Здраве, здравей!“ по повод Световния ден на здравето"}
{"url": "http://www.focus-news.net/news/2019/04/07/2643785/d-r-mariya-ivanova-vma-alergichnite-bolesti-se-prevrashtat-v-epidemiya.html", "text": "Алергичните болести се превръщат в епидемия. Това каза в интервю за  Агенция „Фокус“  Д-р Мария Иванова от МБАЛ – София към ВМА. „За развитието на дадено алергично състояние има два вида фактори – вътрешни и външни. Вътрешните са гените и общото състояние на организма. Външните са условията на околната среда“, обясни тя. „Хората са по-алергични сега, през последните години. Човекът на 21 век, не е човекът на миналото столетие. Естественият подбор отдавна е престанал, живеем по различен начин“, коментира д-р Иванова и уточни, че по отношение на храните има много теории, част, от които са спекулативни. „Алергичните деца не бива да се хранят с храни, богати на консерванти и оцветители, обърна внимание тя. „Много интересна проява е оралният алергичен синдром, който е кръстосана реакция към полени и храни. Човек реагира към дадена храна, а основната причина е, че всъщност има сенсибилизация към даден полен, но реагира към храната, защото има близки алергени“, коментира Мария Иванова. „Коренно се променят условията на средата. Срещаме се с много повече и различни алергени – храни, които не са типични за дадения регион, изкуствено синтезирани молекули, фини прахови частици във въздуха, вещества, които се отделят при изгаряне на горива“, посочи тя. „Едно се признава от всички- колкото е по-замърсена околната среда,  толкова е по-висок е процентът на алергичните хора. Това е признат факт в световен мащаб“, каза още д-р Иванова.  \r\nТеодора ПАТРОНОВА", "date": "2019.04.07", "title": "Д-р Мария Иванова, ВМА: Алергичните болести се превръщат в епидемия"}
{"url": "http://www.focus-news.net/news/2019/04/07/2643788/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на вход и изход за леки и товарни автомобили, преминаването се осъществява без забавяне. \r\nМария ПОПЧЕВА", "date": "2019.04.07", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/04/07/2643790/the-sunday-times-kralitsa-elizabet-ii-shte-pokani-donald-tramp-na-ofitsialno-poseshtenie-prez-yuni.html", "text": "Кралицата на Великобритания Елизабет II ще покани президента на САЩ Доналд Тръмп на официално посещение в Обединеното кралство през юни, пише неделното издание на авторитетния британски вестник  The Times .  \r\nСпоред изданието представители на британското правителство водят тайни преговори с колегите си в Белия дом, обсъждайки датите на предстоящото посещение от края на миналата година, което вероятно ще бъде насрочено за отбелязването на 75-та годишнина от десанта на съюзническите сили в Нормандия на 6 юни 1944 г. В същото време Тръмп планира да вземе участие в възпоменателни  събития във Франция. \r\nИзданието отбелязва, че Елизабет II се срещна с американския посланик в Обединеното кралство Уди Джонсън през март и, както се очаква, страните скоро трябва да обявят посещението на американския президент. \r\nДоналд Тръмп посети Великобритания през юли 2018 г. на тридневно работно посещение, по време на което той разговаря с премиера Тереза Мей и получи аудиенция с кралица Елизабет II. Престоят на американския президент в Обединеното кралство беше засенчен от многобройни протести срещу неговата политика. Преди това през 2017 година петиция против посещението му в Обединеното кралство събра над 1,8 милиона подписа.  Юлиян Марков", "date": "2019.04.07", "title": "The Sunday Times: Кралица Елизабет II ще покани Доналд Тръмп на официално посещение през юни"}
{"url": "http://www.focus-news.net/news/2019/04/07/2643792/vladimir-baryakov-muzeen-kompleks-bansko-legendite-za-krepostta-sitan-kale-sa-svarzani-do-golyama-stepen-s-mestniya-folklor-na-bansko.html", "text": "Легендите за крепостта „Ситан кале“ са свързани до голяма степен с местния фолклор на Банско. Това каза за  Радио „Фокус“ - Пирин  Владимир Баряков, археолог в Музеен комплекс - Банско. „Късноантичната крепост „Ситан кале“ е на 1 300 метра надморска височина. Тя се намира югозападно от Банско на разстояние 3 км на едно естествено плато пред планините на Пирин. Отдавна имаше податки за този обект, повечето от легендите за Банско бяха свързани с местността, но до започването на редовни археологически разкопки не можеше да се говори по-обстойно за тази крепост, за нейните размери и обитатели. След проучванията, които 4 години са правени в местността, имаме по-ясна представа“, отбеляза той. Баряков допълни, че крепостта представлява един трапец със страни 170 метра на 140 метра на 45 метра на 5 метра. По думите му извън крепостните стени се очертават жилищни постройки. Може би в един момент, когато е имало пренаселване във вътрешността на крепостта, е започнало разширяването и изграждането именно в тези жилищни постройки извън нея. Археологът добави, че в североизточната и северозападната част се очертават 2 кръгли кули с диаметър 4 метра, запазени в основите, които на някои места достигат до 3.20 метра височина. Той посочи, че в южната част, където завършва цитаделата, на най-високото възвишение, се очертава една многоъгълна кула. Владимир Баряков каза още, че дебелината на стените варира в зависимост от наклона на възвишението – от 1.30 до 2 метра, което е едно много солидно укрепление за такава височина. \r\n„Още от най-малък и на мен ми е разказвана легендата, че това е била крепостта, която последна е защитавала населението от идващите завоеватели османци. Там се укрепяват всички банскалии, ръководител им е бил „бана“. Такава е била неговата титла. От там е и една от легендите за това откъде идва името на Банско, или от „бан“ или от „банко“. След като бана пада в сражението, неговата дъщеря – Тодорка, поема водачеството“, каза Баряков. Археологът уточни, че когато силата на отбраняващите се намалява, Тодорка се качва на своя кон, потегля към висините на Пирин, стига до върха Тодорка, който носи нейното име, и се хвърля в пропастта. По думите му там от нейните очи бликват две езера, които и до момента се наричат Тодорини очи.  \r\nСпоред него днес не може да се направи една такава крепост, с едни толкова внушителни размери, в случай на настъпване на бедствие. Владимир Баряков обясни, че самите архитектурни градежи са доказали, че тази крепост е изграждана десетилетия наред – толкова камъни, всичко е естествено, усвоено с хоросан. По думите му всичко изисква много труд, много енергия и участието на много хора, като според предположенията там са живели може би около 1500 - 2000 човека. \r\nНатали СТЕФАНОВА", "date": "2019.04.07", "title": "Владимир Баряков, Музеен комплекс - Банско: Легендите за крепостта „Ситан кале“ са свързани до голяма степен с местния фолклор на Банско"}
{"url": "http://www.focus-news.net/news/2019/04/07/2643782/rumen-petkov-abv-ako-na-bsp-mnogo-im-lipsva-markata-koalitsiya-za-balgariya-sme-gotovi-da-obsadim-priemaneto-im-vav-formatsiyata.html", "text": "Ако на БСП много им липсва марката „Коалиция за България“, сме готови да обсъдим тяхното приемане във формацията. Това каза пред журналисти председателят на АБВ Румен Петков по повод твърденията на БСП, че АБВ носи административнонаказателна отговорност за използването на името „Коалиция за България“ за предстоящите европейски избори, предаде репортер на  Агенция „Фокус“ . „Не знам как може да откраднеш нещо, което не принадлежи. Ние сме внесли в ЦИК документи“, обясни той. „Ако на БСП много им липса закъснялата носталгия по марката „Коалиция за България, сме готови да обсъдим тяхна молба още днес, само двама от партньорите все още имат резерви да ги приемем“, коментира Петков. „Ще ги посъветвам да се вгледат в предшественика. Ленин стиска каскета и никой не му го краде. На тях все някой нещо им краде“, заяви лидерът на АБВ. „Тази политическа немощ, която избива понякога в цинизъм, издава една нищета, която е обидна, в това число за всички хора, които имат отношение към левицата“, каза още Румен Петков. \r\nДаяна ДЮЛГЕРОВА", "date": "2019.04.07", "title": "Румен Петков, АБВ: Ако на БСП много им липсва марката „Коалиция за България“, сме готови да обсъдим приемането им във формацията"}
{"url": "http://www.focus-news.net/news/2019/04/07/2643789/diana-stefanova-ekolog-prodalzhava-kampaniyata-chist-i-zelen-blagoevgrad-ot-nas-zavisi.html", "text": "Продължава кампанията „Чист и зелен Благоевград! От нас зависи!“. Това каза за  Радио „Фокус“ - Пирин  Диана Стефанова, главен еколог на Община Благоевград. Тя уточни, че кампанията е започнала на 6 април и ще се провежда и следващия уикенд – на 13 и 14 април. По думите ѝ тази инициатива е част от най-голямата кампания за пролетно почистване на Благоевград и се провежда под егидата на кмета д-р Атанас Камбитов и с подкрепата на организацията за разделно събиране на отпадъци от опаковки – Еко Партнърс.  \r\n„Необходимите материали за почистването Община Благоевград ще раздава на шатри, обособени във всеки квартал – „Еленово“, „Струмско“, „Грамада“, както и в централната градска част на площад „Македония. За всички желаещи ще има осигурени черни чували, в които призоваваме гражданите да събират разделно смесения битов отпадък; зелени чували, в които би следвало да се събират опаковките от стъкло; жълти чували, предназначени за събиране на опаковки от хартия, картон, пластмаса и метал“, добави главният еколог. По думите ѝ извозването на отпадъка ще става, когато чувалите бъдат оставени до съдовете за отпадъци. \r\nНатали СТЕФАНОВА", "date": "2019.04.07", "title": "Диана Стефанова, еколог: Продължава кампанията „Чист и зелен Благоевград! От нас зависи!“"}
{"url": "http://www.focus-news.net/news/2019/04/07/2643794/darzhavnata-kompaniya-avtomagistrali-ead-kupuva-novi-kamioni-i-tezhka-stroitelna-tehnika.html", "text": "Държавната компания „Автомагистрали“ ЕАД, която ще изгражда новите 134.14 км от „Хемус“, разширява наличната си строителна и транспортна техника с 20 тежкотоварни автомобила и 11 тежки строителни машини като булдозери, колесни багери, верижни багери, челни товарачи, валяци, комбинирани багери. Това съобщиха от пресцентъра на  Министерство на регионалното развитие и благоустройството . Сред най-впечатляващите машини е 40-тонен булдозер, разработен в Япония. „Той е толкова мощен, че може да прегази танк. Не му отстъпват по сила и новите верижни багери с тегло 36 т и 22 т. Кофата на такъв багер „яде“ скалата като пясък“, казва главният инженер на фирмата Евгени Генчев. \r\nС високи технически характеристики са челните товарачи и комбинираните багери. Наличието им ще улесни и ускори работата по новото трасе на „Хемус“, тъй като скалната маса, пръстта и асфалтът на този тежък участък ще бъдат милиони кубици. \r\nЗа покупката се използват средства на „Автомагистрали“ ЕАД. Отпуснатите от правителството 1,124 млрд. лв. без ДДС за изграждане на новите 134.14 км са по сметка на МРРБ в БНБ и от тях не може да се плаща авансово, а само срещу свършена работа. \r\nНовото оборудване подсилва съществуващия машинен парк на „Автомагистрали“ ЕАД. Дружеството вече притежаваше 169 различни типове техника. Отделно има над 60 микробуса, леки автомобили и други.  \r\nГордостта на компанията е машината на „Крамер“, която се използва за ремонт, поддръжка и изграждане на виадукти и мостови съоръжения и е единствена в България. Обслужва се от специален екип, а работата ѝ на ден осигурява близо 2000 лв. приход за компанията, тъй като се отдава под наем на частните строителни фирми. \r\n„Автомагистрали” ЕАД планира да купи и високотехнологична лазерна технология, с която може да се контролира строителството от въздуха. Тя ще улесни значително и процеса на проектиране и ще съкрати времето, необходимо за неговото извършване. \r\nИзграждането на новите 134.14 км от „Хемус“ бяха възложени на „Автомагистрали“ ЕАД през декември 2018 г. от Агенция „Пътна инфраструктура“ с договор по т.нар. „ин хаус“ процедура, предвидена в Закона за обществените поръчки. Очаква се строителството на новия участък да започне през пролетта на 2019 г.", "date": "2019.04.07", "title": "Държавната компания „Автомагистрали“ ЕАД купува нови камиони и тежка строителна техника"}
{"url": "http://www.focus-news.net/news/2019/04/07/2643795/toma-bikov-gerb-bsp-i-dsb-sa-v-koalitsiya-i-imat-obshti-sponsori.html", "text": "БСП и ДСБ са в неформална коалиция и имат общи спонсори. Неформалният лидер на тази коалиция е президентът Румен Радев. Това каза депутатът от ГЕРБ Тома Биков в предаването „Неделя 150“ по програма „Хоризонт“ на  БНР . Той коментира предстоящите избори за Европейски парламент и посочи, че десницата в лицето на общото явяване на ГЕРБ и СДС се е консолидирала, докато вляво се наблюдава неформален съюз между БСП и ДСБ. „Например вчера Радан Кънев каза, че голяма част от избирателите им били склонни да гласуват за БСП“, коментира депутатът и добави, че компроматната атака срещу ГЕРБ се провежда от хора, свързани с ДСБ, а полза от нея има БСП. „И двете партии например са получавали пари от бившия собственик на КТБ Цветан Василев“, посочи Биков. \r\n„Ние зададохме въпрос дали госпожа Корнелия Нинова е дала 30 милиона на Михаил Миков, за да отстъпи лидерския пост в БСП и все още чакаме тя да ни отговори – с да или с не, а не с насмешка“, припомни депутатът и допълни, че самият Михаил Миков е отказал коментар. „Ние имаме право да задаваме въпроси и да правим журналистически разследвания, нали това е модерното. Направили сме журналистическо разследване и питаме – така, както например госпожа Йончева пита дали 40 % от цената на обществените поръчки за магистралите се връща под формата на рушвет“, каза депутатът. Той добави, че в ГЕРБ имат информация, която се базира на хора от БСП, участвали в тези процеси. Според депутата в тази предизборна кампания няма да става въпрос за същината на избора, който ни предстои. „Очевидно е, че европейските избори се възприемат от опозицията като възможност за събаряне на властта, без зад това стои конкретно намерение за упражняване на властта. Те и друг път са правили това. Политическите кризи не са задължително лоши и безсмислени, те са лоши и безсмислени, когато са предизвикани изкуствено“, коментира Биков. Според него сме свидетели на компроматна атака. „Съветници на президента наричат корупция изповядването на данъчна оценка на един апартамент. Това е абсолютно сбъркано. Корупцията е нещо доста по-сложно“, коментира депутатът от ГЕРБ и посочи, че ако „те не могат да дефинират проблема, не може да се очаква да дадат и решение“. Той добави, че всички закони, позволяващи на обществото да проследява имотното състояние на политиците и да следи за конфликт на интереси, са приети от ГЕРБ. „Изповядването на апартамент на данъчна оценка може би не е етично, но не е престъпление“, каза Биков. По думите му замесените в скандала с апартаментите са подали оставка от държавните си постове само при наличието на „сянка на съмнение“. „Това го прави само ГЕРБ“, изтъкна Биков.  \r\nДепутатът каза, че искането на БСП за отстраняване на шефа на Антикорупционната комисия още не е внесено в парламента, но когато постъпи, ще бъде разгледано. Биков добави, че и върху Пламен Георгиев е паднала сянка на съмнение и припомни, че премиерът Борисов е призовал и Георгиев, и председателя на ВКС Лозан Панов, и заместник главния прокурор Борис Сарафов да подадат оставки или да излязат в отпуск, докато тече разследването за апартаментите. „Каквото за нас, това и за другите“, каза още депутатът и добави – „Ние сме подложени на публичен линч и ще го изтърпим“.", "date": "2019.04.07", "title": "Тома Биков, ГЕРБ: БСП и ДСБ са в коалиция и имат общи спонсори"}
{"url": "http://www.focus-news.net/news/2019/04/07/2643787/rumen-petkov-abv-vlizame-v-kampaniyata-sas-stremezha-da-predlozhim-na-balgarite-zashtita-na-natsionalnite-i-obshtestveni-interesi-v-es.html", "text": "Влизаме в кампанията със стремежа да предложим на българите защита на националните и обществени интереси в Европейския съюз. Това каза пред журналисти лидерът на АБВ Румен Петков след като „Коалиция за България“ внесе документите си за регистрация за предстоящите европейски избори, предаде репортер на  Агенция „Фокус“ .  „Регистрирахме „Коалиция за България“. Искам да благодаря на колегите за огромния труд, който положиха. Да благодаря на всички повече от 10 хил. наши съграждани, които се подписаха. Искам да благодаря на екипа, който подготви цялостната документация“, отбеляза Петков. „Внесли сме 7 017 подписа, поради това, че през нощта колегите съумяха да обработят толкова“ коментира той и припомни, че политическата формация е избрала за свой водач на евролистата проф. Боян Дуранкев. „Той проведе вчера първата си среща в Пазарджик“, допълни Румен Петков. „Влизаме с енергия в кампанията и със стремежа да предложим на българите нужната им политика, воля и защита на нашите национални и обществени интереси в Европейския съюз“, заяви лидерът на АБВ.  \r\nДаяна ДЮЛГЕРОВА", "date": "2019.04.07", "title": "Румен Петков, АБВ: Влизаме в кампанията със стремежа да предложим на българите защита на националните и обществени интереси в ЕС"}
{"url": "http://www.focus-news.net/news/2019/04/07/2643784/tsvetan-tsvetanov-gerb-mariya-gabriel-beshe-izklyuchitelno-podgotven-i-kachestven-evrodeputat-s-bezuprechna-reputatsiya.html", "text": "Мария Габриел бeше изключително подготвен и качествен евродепутат с безупречна репутация и получи широката подкрепа за еврокомисар и за това България да бъде чувана в ЕС. Това каза заместник-председателят на ПП ГЕРБ и председател на Националния предизборен щаб на партията Цветан Цветанов по време на представянето на слогана за предстоящата предизборна кампания за европейския вот на 26 май, предаде репортер на  Агенция „Фокус“ . „Няма как да не започнем с това, което постигна еврокомисарят Мария Габриел – цифрова икономика. Знаем, колко е важно и какъв сериозен ресор получи тя като еврокомисар от есента на 2017 г. Мария Габриел има натрупания опит като евродепутат“, посочи той. „Най-важното е, че в мандата, в който тя беше евродепутат извоюва доверие, което й беше гласувано, за да може да покрива сериозни досиета, които са свързани с визовата либерализация на държави извън ЕС. Тя участваше активно във всеки един от докладите, които се представяха като резултат от ЕП“, заяви Цветан Цветанов. Той обърна внимание, че неслучайно Габриел е получила приза за политик на ЕП в категория „Равенство между половете“. Той отчете постигнатото от Габриел за Западните Балкани за по-нисък роуминг, за по-добра свързаност и перспектива. „Мария Габриел има изключително важен акцент- повече млади хора. Неслучайно около 6000 млади хора минаха на обучение в софтуерни компании, които бяха ангажимент точно на ЕК“, обясни зам.-председателят на ГЕРБ и уточни, че благодарение на Мария Габриел е предвидено в бюджета за новия финансов програмен период 2021 – 2027 г.  за киберсигурност средствата да са 9,2 млрд. евро. \r\nДеница КИТАНОВА", "date": "2019.04.07", "title": "Цветан Цветанов, ГЕРБ: Мария Габриел беше изключително подготвен и качествен евродепутат с безупречна репутация"}
{"url": "http://www.focus-news.net/news/2019/04/07/2643796/pregled-na-mezhdunarodnite-novini-do-13-chasa-agentsiya-fokus.html", "text": "В телевизионно обръщение към нацията Фаиз Сарадж предупреди за „война без победител“, предава  AFP .   \r\nТой е казал: \"Протегнахме ръцете си за мир, но след като той предприе тази агресия, не може да очаква нищо друго освен сила и твърдост“  \r\nПривържениците на Хафтар  забавиха настъплението си благодарение на Правителството за национално съгласие (ПНС) на Сарадж, което е в Триполи. За първи път сили, подкрепяни от ПНС, предприе въздушни удари по-рано в събота по самопровъзгласилата се Либийска национална армия (ЛНА), която се е разположила на 50 километра южно от Триполи. Въздушните удари разпалиха в събота сражения между двете военни групи въпреки предупрежденията на международната общност да не се предприема военна офанзива.  \r\nНяколко Европейски външни министри предупредиха Хафтар да спре всяко бъдещо военно действие. Френският Жан-Ив Льо Дриан: „няма да има военна победа“. \r\nГерманският Хайко Маас: „ще се окаже натиск срещу всички актьори в Либия, особено на генерал Хафтар“.   \r\nСъщата позиция заема и СС на ООН, който в петък имаше извънредно заседание, свикано по спешност и проведено при затворени врати.   \r\nПоне една въоръжена група от Мисрата, която е лоялна предимно на подкрепяното от ООН правителство, в събота пристигна в източните части на Триполи, както съобщава журналист от AFP. Жителите на Триполи вече изразиха тревогата си и започнаха да се запасяват с храна и бензин.В събота се образуваха огромни опашки пред бензиностанции и супермаркетите. \r\nСилите на Хафтар бяха отблъснати на няколко километра в петък вечерта, след като за кратко време държаха контрола над международното летище в Триполи, което беше съборено през 2014 г. Те бяха отблъснати и от ключов пункт в западната част на либийската столица, по-малко от 24 часа след като го бяха завладели при офанзивата си срещу Триполи.   \r\n- В ООН 'са готови за разговори  \r\nПоследното засилване на напрежението в съсипаната от конфликти страна идват само няколко дни преди подкрепяната от ООН конференция, която цели да обедини противниците в Либия и да трасира пътя им към избори.  \r\nВ събота Сергей Лавров заяви: \"Либийците сами трябва да решат бъдещето си \" , като проведат „инклузивен“ диалог.  „Без изкуствени фурми, които някои се опитват да хвърлят по тях“, е казал той по време на визитата си в Кайро.   \r\nВъпреки събитията в Триполи пратеникът на ООН Гасан Салам настоява на 14-16 април да се състоят планираните разговори. \r\n*** В събота вечерта в Белград се проведе 18-ият граждански протест \"Един на пет милиона\", който, както бе обявено, започна пред сградата на правителството на Сърбия, но обявеното протестно шествие до сградата на „Пинк ТВ“ не се състоя, пише македонското електронно издание  “24 Инфо“ . \r\nПред хиляди поддръжници на опозицията, актьорът и член на Демократическата партия Бранислав Лечич се обърна към сградата на правителството, настоявайки за процес на лустрация в Сърбия и заяви, че тя трябва да започне от собственика на „Пинк ТВ“ Желко Митрович, обявявайки, че шествието до сградата на тази телевизия няма да се състои. \r\nПред сградата на  \"Пинк ТВ\", около 18:00 часа, лидерите на Съюза за Сърбия положиха венец пред  снимката на убития в Косово политик Оливер Иванович . \r\n*** Поредната вълна от протести на \"жълтите жилетки\" във Франция е белязана от най-слабата мобилизация на активистите в цялата история на това протестно движение, пише френският вестник Le Monde, цитиран от  TACC . \r\nСпоред Министерството на вътрешните работи общо 22,3 хиляди души са участвали в съботните шествия на \"жълтите жилетки\" в страната, включително повече от 3,5 хиляди в Париж. \"Организирайки демонстрациите в събота, движението показа, че няма намерение да се отказва\", се казва в публикацията. \"Но от създаването му преди почти пет месеца, мобилизацията никога не е била толкова слаба,\" продължава изданието. \r\nПредставители на протестното движение обявиха собствена статистика. Според тях протестът е събрал 73.4 хиляди души. Но те също косвено потвърдиха данните на властите, като за първи съобщиха за по-малко от 100 хиляди участници. \r\nВ Париж, по нареждане на префектурата, за трети път Шанз-Елизе бе затворена  за демонстрантите. За различни престъпления полицията задържа 43 души. \r\nДемонстрантите от столицата, които се бяха събрали на площад „Република“ следобед, продължиха, заобикаляйки Шанз-Елизе, в бизнес района на „Дефанс“ в близкото предградие на Париж, където се намират около 1500 офиси на различни компании. Вечерта полицията разпръсна участниците в тази демонстрация, която се проведе в подкрепа на исканията на \"жълтите жилетки\" за преразглеждане на данъчните ставки. \r\nВ Бордо, един от епицентровете на движението \"жълти жилетки\", в уличното шествие взеха участие около 2,5 хиляди души. Това е наполовина по-малко от предишните съботи, но според организаторите този път мобилизирането на активисти е било осуетено от дъжда. Около 1000 души взеха участие в похода в Лил. \r\n\"В цялата страна съботните демонстрации бяха проведени без големи инциденти\", се казва в публикация на изданието 20 Minutes. В някои случаи обаче служителите на правоприлагащите органи са използвали сълзотворен газ, за да попречат на демонстрантите да навлязат в централните градски райони, които бяха затворени за протестни шествия. Най-острото противопоставяне  между \"жълтите жилетки\" и властите беше в Руан. Демонстрантите подпалиха контейнери за боклук по пътя си, а пожарникарите многократно трябваше да се намесват. \r\n*** Полицията арестува петима души по подозрение, че в незаконна клиника близо до Прищина незаконно са търгували с човешки органи и са се занимавали с незаконни трансплантации,пише сръбското издание “Курир“, цитирано от македонският телевизионен канал  “Сител“ . \r\nПодозренията са, че албанците, след случая с \"жълтата къща\" от преди няколко години, отново търгуват с органи на сърби. \r\nНа място са открити веществени  доказателства, включително здравни досиета на седем пациенти, както и други медицински документи, а разследването по това дело е продължило няколко месеца. В противен случай, подозренията са, че една от дейностите на тази незаконна клиника е клетъчен трафик на яйцеклетки и че са били извършвани процедури по оплождане „ин витро“. \r\n„Има данни, че хората, свързани с тази клиника, са набирали бедни сърби и не-албанци и че те са посредничили при продажбата на техните органи на богати клиенти, т.е. пациенти, някои от които са от западни страни, казва източник, близък до разследването на Курир. \r\nДобавя се, че в клиниката са извършени най-малко седем оплождания „ин витро“, но се предполага, че броят им е много и много по-голям, защото в някои случаи документацията е скрита. Полицията разследва кой в тези случаи е бил купувач и кой е продавачът на органи. \r\nКлиниката, по нареждане от здравната инспекция, е затворена и това е вторият подобен случай в Косово през последните няколко години. \r\nПреди няколко месеца двама албанци от околностите на Прищина бяха осъдени на лишаване от свобода, защото съдът установи, че са участвали в незаконни трансплантации на 23 бъбрека. Прищинският уролог Люфтия Дервишай бе осъден на седем и половина години затвор и глоба от 8000 евро, а Сокол Хайдини - на една година затвор. В този случай, свързан с клиниката \"Медикус\", купувачите на органи в някои случаи са били от Израел, а операциите с бъбреците са стрували от 80 000 до 100 000 евро. \r\nСъщо така, изданието припомня, че в Косово имало търговия с органи на сърби и не-албанци. Според известен доклад на Дик Марти, сърби от Косово са били отвличани в Албания по време на войната, в известната \"жълта къща\", където органите са били изваждани и продавани на западни клиенти. \r\n*** Румънската полиция е открила десетки пакети с кокаин, тежащи около 100 килограма, които са били изхвърлени от вълните по черноморското крайбрежие и властите подозират, че наркотиците са част от товар, открит на лодка, която преди десет дни се е обърнала в делтата на Дунав, пише македонското електронно издание  “Плюс Инфо“ . \r\nСпоред полицейски източници пакетите са били намерени от граждани на плажовете на румънското крайбрежие и са докладвани на полицията. \r\nПолицията в град Констанца предупреди гражданите да не отварят пакети на плажа, защото съдържат опасни вещества. \r\nНа черноморското крайбрежие има голяма операция във връзка с трафика на наркотици, воден от румънски прокурори, полиция, жандармерия и гранични служители. \r\nПреди десет дни румънските власти заловиха повече от един тон висококачествен кокаин, скрит на лодка, която се преобърна в делтата на Дунав, след което се съобщава, че полицията е арестувала двама сърби. \r\nСтойността на иззетите наркотици се оценява на 300 милиона евро. \r\n*** Палестинците, задържани в израелски затвори организираха гладна стачка в неделя в знак на протест срещу ограниченията на затворническите власти, предава  Anadolu agency . \r\nПалестинските затворници от групировката  \"Хамас\" отказаха сутрешното хранене според израелски телевизионен канал. Организацията на палестинските затворници  потвърди гладната стачка. \r\n\"Още затворници ще се включат в стачката в зависимост от реакцията на затворническите власти\", се казва в изявление. \r\nГладната стачка в неделя бе организирана, след като Израел постави устройства за заглушаване на сигнали за мобилни телефони на фона на кампания за намиране на мобилни телефони, внесени в затворите. \r\nПалестинските затворници твърдят, че заглушителите са вредни за тяхното здраве. \r\nСпоред палестинската Комисия по въпросите на затворниците, базирана в Рамала, общият брой на палестинците, които понастоящем са задържани от Израел, е 5 700, от които 48 жени и 250 деца. \r\n*** Кралицата на Великобритания Елизабет II ще покани президента на САЩ Доналд Тръмп на официално посещение в Обединеното кралство през юни, пише неделното издание на авторитетния британски вестник  The Times .  \r\nСпоред изданието представители на британското правителство водят тайни преговори с колегите си в Белия дом, обсъждайки датите на предстоящото посещение от края на миналата година, което вероятно ще бъде насрочено за отбелязването на 75-та годишнина от десанта на съюзническите сили в Нормандия на 6 юни 1944 г. В същото време Тръмп планира да вземе участие в възпоменателни  събития във Франция. \r\nИзданието отбелязва, че Елизабет II се срещна с американския посланик в Обединеното кралство Уди Джонсън през март и, както се очаква, страните скоро трябва да обявят посещението на американския президент. \r\nДоналд Тръмп посети Великобритания през юли 2018 г. на тридневно работно посещение, по време на което той разговаря с премиера Тереза Мей и получи аудиенция с кралица Елизабет II. Престоят на американския президент в Обединеното кралство беше засенчен от многобройни протести срещу неговата политика. Преди това през 2017 година петиция против посещението му в Обединеното кралство събра над 1,8 милиона подписа.", "date": "2019.04.07", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/04/07/2643798/intenziven-e-trafikat-na-gkpp-makaza-poradi-problem-s-avtomatiziranata-informatsionna-sistema-granichen-kontrol.html", "text": "Интензивен е трафикът на ГКПП „Маказа“ поради проблем с Автоматизираната информационна система - граничен контрол. Това съобщиха за  Радио „Фокус“ – Пирин  от Главна дирекция „Гранична полиция“. Работи се по отстраняване на проблема. На българо-македонската граница трафикът е нормален на всички гранични контролно-пропускателни пунктове. \r\nДенис НИКИФОРОВ", "date": "2019.04.07", "title": "Интензивен е трафикът на ГКПП „Маказа“ поради проблем с Автоматизираната информационна система - граничен контрол"}
{"url": "http://www.focus-news.net/news/2019/04/07/2643799/mvr-narkodilar-e-zadarzhan-v-pazardzhik-ot-zhilishteto-mu-sa-izzeti-nad-77-hil-leva.html", "text": "Полицейската акция за противодействие на разпространението и притежанието на наркотици е проведена от служители на РУ – Пазарджик, съобщиха от пресцентъра на  МВР . В хода на предприетите действия екипи от сектор „Криминална полиция“ задържали дилър за района на областния град. При проверка на апартамента, в който живеел 26-годишният мъж, полицаите открили девет полиетиленови пликчета, съдържащи суха листна маса от глави и съцветия – марихуана, видно от направения полеви наркотест. От жилището са иззети и над 77 000 лева, 4755 евро, неголямо количество британски паунди и щатски долари. Предстоят действия за изясняване произхода на парите. Служители от сектора са задържали и двама негови клиенти - тийнейджърка и 37-годишен мъж от областния град - с неголеми количества марихуана. В рамките на операцията, на един от входовете на Пазарджик, автопатрул от полицейския участък „Изток“ спрял лек автомобил, управляван от 41-годишен местен жител. При последвалата проверка у него бил открит полиетиленов плик с бучка светлокафяво вещество – малко над 6 грама хероин. Тримата мъже и младото момиче са задържани в ареста за срок до 24 часа. Спрямо 26-годишния се води разследване за разпространение на наркотични вещества.", "date": "2019.04.07", "title": "МВР: Наркодилър е задържан в Пазарджик, от жилището му са иззети над 77 хил. лева"}
{"url": "http://www.focus-news.net/news/2019/04/07/2643801/zamestnik-predsedatelyat-na-gerb-tsvetan-tsvetanov-shte-poseti-oblast-shumen.html", "text": "Заместник-председателят на ГЕРБ и председател на Националния предизборен щаб на партията Цветан Цветанов ще посети област Шумен в рамките на два дни (днес и на 8 април 2019 г.). Това съобщиха от пресцентъра на  ПП ГЕРБ . Той ще бъде придружаван от областния координатор на ГЕРБ в Шумен Любомир Христов и народните представители от ГЕРБ - Шумен д-р Румен Генов и Димитър Александров. \r\nОт 19.00 часа днес Цветан Цветанов ще посети село Вълнари, където в Народно читалище „Пробуда“ -1929 г. ще се срещне с жители на селото, членове и симпатизанти на ГЕРБ.  \r\nНа 8 април от 9.30 часа Цветанов ще разговаря с членове на ГЕРБ – Велики Преслав в общинския офис на партийната структура. В 11.00 часа той ще посети Музеен комплекс - град Смядово, където ще се срещне с граждани от общината, както и с членове и симпатизанти на партията.", "date": "2019.04.07", "title": "Заместник-председателят на ГЕРБ Цветан Цветанов ще посети област Шумен"}
{"url": "http://www.focus-news.net/news/2019/04/07/2643802/sport-ovechkin-stana-golmaystor-v-nhl-za-rekorden-osmi-sezon.html", "text": "Нападателят на Вашингтон Кепитълс Алекс Овечкин стана голмайстор в Националната хокейна лига на Съединените щати и Канада  за рекорден осми сезон. Той отбеляза 51 гола и спечели „Рокет Ричард Трофи“, като остави на един гол зад себе си нападателя на Едмънтън Ойлърс - Леон Драйсайтъл. \r\nОвечкин стана шестият голмайстор над 33 години в Лигата, след Фил Еспозито през 1975-а година, който тогава е бил със 161 дена по-млад от Овечкин.  Венцислав Драгоманов", "date": "2019.04.07", "title": "Спорт: Овечкин стана голмайстор в НХЛ за рекорден осми сезон"}
{"url": "http://www.focus-news.net/news/2019/04/07/2643804/d-r-plamen-konov-veterianar-nay-vazhnata-grizha-za-zdraveto-na-domashniya-lyubimets-e-izvarshvaneto-na-redovno-obezparazityavane.html", "text": "Най-важната грижа за здравето на домашния любимец е извършването на редовно обезпаразитяване. Това каза за  Радио „Фокус“ – Бургас  д-р Пламен Конов, председател на Български ветеринарен съюз – Бургас. Според него редовно обезпаразитяване трябва да се извършва както срещу вътрешни, така и срещу външни паразити. „Има различни препарати на пазара. По-скъпите от тях дават покритие в рамките на 3 - 4 до 6 - 7 месеца, по-евтините – около 1 месец. Съществуват и комбинирани препарати – срещу вътрешни и външни паразити, но те са с по-нисък праг на действие – за по-кратко време“, отбеляза д-р Конов. Той добави, че препаратите са специфични и трябва да бъдат предписани след консултация с ветеринарния лекар, тъй като при неправилна употреба биха могли да доведат до опасни последствия както за домашния любимец, така и за стопанина. „Трябва да се има предвид, че някои животни реагират чувствително към част от съставките в препарата, затова предварителната консултация е важна“, каза още д-р Конов. Според него необходимите мерки за обезпаразитяване на домашните любимци трябва да се взимат почти всеки месец.  \r\nПо думите му друга подходяща грижа за тях в началото на пролетния сезон е скъсяването на космената покривка. „Добре е да се извърши лека подстрижка на дългокосместите кучета, а при някои други породи е подходящо и основно подстригване, за да може да се намали достъпът на външни паразити като кърлежи и бълхи. Напоследък възникнаха и т.нар. „grooming“ центрове, където това се извършва и където се спазват изискванията за подстригване на всяка една порода. Основно, трябва да се предпазват главата и очите, тъй като има породи, които не могат да понесат нормалната слънчева светлина“, допълни ветеринарният лекар. \r\nД-р Конов каза още, че в сезона на третиране на градските площи срещу паразити, стопаните трябва да бъдат внимателни с ежедневните разходки на своите домашни любимци, като избягват непознати или отдалечени места, за които няма информация за третиране срещу паразити. „Градската среда обикновено е по-благоприятна за разходки на домашните любимци заради наличието на бетонни площи. все пак стопаните трябва да са внимателни, като се информират предварително за съответното място“, допълни д-р Конов. \r\nМария ПОПЧЕВА", "date": "2019.04.07", "title": "Д-р Пламен Конов, ветерианар: Най-важната грижа за здравето на домашния любимец е извършването на редовно обезпаразитяване"}
{"url": "http://www.focus-news.net/news/2019/04/07/2643791/tsvetan-tsvetanov-gerb-evropa-ni-chuva-zaradi-pokazanoto-ot-evrodeputatite-i-predstavitelite-ni-v-izpalnitelnata-i-zakonodatelnata-vlast-prez-poslednite-godini.html", "text": "Европа ни чува заради показаното през последните години от евродепутатите ни и представителите ни в изпълнителната и законодателната власт. Това каза заместник-председателят на ПП ГЕРБ и председател на Националния предизборен щаб на партията Цветан Цветанов по време на представянето на слогана за предстоящата предизборна кампания за европейския вот на 26 май, предаде репортер на  Агенция „Фокус“ . Цветанов се спря на някои от кандидатите за евродепутати и досегашните представители на ГЕРБ в ЕП. „ Андрей Ковачев - човек, който участва активно в законодателната дейност на ЕП. Има и позицията квестор, която е ръководна в ЕП. Той има безупречна репутация, даде възможност за защита на интересите на българските малцинства в Западните Балкани“, заяви Цветан Цветанов и обърна внимание на силната позиция на Ковачев за защита на българските малцинства и в Косово, и в Северна Македония. Цветанов определи  Андрей Новаков   като ентусиазиран млад човек с изключително голяма енергия и капацитет. „Неслучайно намери място в една от тежките комисии в ЕП- бюджетната“, акцентира той и изтъкна участието на Новаков в триалозите. Цветанов припомни и защитата на българските превозвачи от страна на Андрей Новаков. „Убеден съм, че в следващия европейски парламент, където отново темата за мобилност ще бъде върната, Андрей Новаков, заедно с всички 17 български евродепутати, , независимо от кое политическо семейство, ще бъдем обединени“, коментира Цветан Цветанов. По отношение на  Ева Майдел  Цветанов изтъкна заслугите й за намаляване на банковите преводи за всички европейски граждани. „Това са спестени пари за всички потребители, които превеждат суми към своите близки, приятели и роднини“, заяви зам.-председателят на ГЕРБ. Той обяви, че Майдел е определяна като един от младите политици в ЕП, които имат сериозно влияние в средите на жените и в европейската политика. Председателят на Националния предизборен щаб на ГЕРБ Цветан Цветанов каза за  Асим Адемов : „Той успя много бързо да навлезе в ритъма и динамиката на втората половина от мандата на евродепутатите. Асим Адемов е този, който действително защитава равенството и толерантността в религиите“, изтъкна Цветанов и обърна внимание на работата му по пакета „Мобилност“ в защита на българските превозвачи. „ Емил Радев  – един депутат, който успя, участвайки в Правна комисия, да защитава правата и свободите, интересите на страната, да участва активно в заключенията и декларациите, които са свързани с покриване на критериите за влизане на  страната в Шенген“, допълни заместник-председателят на ГЕРБ. Според него безспорен авторитет в парламентарното измерение на Европредседателството ни е  Ивелина Василева . „Тя пое Министерство на околната среда в момент, когато имаше последствия от управлението на БСП и спрени програми. Ивелина Василева с нейния капацитет успя да върне доверието на България в ЕС, за да се възползваме от европейската солидарност“, допълни Цветанов и отчете, че през целия си професионален път Василева е била отдадена за кохезионна политика и европейските програми. „Няма как да не отчетем заслугата на  Лиляна Павлова  -  един успешен регионален министър, натоварена с най-голямата отговорност във връзка с предстоящото председателство“, коментира Цветан Цветанов. „Лиляна Павлова като министър по европредседателството пое  изключително важна, координираща роля, за да може всяко едно от министерствата да защити обсъжданите теми и оценката за България да бъде на висота“, заяви той и припомни как е стартирало председателството и какво са направили опонентите на ГЕРБ. „Всичко се свързваше с ремонтните дейности на НДК, никой не искаше да се води дебатът за предстоящото европейско председателство, за основните акценти, за селскостопанската политика, за кохезионната политика и за предстоящи бюджет. Никой не говореше за приоритетите Западните Балкани“, коментира Цветанов. Той обърна внимание и на свършеното по време на Председателството от министър-председателя Борисов и успехът му да се върне дебата за Западните Балкани. Цветанов отчете, че има реални видими резултати за Западните Балкани. „Имаше определени проблеми, нарушена комуникация между ЕС и Турция и точно лидерството на премиера Борисов и срещата във Варна даде много възможности и много перспективи да се върнем отново в дебата и диалога\", отчете Цветан Цветанов. Според него България има своята отговорност като външна граница. В тази връзка Цветанов изтъкна и усилията на премиера Бойко Борисов и Министерски съвет за осигуряването на 160 млн. евро за надграждане на капацитета на българо-турската граница. „Това е благодарение на усилията на ЕК, затова, че беше чут силният глас на България. Действително Европа ни чува\",  допълни Цветан Цветанов.  \r\nДеница КИТАНОВА", "date": "2019.04.07", "title": "Цветан Цветанов, ГЕРБ: Европа ни чува заради показаното от евродепутатите и представителите ни в изпълнителната и законодателната власт през последните години"}
{"url": "http://www.focus-news.net/news/2019/04/07/2643803/d-r-asen-hadzhiyanev-umbal-sv-ivan-rilski-lipsata-na-neobhodimoto-finansirane-prinuzhdava-lekarite-da-badat-po-kreativni-za-da-sa-konkurentni-na-kolegite-si-v-chuzhbina.html", "text": "Липсата на необходимото финансиране на медицинските дейности принуждава българските лекари да бъдат по-креативни и комбинативни в използването на наличния си ресурс, за да извършват качествена медицинска помощ и да бъдат конкурентни на колегите си от чужбина. Това каза в интервю за  Агенция „Фокус“  д-р Асен Хаджиянев по случай Международния ден на здравния работник. По думите му България е малка страна, с ограничени финансови ресурси и възможности, за да създава иновативни технологии в медицината. „България е страна, която има възможност да използва голяма част от иновациите и съвременните постижения в медицината. В този смисъл сме в ролята на догонващи колегите си от страните с развита високотехнологична медицина“, коментира д-р Хаджиянев. Той обясни, че в Клиниката по неврохирургия на УМБАЛ „Св. Иван Рилски“ се извършват най-сложните неврохирургични интервенции в страната и материалната база не отстъпва по нищо на много европейски неврохирургии. „Лекарят непрекъснато трябва да повишава своята квалификация, за да отговори с качествена медицинска помощ на все по-големите потребности и изисквания на обществото. Да бъде в крак със съвременните тенденции в медицината и да използва високите технологии в условията на недостатъчно финансиране“, изтъкна д-р Хаджиянев и уточни, че УМБАЛ „Св. Иван Рилски“ е база за обучение на студентите от Медицинския университет. „Мотивацията на студентите е различна, тя е свързана и с преките им интереси. Неврохирургия се преподава на студенти от 5 курс и повечето от тях вече имат определена насока и интереси. През последните години все по-малко от младите хора споделят желание да напуснат страната и да се реализират в чужбина“, обясни той.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.04.07", "title": "Д-р Асен Хаджиянев, УМБАЛ „Св. Иван Рилски“: Липсата на необходимото финансиране принуждава лекарите да бъдат по-креативни, за да са конкурентни на колегите си в чужбина"}
{"url": "http://www.focus-news.net/news/2019/04/07/2643800/tacc-mevlyut-chavushoglu-razkritikuva-izyavlenieto-na-benyamin-netanyahu-za-zapadniya-bryag.html", "text": "Турският външен министър Мевлют Чавушоглу критикува в неделя изявлението на израелския министър-председател и министър на отбраната Бенямин Нетаняху, в което той обеща да разшири суверенитета на Израел към еврейските селища в окупираните палестински земи на Западния бряг, предава  TACC . \r\n\"Западният бряг е палестинска територия, окупирана от Израел в нарушение на международното право. Безотговорното изявление на премиера Нетаняху, което има за цел да привлече гласове на предстоящите избори в Израел, не може да промени този факт\", пише външният министър на своята страница в социалната мрежа „Туитър“. \r\nРезолюция №2334 на Съвета за сигурност на ООН от 2016 г. изисква от Израел да преустанови дейностите по изграждане на селища на Западния бряг, а израелското правителство отказа да се съобрази с разпоредбите на документа. През изминалия половин век, откакто еврейската държава придоби контрол над Западния бряг, Израел построи около 120 населени места, които се считат за една от основните пречки за възобновяването на мирния процес с палестинците, припомня ТАСС.  Юлиян Марков", "date": "2019.04.07", "title": "TACC: Мевлют Чавушоглу разкритикува изявлението на Бенямин Нетаняху за Западния бряг"}
{"url": "http://www.focus-news.net/news/2019/04/07/2643793/elen-gerdzhikov-gerb-rezultatite-koito-sme-postignali-sa-zayavka-za-badeshti-uspehi.html", "text": "Резултатите, които сме постигнали, са заявка за бъдещи успехи. Това каза председателят на Столичния общински съвет Елен Герджиков по време на представянето на слогана за предстоящата предизборна кампания за европейския вот на 26 май, предаде репортер на  Агенция „Фокус“ . „През далечната 2007 г. обещахме открито управление, гарантирано от ГЕРБ. 12 години по-късно съвсем спокойно може да припомним това обещание, защото продължаваме да държим на думата си и го спазваме. Всичко, което се прави, се прави пред очите на българската общественост, пред очите на всички българи“, заяви Герджиков. Той припомни предишните евроизбори, които са се провели през май 2014 г. „Тогава България се управляваше от правителството на Орешарски. За по-малко от година България беше загубила на практика позициите си в Европа и много от фондовете бяха спрени. Тогава ние казахме – „България няма време за губене“. Това беше нашето основно послание към избирателите и това беше призив не само към политиците, не само към хората, а реално мнението на хората по площадите, които протестираха към този момент“, посочи Елен Герджиков. „Вярваме, че българите знаят, виждат и оценяват, че политиките на ГЕРБ през последните 10 години са насочени към това заедно да градим България. Това беше слоганът от 2011 г. Вярвам, че сега той е все още актуален“, обясни той. „Ще припомня и през 2015 г. на местните избори, когато използвахме посланието „Видими резултати“. То доби много голяма популярност и продължава да се използва. Смятам, че резултатите, които постигнахме, които сега ви бяха презентирани, продължават да са важни и те са заявка за бъдещи успехи“, обяви Герджиков. Той изброи десетките км ново метро, новият завод за преработка на отпадъци, почти изцяло обновеният градски транспорт, новите детски градини, булеварди, улици, паркове и градини. „Всичко това е видимо“, изтъкна Герджиков. Според него не бива да се пропускат и добрите неща, които са направили успешните кметове на ГЕРБ в страната. „В Бургас, Варна, Пловдив, който тази година е европейска столица на културата, в Стара Загора, Велико Търново, Русе, Благоевград и т.н. и т.н. Мисля, че тези неща са абсолютно безспорни\", каза още Елен Герджиков.  \r\nДеница КИТАНОВА", "date": "2019.04.07", "title": "Елен Герджиков, ГЕРБ: Резултатите, които сме постигнали, са заявка за бъдещи успехи"}
{"url": "http://www.focus-news.net/news/2019/04/07/2643805/sergey-lavrov-rusiya-e-zagrizhena-ot-amerikanskata-sdelka-na-veka-za-urezhdane-na-izraelo-palestinskiya-konflikt.html", "text": "Русия е загрижена за постъпващите данни за характера на американската \"сделка на века\" за уреждане на израело-палестинския конфликт, заяви руският външен министър Сергей Лавров на пресконференция след разговори с неговия йордански колега, цитиран от  РИА Новости \r\n\"Говорихме много за перспективите за уреждане на Близкия изток. Ние сме загрижени за това, което се случва в региона, което се случва в палестинските територии. Ние не се съмняваме в необходимостта да се придържаме изцяло към международната правна рамка, която е била създадена от световната общност под формата на резолюции на Съвета за сигурност на ООН и арабската мирна инициатива ”, каза Лавров. \r\nСпоред него, Москва разглежда решението на въпроса изключително \"на основата на създаване на две държави, тъй като други едностранни действия няма да доведат до нищо добро\". \r\n„Разбира се, много се тревожим за незаконния дестабилизиращ характер на решенията на Съединените щати за Ерусалим, за Голанските възвишения, както и за контрапродуктивността на опитите на американските колеги тайно да измислят някаква„ сделка на века “, която досега никой не е виждал ”- каза Лавров. \r\n\"Но появяващите се коментари за това какво представлява в същност тази „сделка“ предизвикват у нас  най-дълбоката загриженост\", каза той.  Юлиян Марков", "date": "2019.04.07", "title": "Сергей Лавров: Русия  е загрижена от американската „сделка на века“ за уреждане на израело-палестинския конфликт"}
{"url": "http://www.focus-news.net/news/2019/04/07/2643797/stevo-pendarovski-glasat-za-gordana-silyanovska-davkova-e-glas-za-treti-mandat-na-georgi-ivanov.html", "text": "Кандидатът за президент, подкрепен от СДСМ, Стево Пендаровски, се срещна тази сутрин с пенсионерите пред Дома на армията в Скопие, информира македонският електронен портал  A1 On .  \r\nПендаровски каза пред публиката, че изборите на 21 април и 5 май са не само президентски избори, а избор на диаметрално различна концепция от тази на ВМРО-ДПМНЕ. \r\n\"На 21 април и 5 май няма да решим дали ще бъде Стево президент или някой друг, но ние ще решим концепцията\", заяви кандидатът за президент. \r\n„Това, че може да се постигне по-добър договор (за името на страната) са детски приказки, по-добър договор от тоя здраве да е \"каза Пендаровски. \r\nТой заяви на пенсионерите, че според последните данни на Световната банка повече хора са емигрирали по време на Груевски, отколкото след независимостта на държавата и че основната цел на ВМРО-ДПМНЕ е да дойде на власт и, както казва той, да тормози гражданите. \r\n„Да не бъдем измамени. Гласът за Силяновска е де факто глас за трети мандат на Георги Иванов. Гласуването на едни парламентарни избори за Мицковски е гласуване за удължаване на мандата на този международен престъпник, който избяга в Будапеща с нашите пари и ни даде урок, \"каза Пендаровски.   Юлиян Марков", "date": "2019.04.07", "title": "Стево Пендаровски: Гласът за Гордана Силяновска-Давкова е глас за трети мандат на Георги Иванов"}
{"url": "http://www.focus-news.net/news/2019/04/07/2643807/korneliya-ninova-bsp-lekarite-i-meditsinskite-rabotnitsi-da-imat-samochuvstvie-na-hora-chiyato-profesiya-e-ne-prosto-rabota-a-blagorodna-kauza.html", "text": "Бъдете здрави и имайте самочувствие на хора, чиято професия е не просто работа, а благородна кауза\". Това написа лидерът на БСП Корнелия Нинова във \"Фейсбук\" за лекарите и медицинските работници по повод Световния ден на здравето, съобщиха от пресцентъра на  Националния съвет на БСП.   \"Днес отбелязваме Световния ден на здравето. Уважаеми лекари и медицински работници, приемете нашата признателност и уважение към труда ви. Грижата за здравето, съпричастността към човешката болка изискват себеотрицание и неимоверни усилия\", пише още Корнелия Нинова.", "date": "2019.04.07", "title": "Корнелия Нинова, БСП: Лекарите и медицинските работници да имат самочувствие на хора, чиято професия е не просто работа, а благородна кауза"}
{"url": "http://www.focus-news.net/news/2019/04/07/2643810/varna-rzi-i-sluzhiteli-na-mvr-sa-proveli-savmestna-noshtna-proverka-vav-vrazka-sas-zabranata-za-tyutyunopushene-na-zakriti-obshtestveni-mesta.html", "text": "РЗИ – Варна и служители на МВР са провели съвместна нощна проверка във Варна във връзка със забраната за тютюнопушене на закрити обществени места. Това съобщиха за  Радио „Фокус“ – Варна  от Регионалната здравна инспекция – Варна. Участвали са служители от Първо РУ на МВР. Проверени са 4 заведения за хранене и развлечения, в които не са установени нарушения. За периода от 29 март до 4 април са извършени 223 проверки на територията на Варна за спазване на наредбата за тютюнопушене на някои обществени места, както и продажбата на алкохол на непълнолетни лица. Няма наложени административни санкции. \r\nБояна АТАНАСОВА", "date": "2019.04.07", "title": "Варна: РЗИ и служители на МВР са провели съвместна нощна проверка във връзка със забраната за тютюнопушене на закрити обществени места"}
{"url": "http://www.focus-news.net/news/2019/04/07/2643813/d-r-plamen-konov-veterinar-dirofilariozata-e-parazitno-zabolyavane-zasyagashto-kuchetata-koeto-se-prenasya-ot-kravosmucheshti-nasekomi.html", "text": "Дирофилариозата е паразитно заболяване, засягащо кучетата, което се пренася от кръвосмучещи насекоми. Това каза за  Радио „Фокус“ – Бургас  д-р Пламен Конов, председател на Български ветеринарен съюз – Бургас. По думите му заболяването представлява проникването на фини червейчета, които паразитират в кръвоносната система на животинския организъм. „Достигайки до по-малките кръвоносни съдове и струпвайки се на снопчета, те могат да спрат кръвния поток и да предизвикат механичен инфаркт. Най-опасно е за зоната на сърцето, където пораженията стават генерални за целия организъм“, обясни д-р Конов. Той добави, че пренасянето на заразата би могло да се случи след ухапване от мухи, кърлежи или бълхи. „Най-важната стъпка за предотвратяването му е редовното обезпаразитяване на домашния любимец както срещу вътрешни, така и срещу външни паразити“, каза още д-р Конов. \r\nМария ПОПЧЕВА", "date": "2019.04.07", "title": "Д-р Пламен Конов, ветеринар: Дирофилариозата е паразитно заболяване, засягащо кучетата, което се пренася от кръвосмучещи насекоми"}
{"url": "http://www.focus-news.net/news/2019/04/07/2643812/veliko-tarnovo-tir-se-e-preobarnal-na-patya-pleven-byala-v-rayona-na-selo-maslarevo-nyama-postradali.html", "text": "ТИР се е преобърнал на пътя Плевен-Бяла в района на село Масларево, няма пострадали. Това съобщиха за  Агенция „Фокус“  от пресцентъра на  МВР . Тежкотоварният автомобил е излязъл от платното и се обърнал към нивите. Част от полуремаркето  пречи на едното платно от пътя. Пътни полицаи регулират движението. Инцидентът е регистриран преди около половин час.  \r\nДеница КИТАНОВА", "date": "2019.04.07", "title": "Велико Търново: ТИР се е преобърнал на пътя Плевен-Бяла в района на село Масларево, няма пострадали"}
{"url": "http://www.focus-news.net/news/2019/04/07/2643809/d-r-asen-hadzhiyanev-umbal-sv-ivan-rilski-vapreki-shumnite-reklamni-kampanii-za-chudodeyno-lechenie-v-chuzhbina-balgarite-vse-oshte-imat-doverie-v-rodnite-spetsialisti.html", "text": "Икономическите фактори в смисъла на недостатъчно финансиране на медицинските дейности в България са в основата на разклатеното доверие на хората към медиците. Това каза в интервю за  Агенция „Фокус“  д-р Асен Хаджиянев по случай Международния ден на здравния работник. „Как да обясниш на един болен и нуждаещ се от медицинска помощ човек, че трябва да доплаща за лечение, за медицински дейности и импланти дори, когато това се случва в условията на спешност. Този проблем засяга всички възрастови групи: деца, работещи и пенсионери“, коментира той. „Най честата реплика, която всеки български лекар чува е: „Защо, след като плащам или съм плащал цял живот здравни осигуровки сега ми се налага да доплащам за медицинска дейност или импланти? Да се даде отговор на този въпрос от едни медик е много трудно, а понякога  дори и невъзможно“, заяви д-р Хаджиянев. Според него въпреки големите и шумни рекламни кампании за „чудодейно“ лечение в чужбина или на „светила от световна величина“ основната част от българите все още има доверие в родните специалисти. „Добрата медицинска практика води до добри резултати, съответно повишава търсенето на предлаганата качествена медицинска помощ, като по начин се затвърждава доверието на хората към медиците. Всеки лекар, дори и най успелия, не бива да забравя, че доверието се печели трудно, а може да бъде разрушено за само за един миг“, подчерта Асен Хаджиянев. „Последните години наблюдаваме и интересна тенденция: български граждани - икономически имигранти, предпочитат да използват  услугите на българската здравна система, въпреки че са здравно осигурени в държави от Европейския съюз. Отговорът се крие именно в по-голямото доверие към българските лекари и възможността да се възползват от бърз достъп до висококвалифицирани специалисти и качествена здравна помощ“, разказа д-р Хаджиянев.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.04.07", "title": "Д-р Асен Хаджиянев, УМБАЛ „Св. Иван Рилски“: Въпреки шумните рекламни кампании за „чудодейно“ лечение в чужбина, българите все още имат доверие в родните специалисти"}
{"url": "http://www.focus-news.net/news/2019/04/07/2643806/prof-silviya-borisova-mu-varna-ot-1964-g-v-balgariya-7-april-e-praznik-na-vsichki-meditsinski-spetsialisti-v-chiito-ratse-e-zdraveto-zhivota-i-grizhata-na-horata.html", "text": "От 1964 г. в България 7 април е празник на всички медицински специалисти, в чиито ръце е здравето, живота и грижата на хората. Това каза в интервю за  Радио „Фокус“ – Варна  проф. Силвия Борисова, ръководител на Катедра „Здравни грижи“ в Медицински университет – Варна, по повод Световния ден на здравето. Тя съобщи, че всяка година катедрата по здравни грижи към Факултета по обществено здравеопазване на учебното заведение отбелязва празника чрез организиране и провеждане на инициативи, които основно насочват вниманието на хората от град Варна към здравните проблеми и тяхната социална значимост. Тя посочи, че празникът напомня за ролята на здравните специалисти по света за осигуряване на благосъстоянието на хората още от древността.  \r\n„В последното десетилетие здравеопазването и здравните грижи, все по-отчетливо се причисляват към глобалните проблеми на нашето време. Професионалистите по здравни грижи са отдадени на своята професия за постигане на здраве, благополучие и надежда. Днес в нашето съвремие те са пълноправен член на медицинския екип и анализират състоянието на пациента, планират здравните грижи, участват и вземат решение в рамките на своите компетенции“, посочи проф. Борисова. На въпроса дали някога е обмисляла да се откаже от професията си, проф. Борисова отговори отрицателно. Според нея професията живее в сърцето на всеки здравен специалист, а работата носи със себе си динамика, енергия, висока отговорност и морални устои. „Разбира се, всеки, за да практикува тази професия, трябва да има голямо сърце на първо място, защото професията изисква обич, воля и изисква отдаденост. Наистина всеки, който се докосне до нея, остава в нея“, каза още лекарят. Тя добави, че дори на празника лекарите по цял свят се стремят към опазване на здравето и повишаване на качеството на живот на хората. „Поздравявам всички колеги с празника на здравето, надеждата и благополучието. Нека бъдем здрави, да вярваме в себе си, да сбъдваме мечтите си и да имаме сила и воля за постигане на нови творчески и професионални успехи. Бъдете здрави, колеги!“, пожела на медицинското съсловие проф. Силвия Борисова. \r\nБояна АТАНАСОВА", "date": "2019.04.07", "title": "Проф. Силвия Борисова, МУ – Варна: От 1964 г. в България 7 април е празник на всички медицински специалисти, в чиито ръце е здравето, живота и грижата на хората"}
{"url": "http://www.focus-news.net/news/2019/04/07/2643815/sport-novi-balgarski-pobedi-na-evropeyskoto-po-taekuon-do-v-italiya.html", "text": "Представянето на България на Европейското първенство по Таекуон-До ITF в Римини, Италия продължава да впечатлява спортната общественост. \r\nСлед спечелените 14 медала до вчера следобед, днес вече отличията станаха 26! Имайки предвид, че срещите ще продължат до късно вечерта днес, със сигурност бройката на медалите ще се увеличи. \r\n Отличната  подготовка по време на едномесечния лагер в Благоевград дава своите резултати, защото в условията на изключителната конкуренция на 867 състезатели от 30 държави, представянето на родните таекуондисти на Европейското е истински подвиг. \r\n Новите отличия бяха спечелени с невероятното себераздаване от Николай Василев ( спаринг , юноши старша, 57 кг), който взе бронзов медал. След него на подиума отново на третата позиция се качи Илчо Машев ( юноши старша, 75 кг). Девойките младша възраст преодоляха всички конкуренти за златните медали, а Катрин Гемкова също беше безапелационна за първото място при девойките старша възраст, до 58 кг. В дисциплината „ специална техника” женският ни национален отбор стана Европейски шампион и пред силните аплодисменти на пълната зала получиха златните си медали. \r\nКирил Илиев също от днес е Европейски №1, след като на спаринг при мъжете ( 52 кг)  разби всичките си конкуренти. Николай Петков ( мъже, +92кг) и той се представи повече от успешно , вземайки заслужен златен медал. Кристиан Ранчов стана втори и сребърен медалист при мъжете до 52 кг. Валерия Андреева е с бронз на спаринг девойки, старша – 65кг. В същата дисциплина, но в категория до 52 килограма Александра Димитрова е трета в генералното класиране. Йордан Стаев спечели бронз на „специална техника” при мъжете, а Атанас Янчев също стигна до третото място на спаринг ( мъже, 71 кг) . \r\nЕвропейското първенство в Римини продължава до тази вечер със спаринги при мъжете и жените, както и отборните надпревари в различните дисциплини. Утре сутрин националите ни тръгват към България.", "date": "2019.04.07", "title": "Спорт: Нови български победи на Европейското по Таекуон-До в Италия"}
{"url": "http://www.focus-news.net/news/2019/04/07/2643814/igor-dodon-navarshavat-10-godini-ot-tragichnite-sabitiya-na-7-april-2009.html", "text": "Навършават 10 години от трагичните събития на 7 април 2009, заяви молдовският президент Игор Додон в обръщение към гражданите, цитирано от молдовския информационен портал  Noi.md . \r\n„Минаха 10 трудни години от опита за преврат, когато е написана една от черните страници на съвременната история на Република Молдова. Тази вълна от омраза и недоволство загубилата изборите страна доведе до разрушаването на държавните институции, оскверняването на символите на страната, хаоса в национален мащаб и идването на поколение политици, които успяха да дискредитират самата концепция за демокрация в Република Молдова. Питам нашите граждани - младите и всички, които излязоха на улицата с искрени мисли, протестираха с надеждата, че ситуацията ще се промени към по-добро и в крайна сметка доведе десните сили на власт: доволни ли сте от резултата? По-добре ли се живее в Молдова? \r\nХаресва ли Ви факта, че след 2009 г. един милиард е откраднат от банковата система, че хората са отчаяни, стотици хиляди молдовци са напуснали страната, селата са изоставени и порутени, корупцията се е вкоренила още по-дълбоко и сега се срамувате от политическата класа, която се е компрометирала  повече от всякога, а вашите идеали в същото време са били стъпкани от политици, които след това ви използваха и дойдоха на власт? Смятам, че не можем да допуснем повторението на събитията от 7 април -  срамни и безсмислени. Това е тежък урок за всички нас. И като цяло, мисля, че времето за хвърляне на камъни е минало - време е да се използват камъни за изграждане, строителство, осигуряване на по-добро бъдеще за тази страна, за цялото общество. 10 години след събитията от 7 април е време да се обърне тази политическа страница в историята на Република Молдова. Имаме нова страница - по-светла, надеждна, написана с много по-голяма отговорност и с грижа за хората. Ще направим точно това: мъдро и сдържано при вземането на решения и предприемането на действия“, завърши президентът. : На 7 април след проведени парламентарни избори десните избиратели остават недоволни от изборния резултат и настояват за ново преброяване. Започват безредици в столицата Кишинев и други градове на страната, които не довеждат до смяна на властта. При протестите загива един човек, за чиято смърт са обвинени правоохранителните органи. Нанесени са щети на парламента и други обществени сгради, а отношенията между Молдова и Румъния се влошават след като правителството разпорежда пълно затваряне на границите.   Юлиян Марков", "date": "2019.04.07", "title": "Игор Додон: Навършават 10 години от трагичните събития на 7 април 2009"}
{"url": "http://www.focus-news.net/news/2019/04/07/2643818/dimitar-popov-bdzp-gotse-delchev-10-shtarkelovi-gnezda-v-selo-banichan-sa-osinoveni-i-horata-mogat-da-gi-poseshtavat-i-sa-se-grizhat-za-tyah.html", "text": "10 щъркелови гнезда в село Баничан са осиновени и хората могат да ги посещават и са се грижат за тях. Това каза за  Радио „Фокус“ – Пирин  Димитър Попов, председател на Българското дружество за защита на птиците – Гоце Делчев. По думите му инициативата за осиновяване на щъркелови гнезда е стартирала преди няколко дни в читалище „Изгрев“ в село Баничан. „Идеята е да бъде осиновено всяко щъркелово гнездо, като по този начин се показва съпричастност на хората към белия щъркел, който е изключително ценен за българската природа“, посочи Димитър Попов. Той коментира, че белият щъркел е незаменим помощник при борбата със селскостопанските вредители. „По този начин се явява помощник на земеделските производители, като се произвежда чиста продукция, която няма да бъде третирана с отрови и други вредни вещества“, каза още Димитър Попов. Той добави, че идеята за осиновяване на белия щъркел се е приела много добре. „Гнездата в Баничан са 11, като едно от тях е необитаемо и по този начин всичките 10 гнезда вече са осиновени условно, като има заявка за тяхното осиновяване и съответно всеки осиновител ще може да се грижи за щъркеловото гнездо, като го посещава в удобно за него време“, заяви Димитър Попов. \r\nДенис НИКИФОРОВ", "date": "2019.04.07", "title": "Димитър Попов, БДЗП – Гоце Делчев: 10 щъркелови гнезда в село Баничан са осиновени и хората могат да ги посещават и са се грижат за тях"}
{"url": "http://www.focus-news.net/news/2019/04/07/2643819/mitropolit-petar-makedoniya-priznavane-na-makedonska-pravoslavna-tsarkva-e-vazmozhno-samo-chrez-vselenskata-patriarshiya.html", "text": "Признаване на Македонска православна църква (МПЦ) е възможно само чрез Вселенската патриаршия, заяви македонският Преспанско-Пелагонийски митрополит Петър , цитиран от скопския телевизионен канaл  “Сител“ \r\nОчакваме отговор от Вселенската патриаршия и Вселенския патриарх на писмото, изпратено от МПЦ  и то най-вероятно, когато се създадат възможности, да се започнат официални преговори. Официалното признаване на Македонската православна църква е възможно само чрез Константинополската патриаршия, каза днес епископ Петър, след службата в църквата \"Свето Благовещение\" в Прилеп. \r\n„Досега имаше неофициални, но очакваме да започнем и официални разговори. Признаването на автокефалията на МПЦ става чрез Константинопол. И признаването на една, две или три църкви е едно нещо. Докато Константинополската патриаршия или Константинополският патриарх не подпишат Томос  за автокефалия, признаването на която и да е църква би било невъзможно\", обяснява епископ Петър. \r\nПолитическото сближаване със съседните държави може да допринесе за признаването на МПЦ. Колкото до съвместното пътуване в Ерусалим между епископите на МПЦ и Българската православна църква (БПЦ), това е формалност, защото всеки епископ ще получи благодатния огън за своята Църква. \r\n„В продължение на много години получихме благодатния огън от Ерусалим, но тази година нашият благословен архиепископ реши да изпрати наш архиерей  в Ерусалим. Разбира се, ще има епископ на Българската православна църква и те ще бъдат заедно в Ерусалим и всеки епископ ще донесе благодатния  огън за своята църква. Разликата е, че този път епископите на двете църкви, МПЦ и БПЦ ще пътуват заедно, със самолет, най-вероятно на правителството на България“, каза епископ Петър.  Юлиян Марков", "date": "2019.04.07", "title": "Митрополит Петър (Македония): Признаване на Македонска православна църква  е възможно само чрез Вселенската патриаршия"}
{"url": "http://www.focus-news.net/news/2019/04/07/2643816/d-r-asen-hadzhiyanev-umbal-sv-ivan-rilski-redovnata-profilaktika-e-nachin-da-badat-namaleni-zabolyaemostta-i-smartnostta.html", "text": "Един от начините да бъде намалена заболяемостта и смъртността е извършването на редовна профилактика. Това каза в интервю за  Агенция „Фокус“  д-р Асен Хаджиянев по случай Международния ден на здравния работник. Той обясни, че има хора с много добра здравна култура, които редовно посещават профилактични прегледи, информирани са добре и спазват нормите на здравословен начин на живот, но други са небрежни, забързани в ежедневието, проблемите си и не обръщат внимание на здравословното си състояние. „Не е трудно да се стигне и до извода, че бедността под форма на материални лишения, лоши битови условия  и липсата на качествено медицинско обслужване са причина за повишена заболеваемост и намалена продължителност на живота“, коментира д-р Хаджиянев. „За всяка държава е вярна максимата: „ По-изгодно е хората да са здрави, тъй като така не се налага да се правят разходи за лечение“. Що се касае до медиците, за много от тях важи поговорката: „Обущарят ходи винаги със скъсани обувки““, каза той. „ \r\nОтговорностите, които носи за пациентите си всеки един лекар, го карат да пренебрегне собствените си, а в някои случаи и на семейството си, потребности. Звучи, като клише, но това е факт и израз на пълната себеотдаденост в името на една високохуманна професия“, заяви Асен Хаджиянев. „Никога няма да забравя думите на майката на един мой приятел и състудент, казани по време на следването ни в Медицинския университет: „Вие се обричате цял живот на  чуждата болка и страдание“. Да така е, обречени сме, но знаете ли, че най-приятното нещо е да чуете думите: „Докторе, благодаря ви за всичко, което направихте за мен !“, каза още д-р Хаджиянев.  \r\nТеодора ПАТРОНОВА  Пълния текст на интервюто четете по-късно в „Мнение”", "date": "2019.04.07", "title": "Д-р Асен Хаджиянев, УМБАЛ „Св. Иван Рилски“: Редовната профилактика е начин да бъдат намалени заболяемостта и смъртността"}
{"url": "http://www.focus-news.net/news/2019/04/07/2643811/evropa-ni-chuva-e-sloganat-na-gerb-za-evrovota-obzor.html", "text": "„Европа ни чува“ е слоганът на ГЕРБ за евровота. Това ще е посланието на политическата сила пред българските избиратели на 26 май. Слоганът бе представен на специално събитие в централата на партията, където присъстваха председателят на Националния предизборен щаб на ГЕРБ и заместник-председател на партията Цветан Цветанов, председателят на СДС Румен Христов и председателят на Столичния общински съвет Елен Герджиков.  Цветан Цветанов  заяви, че Европа ни чува, когато се показват видими резултати и се правят последователни политики. Зам.-председателят на ГЕРБ посочи, че идеята е да се говори за европейския дебат и бъдещето на Европа. „Винаги, когато сме правили подготовката си занационален избор сме се стремяли слоганът да съответства на това, което сме успели да направим през всичките тези години“, заяви Цветан Цветанов и посочи, че идеята е да има приемственост между слоганите през различните национални кампании. Цветанов подчерта, че Мария Габриел е била изключително подготвен и качествен евродепутат с безупречна репутация. По думите му Европа ни чува заради показаното през последните години от евродепутатите на ГЕРБ и представителите на партията в изпълнителната и законодателната власт. Цветанов се спря и на заслугите на всеки един от досегашните евродепутати и на кандидатите за следващия Европейски парламент. Според него има възможност всички български политически партии да се обединят около меморандум, върху който да се гради платформа за страната в ЕП и в европейските институции. Председателят на Столичния общински съвет Елен Герджиков  коментира, че Европа чува хората, които имат какво да кажат и ясна представа накъде да върви националната икономика. Той изтъкна, че с този слоган от ГЕРБ искат да кажат, че само подкрепяйки силната листа на партията може да се гарантира, че България ще бъде важна част от европейския дневен ред. Герджиков заяви, че ГЕРБ не възприема слогана си като просто едно рекламно изречение или красиви обещания, а като нещо повече. „За нас това са оценки на времето и конкретни предизвикателства, които стоят пред българското общество. В тези изречения трябва да се съдържат очакванията на българското общество. Те трябва да дават оценка на това накъде трябва да продължи развитието“, обяви Елен Герджиков. Според него резултатите, които партията е постигнала, са заявка за бъдещи успехи.  \r\nДеница КИТАНОВА", "date": "2019.04.07", "title": "„Европа ни чува“ е слоганът на ГЕРБ за евровота (ОБЗОР)"}
{"url": "http://www.focus-news.net/news/2019/04/07/2643822/d-r-plamen-konov-balgarski-veterinaren-sayuz-burgas-s-globalnite-meteorologichni-promeni-sezonnoto-razgonvane-pri-kuchetata-i-kotkite-sashto-se-promenya.html", "text": "С глобалните метеорологични промени сезонното разгонване при кучетата и котките също се променя. Това каза за  Радио „Фокус“ – Бургас  д-р Пламен Конов, председател на Български ветеринарен съюз – Бургас. По думите му обикновено сезонното разгонване при тези животни се проявява през пролетта и есента – когато времето се затопля и застудява. „Вследствие на големите метеорологични промени, обаче, зимата в нашите географски ширини стана по-мека, което повлия и периода на разгонване при кучетата и котките. Вместо месеците март и април, периодът започва по-рано – още през януари и февруари. В практиката си съм наблюдавал и сливане на есенния с пролетния сезон на разгонване – период, който продължава от зимните до летните месеци“, обясни д-р Конов. Той добави, че сезонното разгонване води до промяна и в поведението на домашните любимци. \r\nМария ПОПЧЕВА", "date": "2019.04.07", "title": "Д-р Пламен Конов, Български ветеринарен съюз – Бургас: С глобалните метеорологични промени сезонното разгонване при кучетата и котките също се променя"}
{"url": "http://www.focus-news.net/news/2019/04/07/2643824/vladimir-baryakov-muzeen-kompleks-bansko-kasnoantichnata-krepost-sitan-kale-e-izklyuchitelno-populyaren-turisticheski-obekt.html", "text": "Късноантичната крепост „Ситан кале“ е изключително популярен туристически обект. Това каза за  Радио „Фокус“-Пирин  Владимир Баряков, археолог в Музеен комплекс-Банско.  \r\n„Почти всеки ден около 30-40 туристи, се качват без да са организирани, без някой да ги напътства, просто от интерес към това, което се разказва за крепостта. Най-вече като се качат горе и като видят разкритията до момента, остават удивени. Има изградена туристическа пътека с парапети, с указателни табели, което много подпомага туристите. Надявам се, в най-скоро време, да се подобри инфраструктурата и достъпът до обекта, за да може повече хора да се качват и да разглеждат тази, както историческа, така и археологическа забележителност“, посочи той.  \r\nАрхеологът отбеляза, че голяма част от учителите в града водят учениците си на крепостта, където им се изнася беседа за Банско и за самата крепост. Според него почти всички остават доволни, защото това е едно докосване до миналото на града. \r\nНатали СТЕФАНОВА", "date": "2019.04.07", "title": "Владимир Баряков, Музеен комплекс-Банско: Късноантичната крепост „Ситан кале“ е изключително популярен туристически обект"}
{"url": "http://www.focus-news.net/news/2019/04/07/2643825/tass-silite-na-pravitelstvoto-v-tripoli-bombardiraha-pozitsii-na-lna-na-letishte-tripoli.html", "text": "Военновъздушните сили на правителството на Националното съгласие (ПНС)  на премиера  Фаез Сарадж стартира поредица от атаки срещу позициите на Либийската национална армия (ЛНА) под ръководството на фелдмаршал Халифа Хафтар на територията на международното летище Триполи в неделя. Това съобщиха от телевизионния канал Al-Arabiya, цитирани от  TACC . \r\nПодразделенията на ЛНА под командването на фелдмаршал Халифа Хафтар завзеха стратегическия обект на 6 април и установиха пълен контрол над него. Международно летище Триполи не работи от 2014 година, уточнява ТАСС. \r\nНа 6 април самолети от контролираната от ПНС военновъздушна база в Мисрата бомбардираха местоположението на армията на Хафтар на юг от Триполи в градовете Гарян и Мизда. Според арабските телевизионни канали, четирима цивилни са били убити, военните не са пострадали. В отговор на това ЛНА заплаши да сваля самолетите на врага и да удари базите, откъдето излитат. \r\nВ момента в Либия има две правителства: международно признатото правителство на Фаез Сарадж в Триполи и временният кабинет на министрите на Абдула Абдуррахман ал-Тани, действащ в източната част на страната заедно с избран парламент и подкрепено от фелдмаршал Халифа Хафтар.  Юлиян Марков", "date": "2019.04.07", "title": "ТАСС: Силите на правителството в Триполи бомбардираха позиции на ЛНА на летище Триполи"}
{"url": "http://www.focus-news.net/news/2019/04/07/2643808/blerim-reka-siguren-sam-che-shte-dostigna-vtoriya-tur.html", "text": "Кандидатът за президент Блерим Река заяви, че амбицията му е да спечели президентските избори, защото, казва той, има най-добрата концепция, цитира думите му македонското електронно издание  “Република“ . \r\nСигурен съм, че ще мина във втория тур. Не искам да говоря за това кой може да е моят опонент, защото аз отговарям  за себе си, за моята програма, за моите прогнози, ”каза Блерим Река в интервю за телевизионния канал Al-Jazeera, цитиран от изданието. \r\nТой смята, че са му необходими 150 хиляди гласоподаватели за да преодолее първия тур. \r\nДа, това е минимум, но няма да спекулирам с цифри, това е статистическа категория. Мисля, че ще убедя не само албанските избиратели, но и гражданите на Северна Македония от всички националности, че моята концепция е правилна и устойчива. \r\nТой все още се съмнява дали необходимата избирателна активност ще бъде достигната: \r\n„В старите списъци има 1,8 милиона избиратели, според които тези избори ще се проведат, а стотици хиляди граждани вече са извън страната. Понастоящем в Северна Македония има 1,5 милиона гласоподаватели, така че се страхувам, че изборният процес може да се провали“.  Юлиян Марков", "date": "2019.04.07", "title": "Блерим Река: Сигурен съм , че ще достигна втория тур"}
{"url": "http://www.focus-news.net/news/2019/04/07/2643817/sergey-lavrov-rabotata-po-formiraneto-na-konstitutsionen-komitet-za-siriya-e-kam-svoya-kray.html", "text": "Създаването на сирийския конституционен комитет приключва, скоро трябва да започне работа в Женева. Това съобщи в неделя руският външен министър Сергей Лавров след разговори с неговия йордански колега Айман ал Сафади, предава  TACC \r\nПодчертахме липсата на алтернатива на  резолюция 2254 на Съвета за сигурност на ООН и решенията на конгреса на сирийския национален диалог за урегулиране на конфликта в Сирия, който се състоя миналия януари в Сочи, каза той. - Въз основа на тези решения в момента се работи по създаването на конституционен комитет. Надявам се, че в най-близко бъдеще колегите ни от ООН ще могат да започнат да изпълняват призива за принос към работата на този комитет, който трябва да започне да работи в Женева. \" \r\nМинистърът също така обърна внимание на общия интерес на Русия и Йордания при разработването на съвместни \"усилия за връщане на Сирия в арабското семейство\". \"Ние сме съгласни с йорданските приятели, че това трябва да бъде двупосочен процес\", добави той. \"Ще направим всичко възможно, за да помогнем на това.\" \r\nАл-Сафади, от своя страна, потвърди, че по време на преговорите, обсъждайки сирийската криза, страните изразиха взаимно желание \"сирийската криза да бъде решена с политически и дипломатически средства и Сирия да се върне към арабското семейство като силна държава и да продължи да играе традиционната си роля\". Йорданският външен министър похвали сътрудничеството с Русия в търсенето на начини за разрешаване на сирийската криза и говори за продължаване на координацията на взаимните усилия, включително тристранния формат с участието на САЩ.  Юлиян Марков", "date": "2019.04.07", "title": "Сергей Лавров: Работата по формирането на Конституционен комитет за Сирия е към своя край"}
{"url": "http://www.focus-news.net/news/2019/04/07/2643820/varna-7-dushi-sa-postradali-pri-katastrofa-na-avtobus-ot-gradskiya-transport-na-krastovishteto-na-bul-slivnitsa-i-ul-vyarnost.html", "text": "7 души са пострадали при катастрофа на автобус от градския транспорт на кръстовището на бул. „Сливница“ и ул. „Вярност“. Това съобщиха от  ОДМВР - Варна . Сигналът за инцидента е подаден около 13.40 часа. Съобщено е, че непосредствено след кръстовището на бул. „Сливница“ и ул. „Вярност“ във Варна е възникнало пътнотранспортно произшествие с участието на автобус, движещ се по линия 7 от градския транспорт. Причините за инцидента са в процес на установяване. На мястото се извършва оглед. По първоначални данни до 14.30 часа в болница са откарани водачът на автобуса, контрольорът и още петима граждани, сред които две деца на 7 и 14 г. Всички пострадали са били контактни, но към момента все още няма точна информация за състоянието им.", "date": "2019.04.07", "title": "Варна: 7 души са пострадали при катастрофа на автобус от градския транспорт на кръстовището на бул. „Сливница“ и ул. „Вярност“"}
{"url": "http://www.focus-news.net/news/2019/04/07/2643829/kathimerini-ekoaktivisti-obvinyavat-turskite-voenni-ucheniya-za-neobichayno-golemiya-broy-martvi-delfini.html", "text": "Активисти по опазване на околната среда приписват необичайно голям брой мъртви делфини, отчетени в Егейско море през последните седмици, на последните военноморски учения от Турция, пише електронното издание на гръцкия вестник  Kathimerini . \r\nСпоред Института за опазване на морската среда до сряда са открити общо 13 мъртви делфини, шест от тях на остров Самос, близо до брега на Турция. Счита се, че действителният брой на загиналите бозайници е по-висок. \r\nНекропсите показват, че делфините, повечето от които са били млади, не показват признаци на заболяване или сериозно нараняване. Учените предупреждават, че звуковите вълни от хидролокаторите могат да убият или по друг начин да увредят морските бозайници. \r\nПовече от 100 кораба участваха във военноморските учения \"Синя родина\" в Егейско море, както и в Средиземно и Черно море, между 17 февруари и 8 март. \r\nВ миналото неправителствените организации критикуваха ученията на гръцката флота за влиянието им върху морския живот в Егейско море.  Юлиян Марков", "date": "2019.04.07", "title": "Kathimerini:  Екоактивисти обвиняват турските военни учения за необичайно големия брой мъртви делфини"}
{"url": "http://www.focus-news.net/news/2019/04/07/2643828/fokus-makedoniya-spored-zoran-zaev-imeto-na-stranata-ne-promenya-lichnostta.html", "text": "Според Зоран Заев името на страната не променя личността, предава думите му македонският  “Фокус“ . \r\n\"Слушам Гордана Силяновска-Давкова, която казва, че е родена в Народна република Македония и ако й дадат лична карта на Република Северна Македония, няма да бъде същата. Коя ще бъде тогава? Има ли още една?\" - така реагира премиерът Зоран Заев на изявлението на кандидата за президент на ВМРО-ДПМНЕ, дадено в началото на кампанията й. \r\nТой казва, че заради Договора от Преспа двамата премиери са номинирани за Нобелова награда, което, добавя той, е голямо постижение само по себе си. \r\n„Роден съм в Социалистическа република Македония, моите деца в Република Македония, а сега не са ли мои деца? Аз съм си аз, моите деца са те, а Давкова е същата, всички ние сме еднакви. Имаме прекалено амбициозни очаквания за президентския пост , президентът на страната не може да се противопостави на Договора - каза той в интервю за телевизия Тера, добавяйки, че залогът е влизане в НАТО и ЕС.  Юлиян Марков", "date": "2019.04.07", "title": "„Фокус“ (Македония): Според Зоран Заев името на страната не променя личността"}
{"url": "http://www.focus-news.net/news/2019/04/07/2643826/prof-silviya-borisova-meditsinski-universitet-varna-palnotsenniyat-studentski-zhivot-na-vazpitanitsite-ni-e-poslanie-kam-badeshtite-kandidati-i-interesat-kam-spetsialnostite-e-visok.html", "text": "Пълноценният студентски живот на нашите възпитаници е едно послание към бъдещите кандидати и интереса към специалностите ни е висок. Това каза в интервю за  Радио „Фокус“ – Варна  проф. Силвия Борисова, ръководител на Катедра „Здравни грижи“ в Медицински университет – Варна. „Медицински университет – Варна предлага изключително иновативна среда за обучение, модерна клинична база, възможности за продължаващо обучение и кариерно развитие. Също така успешно е реализирана в самия университет и електронна система за допълващо обучение за преподаватели и за студенти, система за електронно администриране, както от страна на преподавателите, така и на студентите. Самите студенти в Медицински университет – Варна имат изключително подкрепяща, творческа среда“, обобщи проф. Борисова. По думите й все повече намалява тенденцията здравните специалисти да търсят реализация извън страната, като голяма част от възпитаниците на висшето учебно заведение заявяват, че са решили да работят в България.  \r\n„Изключително сме щастливи с нашите студенти, защото те са будни, активни, отговорни, както към своето обучение, така и към своята реализация. Важно за всеки млад специалист, инвестирал време и средства в своето обучение, е разбира се и достойното заплащане, но от значение за тях е и средата, в която се обучават и работят – модерните зали, лаборатории, възможностите за продължаващо обучение, за професионална квалификация. Студентите в Медицински университет – Варна и в университетските клинични бази това го намират, това е осигурено и те се реализират успешно у нас“, каза още тя. Проф. Борисова допълни, че медицинските специалисти носят професията в сърцето си и за тях са важни динамиката, отговорността и моралните устои, които носи тя със себе си. По думите й от далечни времена професионалистите по здравни грижи оказват милосърдие, което се характеризира с високо себеотрицание, съчувствие и състрадание, които определят до голяма степен и техния професионален път. \r\nБояна АТАНАСОВА", "date": "2019.04.07", "title": "Проф. Силвия Борисова, Медицински университет – Варна: Пълноценният студентски живот на възпитаниците ни е послание към бъдещите кандидати и интересът към специалностите е висок"}
{"url": "http://www.focus-news.net/news/2019/04/07/2643827/predsedatelyat-na-narodnoto-sabranie-tsveta-karayancheva-shte-uchastva-v-konferentsiyata-na-predsedatelite-na-parlamentite-na-es-vav-viena.html", "text": "Председателят на Народното събрание Цвета Караянчева ще участва в Конференцията на председателите на парламентите на страните-членки на ЕС във Виена на 8 и 9 април 2019 г. Това съобщиха от пресцентъра на  Народното събрание . \r\nТема на първата сесия на форума ще бъде „Европейският съюз и неговите съседи“. През втория ден председателите на парламенти ще обсъдят темата „Европейският съюз пред европейските избори през 2019 г. – по-нататъшното развитие на сътрудничеството между националните парламенти и европейските институции“. Ще бъде приета и заключителна декларация на Конференцията.", "date": "2019.04.07", "title": "Председателят на Народното събрание Цвета Караянчева ще участва в Конференцията на председателите на парламентите на ЕС във Виена"}
{"url": "http://www.focus-news.net/news/2019/04/07/2643830/dimitar-popov-bdzp-gotse-delchev-vsyako-chastno-litse-firma-ili-organizatsiya-ima-pravo-da-osinovi-shtarkelovo-gnezdo.html", "text": "Всяко частно лице, фирма или организация има право да осинови щъркелово гнездо. Това каза за  Радио „Фокус“ – Пирин  Димитър Попов, председател на Българско дружество за защита на птиците (БДЗП) – Гоце Делчев. По думите му осиновителите могат да наблюдават гнездата и да събират информация за тях. „По този начин те предоставят тази информация на нас или на съответните институции, които грижат за безопасността на самите гнезда“, посочи Димитър Попов. Той коментира, че от БДЗП наблюдават гнездата и, ако нещо се случи, са в пряка връзка с осиновителите.  \r\n„Това не е акт, за да се полагат някакви съответни грижи, а е необходимо да се знае, че за щъркеловите гнезда се грижат хора и по този начин се показва на обществеността, че този вид птици не е безразличен за хората“, заяви Димитър Попов. Той добави, че всеки осиновител е добре да заплати табела, която да съдържа надпис с информация за това от кого е осиновено гнездото. „Този надпис се поставя на щъркеловото гнездо и всеки, който минава покрай него, разбира кой се грижи за щъркелите“, допълни Димитър Попов. \r\nДенис НИКИФОРОВ", "date": "2019.04.07", "title": "Димитър Попов, БДЗП – Гоце Делчев: Всяко частно лице, фирма или организация има право да осинови щъркелово гнездо"}
{"url": "http://www.focus-news.net/news/2019/04/07/2643823/varna-v-dve-koli-i-stena-na-kashta-se-e-blasnal-avtobusat-katastrofiral-na-krastovishteto-na-bul-slivnitsa-i-ul-vyarnost-dvizhenieto-v-rayona-ne-e-zatrudneno.html", "text": "В две коли и стена на къща се е блъснал автобусът от обществения транспорт, катастрофирал на кръстовището на бул. „Сливница“ и ул. „Вярност“ в района на Дом „Младост“ във Варна. Това съобщиха за  Радио „Фокус“  – Варна  от „Пътна полиция“ – Варна. Към момента няма данни за затруднения в движението в района. Според първоначалната информация при маневра автобусът, обслужващ линия 7 на градския транспорт, блъска други два автомобила и се отклонява в стената на къща в близост до пътя.  \r\nПо първоначални данни до 14.30 часа в болница са откарани водачът на автобуса, контрольорът и още петима граждани, включително две деца на 7 и 14 години. Всички пострадали са били контактни, но към момента все още няма точна информация за състоянието им. Тепърва ще се изясняват причините за отклоняването на автобуса от пътното платно и за възникването на катастрофата.  \r\nБояна АТАНАСОВА", "date": "2019.04.07", "title": "Варна: В две коли и стена на къща се е блъснал автобусът, катастрофирал на кръстовището на бул. „Сливница“ и ул. „Вярност“, движението в района не е затруднено"}
{"url": "http://www.focus-news.net/news/2019/04/07/2643832/radmila-shekerinska-severna-makedoniya-e-podgotvena-za-nova-bezhanska-kriza.html", "text": "Северна Македония е подготвена за нова бежанска криза, заяви министърът на отбраната на страната пред скопският телевизионен канал  “Сител“ \r\n„Последната ситуация в Гърция, показа че страната ни е готова да се справи с предизвикателството. Институциите се координират не само един с друг, но и с южната ни съседка. Ще продължим да следим отблизо ситуацията, свързана с мигрантите и да гарантираме сигурността на нашите граници и на  нашите граждани, заяви  вицепремиерът и министър на отбраната в Деня на отворените врати в армията по време на честването на Седмицата на НАТО. \r\n\"Има някои промени, особено от гръцката страна, защото част от мигрантите са разбрали, че става дума за фалшиви новини, че балканският маршрут е отворен и са започнали да се изтеглят от импровизирания лагер“, отбеляза Шекеринска. \r\nНа въпрос дали е възможно Турция да усложни пътя към членството на страната в НАТО, свързана с членовете на ФЕТО, Шекеринска отговори, че очаква подкрепа от всички държави-членки на Алианса. \r\n\"Очакваме всички държави-членки, които категорично ни подкрепят по пътя на членството в НАТО, да потвърдят това през годината с ратификациите. Ние, с всички наши приятели, съюзници, особено с Турция, искаме да изграждаме и изграждаме добри отношения\", каза тя. \r\nЩо се отнася до това дали членовете на ФЕТО ще бъдат екстрадирани, Шекеринска каза, че тези случаи се разглеждат според  законите  на страната, като се вземат предвид и отношенията ни със съюзниците.  Юлиян Марков", "date": "2019.04.07", "title": "Радмила Шекеринска: Северна Македония е подготвена за нова бежанска криза"}
{"url": "http://www.focus-news.net/news/2019/04/07/2643821/bsp-i-abv-v-spor-za-imeto-koalitsiya-za-balgariya-obzor.html", "text": "БСП и АБВ влязоха в спор за името „Коалиция за България“. Малко преди съставената от 7 партии „Коалиция за България“ да бъде регистрирана в ЦИК, от  БСП  разпратиха позиция до медиите. Най-голямата опозиционна партия обяви, че внася доказателства в ЦИК за собствеността на марката „Коалиция за България“. Според БСП името на коалицията е познато, утвърдено и в цялото общество се свързва 20 години единствено и само със Социалистическата партия. Те подчертаха, че търговската марка „Коалиция за България\" е собственост и принадлежи на \"Българска социалистическа партия\". От БСП заявиха, че желанието на АБВ да регистрира коалиция със същото наименование има за цел да въведе в заблуждение и да доведе до объркване на избирателите, които ще гласуват в предстоящите избори за Европейски парламент. Социалистите припомниха, че „Коалиция за България“ е създадена през 1999 г. от БСП и други по-малки, идейно близки партии, както и че до 2014 г. „Коалиция за България” е участвала във всички проведени и в стотици нови и частични избори, извън редовните местни. Председателят на АБВ Румен Петков  коментира, че ако на БСП много им липсва марката „Коалиция за България“, са готови да обсъдят тяхното приемане във формацията. „Не знам как може да откраднеш нещо, което не принадлежи. Ние сме внесли в ЦИК документи“, посочи той и посъветва левицата да се вгледа в Ленин, който стиска каскета и никой не му го краде. Според лидера на АБВ на БСП все някой нещо им краде. „Тази политическа немощ, която избива понякога в цинизъм, издава една нищета, която е обидна, в това число за всички хора, които имат отношение към левицата“, заяви Румен Петков. Листата на „Коалиция за България“ е оглавена от проф. Боян Дуранкев. Формацията е съставена от 7 партии- ПП АБВ, ПП „Обединен блок на труда Български лейбъристи\", ПП „Българска партия Либерали\", ПП „Възраждане на Отечеството\", ПП „Българска левица\", ПП „Движение за социален хуманизъм\" и политически движение ПП „Социалдемократи\". Коалицията се обединява за предстоящите европейски и местни избори. \r\nДеница КИТАНОВА", "date": "2019.04.07", "title": "БСП и АБВ в спор за името „Коалиция за България“ (ОБЗОР)"}
{"url": "http://www.focus-news.net/news/2019/04/07/2643836/sport-yoana-ilieva-s-bronzov-medal-ot-svetovnoto-parvenstvo-i-sigurna-svetovna-kupa.html", "text": "Най-добрата ни фехтовачка Йоана Илиева спечели бронзов медал на сабя на световното първенство за кадети и младежи в Торун (Полша) и така стана носителка на Световната купа на сабя до 20 години. По пътя си към медала в Полша възпитаничката на фехтовална академия „Васил Етрополски“ и на треньора Ивайло Воденов записа четири победи, а на полуфинала отстъпи с 13:15 на двукратната световна шампионка Ботело (Мексико). \r\nБългарката остана на трето място на световното първенство, но то й гарантира Световната купа на сабя за девойки до 20 години. През тази година Йоана спечели три състезания, валидни за Световната купа, записа едно второ и две трети места, а третото място в Торун я прави недостижима на върха. \r\nЗа нас това е голям успех, - коментира от Полша президентката на Българска федерация по фехтовка Величка Христева. – Йоана продължи серията си от добри класирания през годината. България не е имала подобен успех от времето на Васил Етрополски, а последният ни медал от световно първенство е през 1987 година. Така че наистина имаме повод за радост и за гордост. \r\n17-годишната Йоана участва във възрастовата група до 20 години за пръв път, но показа невероятен дух. За представянето си на световното първенство в Полша и спечелването на Световната купа тя получи поздравления от легендата на българската фехтовка Васил Етрополски и от директора на фехтовална академия „Васил Етрополски“ Запрян Ванчев.", "date": "2019.04.07", "title": "Спорт: Йоана Илиева с бронзов медал от световното първенство и сигурна Световна купа"}
{"url": "http://www.focus-news.net/news/2019/04/07/2643837/plovdiv-episkop-sioniy-e-noviyat-igumen-na-bachkovskiya-manastir.html", "text": "Епископ Сионий е новият игумен на Бачковския манастир. Днес той официално бе въдворен в длъжност, предаде репортер на  Радио „Фокус“ - Пловдив . Светата Литургия в чест на свети Йоан Лестницки продължи три часа. Тя бе отслужена от старозагорския митрополит Киприан, който тържествено предаде игуменския жезъл на Бачковския манастир на епископ Сионий.  \r\nЗасега не е ясна причината за смяната на игумена на обителта. От пет години епископ Сионий бе игумен на Троянския манастир. Той е 50-годишен и носи светското име Стефан Радев, родом от София. Завършил е Немска гимназия, а след това и Софийската духовна семинария „Свети Иван Рилски”, а по-късно придобива специализация в Германия. Бил е игумен на Клисурския манастир, бил е и ректор на Софийската духовна семинария.  \r\nДнес той отбеляза, че първата най-важна работа за него е свързана с предстоящия Великден. На втория ден на Великден в Бачковската обител се събират много поклонници от цялата страна и от чужбина, за са съпроводят чудотворната икона до местността Клувията, където е била открита преди векове. Епископ Сионий обеща да продължи и реставрационните дейности в Бачковския манастир, които бяха започнати от архимандрит Симон.  \r\nЗа последните пет години Бачковският манастир сменя трети игумен. Най-ярка бе дейността на архимандрит Симон, който направи доста подобрения в манастира. Направи много и за присъствието на обителта в интернет пространството.   \r\nЕпископ Сионий смени от поста му дядо Самуил, който за краткото си управление остана в сянката на Симон.  \r\nМеждувременно се очаква Светият Синод да посочи кой ще бъде заместник на епископ Сионий в Троянската обител.  \r\nНа службата по провъзгласяването на новия игумен на Бачковския манастир присъстваха стотици миряни. \r\nЦветана ТОНЧЕВА", "date": "2019.04.07", "title": "Пловдив: Епископ Сионий е новият игумен на Бачковския манастир"}
{"url": "http://www.focus-news.net/news/2019/04/07/2643834/sofiya-vazstanoveno-e-dvizhenieto-v-izprevarvashta-lenta-pri-km-44-na-avtomagistrala-hemus-v-posoka-varna.html", "text": "Възстановено е движението в изпреварваща лента при км 44  на автомагистрала „Хемус“ в посока Варна. Това съобщиха от пресцентъра на  Агенция \"Пътна инфраструктура\"  (АПИ). Временно ограничено остава движението в активната лента. Трафикът се регулира от \"Пътна полиция\". От АПИ апелират шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.04.07", "title": "София: Възстановено е движението в изпреварваща лента при км 44  на автомагистрала „Хемус“ в посока Варна"}
{"url": "http://www.focus-news.net/news/2019/04/07/2643831/mvr-nyama-danni-za-seriozno-postradali-pri-katastrofata-s-avtobus-ot-gradskiya-transport-vav-varna.html", "text": "Няма данни за сериозно пострадали при катастрофата с автобус от градския транспорт във Варна. Това съобщиха от пресцентъра на  МВР . Екипи на полицията, пожарната и на Спешна помощ са се отзовали на сигнала за пътнотранспортното произшествие на кръстовището на бул. „Сливница“ и ул. „Вярност“, постъпил в 13.40 часа. Катастрофата е станала между лек автомобил и автобус на градския транспорт. В резултат на удара колата, с газова уредба, се е запалила, а автобусът е спрял в съседна къща. Към момента няма данни за сериозно пострадали, за преглед в болница са откарани седем души – водачът на автобуса, контрольорът и петима пътници, сред които 14-годишно момче и момиче на 7 години. Останалите пътници са изведени невредими от автобуса. Няма пострадали хора от пътувалите в леката кола и от жилищната постройка. Погасен е пожарът, възникнал в лекия автомобил.  \r\nНа място се извършва оглед, изясняват се причините, довели до инцидента.", "date": "2019.04.07", "title": "МВР: Няма данни за сериозно пострадали при катастрофата с автобус от градския транспорт във Варна"}
{"url": "http://www.focus-news.net/news/2019/04/07/2643833/blagoevgrad-desetki-zhiteli-na-grada-se-vklyuchiha-vav-vtoriya-den-na-kampaniyata-chist-i-zelen-blagoevgrad-ot-nas-zavisi.html", "text": "Десетки жители на града се включиха във втория ден на пролетната кампания „Чист и зелен Благоевград! От нас зависи!” и излязоха пред домовете си, за да почистят и облагородят зелените площи. Това съобщиха от пресцентъра на  Община Благоевград . Доброволци продължиха инициативата, която започна вчера при голям интерес.  \r\nДамите от Съвет на жените и днес почистваха терените около отделенията в болницата в Благоевград. Продължиха с идеята да боядисат стари автомобилни гуми, да ги превърнат в красиви, цветни саксии. \r\nИ днес имаше разположени шатри, както в центъра на града, така и по кварталите. Доброволците имаха възможност да получат необходимите материали за по-ефективно почистване.   \r\nПартньорите от Еко Партнърс, „Метро” и „Mr. Bricolage” подсигуриха всичко необходимо в името на по-чист и по-зелен Благоевград. \r\nИнициативата продължава и другия уикенд (на 13 и 14 април), когато е и финалът на пролетната кампания „Чист и зелен Благоевград! От нас зависи”. В 16.00 часа на 14 април на площад „Македония” ще бъдат връчени и ваучери за пейки, за тези ентусиасти, които са събрали най-много лайкове на снимките си във фейсбук страницата  . \r\nЦелта на инициативата \"Чист и зелен Благоевград! От нас зависи!\" е да се превърне в традиционна и да ни научи на уважение към природата. Идеята е да покажем на децата ни колко важна е тя за нашето здраве и колко ценно е това да я пазим чиста. Нека се обединим и заедно да почистим местата около домовете си, пред входовете си, близките паркове.", "date": "2019.04.07", "title": "Благоевград: Десетки жители на града се включиха във втория ден на кампанията  „Чист и зелен Благоевград! От нас зависи!”"}
{"url": "http://www.focus-news.net/news/2019/04/07/2643838/varna-uvelichil-se-e-broyat-na-patsientite-s-chrevni-infektsii-v-oblastta-za-perioda-ot-29-mart-do-4-april.html", "text": "Увеличил се е броят на пациентите с чревни инфекции в областта. Това съобщиха за  Радио „Фокус“ – Варна  от Регионалната здравна инспекция – Варна. За периода от 29 март до 4 април са отчетени 40 случая на чревни инфекции срещу 33 от предходната седмица. Ентероколитите през този период са 37 спрямо 23 от последната седмица на март. Салмонелозите са нараснали от 0 до 2 случая. През настоящите дни е регистриран и ротавирусен етерит. Има регистрирано 1 лице с диагноза Лаймска борелиоза. В същия период 7 лица са били ухапани от кърлежи във Варненска област. \r\nБояна АТАНАСОВА", "date": "2019.04.07", "title": "Варна: Увеличил се е броят на пациентите с чревни инфекции в областта за периода от 29 март до 4 април"}
{"url": "http://www.focus-news.net/news/2019/04/07/2643841/ombudsmanat-maya-manolova-shte-uchastva-v-godishnata-konferentsiya-na-evropeyskata-mrezha-na-ombudsmanite-v-bryuksel.html", "text": "На 8 и 9 април 2019 г. омбудсманът Мая Манолова и заместник-омбудсманът  Диана Ковачева ще участват в Годишната конференция на Европейската мрежа на омбудсманите в Брюксел. Това съобщиха от  пресофиса на омбудсмана . \r\nФорумът в Европейския парламент (ЕП) е изключително значим предвид предстоящите евроизбори и цели да даде оценка до колко ефективни са демократичните инструменти, чрез които гражданите на Европа могат да участват във формирането на политиките и решенията, които пряко ги засягат.  \r\nПленарната сесия на омбудсманите на страните от ЕС започва на 8 април 2019 г. от 9.15 часа до 10.45 часа в стая PC050 в сграда Paul-Henri Spaak на ЕП. След това в рамките на конференцията участниците ще се разделят в работни групи.  \r\nМая Манолова ще участва в работната група „Демокрация с участието на всички заинтересовани: ролята на омбудсманите и на комисиите по петиции“. \r\nБлагодарение на активността на българския омбудсман Мая Манолова, темата за нелоялните търговски практики и двойните стандарти при храните в ЕС, доби популярност у нас и получи изключителна обществена подкрепа,  наложи се като основен акцент в българското европредседателство, а чрез гражданската петиция на омбудсмана и редица български общественици - и в дневния ред на Комисията по петиции в ЕП. На 22 януари т.г. Мая Манолова лично защити петицията в ЕП. \r\nНа 16 април 2019 г. предстои окончателно гласуване на забраната  на двойните стандарти в Европарламента, като за целта Манолова апелира всички 17 български евродепутати да бъдат в залата и да дадат своя вот.", "date": "2019.04.07", "title": "Омбудсманът Мая Манолова ще участва в Годишната конференция на Европейската мрежа на омбудсманите в Брюксел"}
{"url": "http://www.focus-news.net/news/2019/04/07/2643842/aktsenti-v-sutreshniya-blok-dobro-utro-balgariya-na-radio-fokus-za-8-april.html", "text": "Президентът Румен Радев свиква заседание на Консултативния съвет за национална сигурност на тема „Резултати от противодействието на корупцията по високите етажи на властта. Необходимост от мерки“. Политическите реакции не закъсняха, но закъснял ли е този съвет? Какви са очакванията от предстоящото събитие? Гост в сутрешния блок „Добро утро, България“ на  Радио „Фокус“  ще бъде Тихомир Безлов, анализатор по програма „Сигурност“ в Центъра за изследване на демокрацията. \r\nВ минутите след 08.00 часа ще ви срещнем с водача на листата на „Коалиция за България“ за евровота проф. Боян Дуранкев.  \r\nЩе посетим и привлекателния град Каварна, привличащ туристи както с културно-исторически забележителности, така и със своята дълга история. За спортния дух в общината, чуждестранните инвестиции и подготовката за летния сезон ще разговаряме с кмета Нина Ставрева. \r\nКакви грижи трябва да положим за домашните си любимци и какво трябва да знаем при опазването им с настъпването на пролетта? Отговорите на тези въпроси ще научим от Мария Попчева от Радио „Фокус“- Бургас. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 8 април с водещ Йоланда Пелова.", "date": "2019.04.07", "title": "Акценти в сутрешния блок „Добро утро, България“ на Радио „Фокус“ за 8 април"}
{"url": "http://www.focus-news.net/news/2019/04/07/2643844/borislav-chakrinov-dramatichen-teatar-adriana-budevska-burgas-okolo-60-000-e-broyat-na-posetitelite-v-teatara-prez-izminalata-godina.html", "text": "Около 60 000 е броят на посетителите в театъра през изминалата година. Това каза за  Радио „Фокус“ - Бургас  Борислав Чакринов, директор на Драматичен театър „Адриана Будевска“. По думите му 2018 година е била най-силната икономически. „В момента театърът поддържат 25 заглавия, което доста сериозна бройка. Репетира се „Свекърва“ по Антон Страшимиров, чиято премиера се очаква през есента. Другата премиера, която също подготвяме за началото на есента, е американската пиеса „Умопомрачение“ с участието на Асен Блатечки и Койна Русева“, каза още директорът. Той добави, че в близко бъдеще предстои участие на фестивала „Срещи в Русия“, който ще се проведе в Петербург, и където ще бъде представен спектакълът „Да минеш под дъгата“ с участието на Тони Димитрова. „Със същото представление в началото на юли ще гостуваме и във Виена“, допълни Чакринов. \r\nМария ПОПЧЕВА", "date": "2019.04.07", "title": "Борислав Чакринов, Драматичен театър „Адриана Будевска“ - Бургас: Около 60 000 е броят на посетителите в театъра през изминалата година"}
{"url": "http://www.focus-news.net/news/2019/04/07/2643840/sofiya-zhiteli-na-kv-gorublyane-blokiraha-bul-tsarigradsko-shose.html", "text": "Жителите на столичния квартал \"Горубляне\" блокираха движението по бул. \"Цариградско шосе\" при входа за София, предаде  БНР . Това е поредният протест срещу липса на действия от страна на властите за обезщетяването на собствениците на земи в района или отчуждаването на терените за зелени площи. Протестът отново беше организиран в социалните мрежи. \r\nКръстовището на \"Цариградско шосе\" с улиците \"Павел Красов\" и \"Димитър Пешев\" ще бъде затворено за 3 часа - от 16.00 до 19 ч., както пише в уведомителното писмо на протестиращите. \r\nПричина за недоволството им е решението на общината да изгради парк върху техни терени.", "date": "2019.04.07", "title": "София: Жители на кв. \"Горубляне\" блокираха бул. \"Цариградско шосе\""}
{"url": "http://www.focus-news.net/news/2019/04/07/2643846/dimitar-popov-bdzp-gotse-delchev-zapochna-razsledvane-za-prostrelyaniya-shtarkel-v-hadzhidimovo.html", "text": "Започна разследване по случая с простреляния щъркел в Хаджидимово. Това каза за  Радио „Фокус“ – Пирин  Димитър Попов, председател на Българско дружество за защита на птиците (БДЗП) – Гоце Делчев. Той посочи, че е дал показания в полицията. По думите му това е първият подобен случай в страната. Димитър Попов допълни, че умишлено посегателство върху бял щъркел не е имало до този момент.  \r\n„След като разгледах трупа на вече умрялата птица разбрах, че има дупка от патрон“, посочи той и отбеляза, че към момента не е изяснено какъв точно е куршумът. „Не е ясно дали е сачма от въздушна пушка или ловно оръжие. Това тепърва предстои да се изяснява, тъй като от прокуратурата започна разследване“, каза още Димитър Попов. Той заяви, че от БДЗП са в пряка връзка с полицията в Гоце Делчев, като засега извършителят не е установен, но ако той бъде открит и бъде доказана вината му, го очаква парична санкция в размер от 100 до 5 000 лева и лишаване от свобода за срок до 3 години.  \r\n„Белият щъркел е една полезна птица и аз апелирам към всеки, който разбере за посегателство, да сигнализира на съответните компетентни органи и, съответно, на „зеления“ телефон на РИОСВ – Благоевград. Важно е всички да сигнализират, след като забележат нередности“, добави Димитър Попов. \r\nДенис НИКИФОРОВ", "date": "2019.04.07", "title": "Димитър Попов, БДЗП – Гоце Делчев: Започна разследване за простреляния щъркел в Хаджидимово"}
{"url": "http://www.focus-news.net/news/2019/04/07/2643849/varna-obshto-10-sa-postradalite-pri-katastrofata-s-avtobus-na-krastovishteto-na-bul-slivnitsa-i-ul-vyarnost.html", "text": "Общо 10 са пострадалите при катастрофата с автобус на кръстовището на бул. \"Сливница\"  и ул. \"Вярност\". Това съобщиха от пресцентъра на  ОДМВР - Варна.  Огледът на пътнотранспортното произшествие, възникнало днес на кръстовището на бул. \"Сливница\" и ул. \"Вярност\" приключи.  В момента са предприети действия по изтеглянето на автобуса от мястото на произшествието. Общо 10 са пострадалите, на които е оказана медицинска помощ в болница,  тъй като в болничното заведение след обяд са откарани от близките им още 3 деца на възраст между 10 и 13 г., които също са пътували в автобуса. За наблюдение в отделение \"Неврохирургия\"  е настанена 62-годишна жена, която е получила комоцио, продължават изследванията и прегледите на 45-годишния водач на автобуса. От останалите потърпевши: 7-годишното дете е получило мозъчно сътресение, а останалите деца  са с различни контузии на ръце, крака или гръден кош, няма опасност за живота им и всички са освободени за домашно лечение; 42-годишна жена, водач на лек автомобил \"Фолксваген\" е получила комоцио и контузия на гръден кош, също освободена за домашно лечение. Все още не е изяснена причината за възникването на ПТП-то, при което автобусът, при извършване на ляв завой  е преминал през разделителна ограда на платната на ул. \"Вярност\", блъснал е два автомобила \"Форд\" и \"Фолксваген\", които са изчаквали на светофара, продължил е движението си и  се е блъснал и в стената на къща, втсрани от улицата. Пробата за алкохол на водача е отрицателна. Работата по случая продължава.", "date": "2019.04.07", "title": "Варна: Общо 10 са пострадалите при катастрофата с автобус на кръстовището на бул. \"Сливница\"  и ул. \"Вярност\""}
{"url": "http://www.focus-news.net/news/2019/04/07/2643847/sofiya-otvoreno-e-dvizhenieto-na-bul-tsarigradsko-shose.html", "text": "Отворено е движението на бул. „Цариградско шосе“. Това каза за  Агенция „Фокус“  Любомир Костадинов, заместник- началник на отдел „Пътна полиция“ към СДВР във връзка с блокирането на булеварда от жители на кв. \"Горубляне\". Преди около пет минути е приключило мероприятието на бул. „Цариградско шосе“. „Сега е нормално движението, изтеглят се нещата“, допълни той и уточни, че трафикът е нормален за това време на деня.  \r\nДеница КИТАНОВА", "date": "2019.04.07", "title": "София: Отворено е движението на бул. „Цариградско шосе“"}
{"url": "http://www.focus-news.net/news/2019/04/07/2643835/tass-tsik-na-ukrayna-obyavi-ofitsialno-rezultatite-ot-parviya-tur-na-prezidentskite-izbori.html", "text": "В неделя Централната избирателна комисия на Украйна обобщи официалните резултати от първия кръг на гласуването на президентските избори, който се проведе на 31 март. На заседание на ЦИК бе съобщено, че в резултат на обработката на електронни и хартиени протоколи от гласуването кандидатът на партията „Слуга народа“ Владимир Зеленски получи подкрепата на 30,24% от избирателите, а сегашният държавен глава Петро Порошенко, 15,95%, при избирателна активност от 62,8%, предава  TACC \r\n\"Процентът на гласовете, подадени за всеки кандидат по отношение на броя на избирателите", "date": "2019.04.07", "title": "ТАСС: ЦИК на Украйна обяви официално резултатите от първия тур на президентските избори"}
{"url": "http://www.focus-news.net/news/2019/04/07/2643852/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас. Това съобщиха за  Радио „Фокус“ – Бургас  от Областното пътно управление. Условията за пътуване са добри, няма затворени пътни участъци, проходите са отворени за движение на всички моторни превозни средства.  \r\nБез затруднения се осъществява движението по пътищата в областта и по основните пътни артерии в град Бургас. Струпване на автомобили се наблюдава в района на пътен възел „Юг“, по надлез „Владимир Павлов“, при кръстовището между бул. „Стефан Стамболов“ и ул. „Христо Ботев“, както и в някои участъци от бул. „24-ти Черноморски пехотен полк“.  \r\nМария ПОПЧЕВА", "date": "2019.04.07", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/04/07/2643853/sport-azar-v-madrid-za-finalni-pregovori.html", "text": "Еден Азар е на крачка от трансфер в Реал Мадрид, твърди вестник „Марка\". Според изданието, споразумението между Кралския клуб и Челси може да стане факт през следващите дни, като двата клуба са в напреднали преговори. Самият Азар се очаква да пътува до Мадрид следващата седмица, за да уточни последните подробности по шестгодишния си контракт. Белгийският национал вече е дал окончателното си съгласие за трансфера. Междувременно немският \"Билд\" разкри, че Реал е много близко до голмайстора на Айнтрахт Франкфурт, Лука Йович договаряйки сръбския национал за 50 милиона евро.", "date": "2019.04.07", "title": "Спорт: Азар в Мадрид за финални преговори"}
{"url": "http://www.focus-news.net/news/2019/04/07/2643848/ministar-krasimir-karakachanov-nyama-neposredstvena-opasnost-ot-migrantska-valna-za-balgariya.html", "text": "Няма непосредствена опасност от мигрантска вълна за България. При нужда армията има готовност да изпрати до 3 хил. военнослужещи на границата. Това пише в официалния си профил във  „Фейсбук“  заместник министър-председателят по обществен ред и сигурност и министър на отбраната Красимир Каракачанов във връзка с притесненията в обществото, че напрежението в лагера „Диавата“ в Гърция край границата с Македония ще се пренесе и на родна земя. \r\n„Във връзка със зачестилите коментари, че има напрежение свързано с мигрантите в Гърция,  през последните 4 дни сме в непрекъснат контакт с премиера Бойко Борисов и министъра на вътрешните работи Младен Маринов. Няма място за притеснение. Има рутинни планове за съвместни действия на МВР и МО, ако напрежението в Гърция ескалира и се наложи България да реагира превантивно, или при настъпила кризисна ситуация. Следим обстановката\", пише министър Каракачанов. По думите му до момента няма опасност за България. \r\n„Въпреки всичко, за да има допълнителна гаранция на националната сигурност на страната ни, утре рано сутринта, заедно с началника на генералния щаб на армията ген. Боцев, ще докладваме на министър-председателя на Р България Бойко Борисов, че Българската армия има готовност при нужда да изпрати на границата 3 000 военнослужещи с необходимите единици транспортна техника и спомагателни съоръжения в помощ на силите на реда за възпиране на евентуални групи от нелегални мигранти\", пише още министърът.", "date": "2019.04.07", "title": "Министър Красимир Каракачанов: Няма непосредствена опасност от мигрантска вълна за България"}
{"url": "http://www.focus-news.net/news/2019/04/07/2643854/kyustendil-dvizhenieto-v-uchastak-ot-patya-selo-pastra-rilski-manastir-osashtestvyava-v-edna-lenta-poradi-avariyno-vazstanovitelni-deynosti.html", "text": "Движението по третокласен път 107 в участъка село Пастра – Рилски манастир, от км 27+700 до 27+750, се осъществява в една лента поради извършване на аварийно-възстановителни дейности. Това съобщиха за  Радио „Фокус“ – Пирин  от Областно пътно управление – Кюстендил. Движението по път III-623 Бобов дол – село Жедна от км 15+200 до км 15+270 се осъществява в една лента поради свличане на земна маса. Мястото е сигнализирано с пътни знаци. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Ограничението е обозначено с пътни знаци. \r\nДенис НИКИФОРОВ", "date": "2019.04.07", "title": "Кюстендил: Движението в участък от пътя село Пастра – Рилски манастир осъществява в една лента поради аварийно-възстановителни дейности"}
{"url": "http://www.focus-news.net/news/2019/04/07/2643850/dimitar-nikolov-kmet-na-burgas-uvazhaemi-lekari-i-zdravni-rabotnitsi-badete-zdravi-i-prodalzhavayte-s-chovechnost-vseotdaynost-i-visok-profesionalizam-da-se-grizhite-za-nas.html", "text": "Уважаеми лекари и здравни работници, бъдете здрави и продължавайте с човечност, всеотдайност и висок професионализъм да се грижите за нас! Това казва кметът на Бургас Димитър Николов в  поздравителен адрес  към бургаските лекари по повод Световния ден на здравето. „Използвам случая да изразя своята признателност за професионализма, с който отстоявате принципите на тази благородна професия, водейки ежедневно битка в името на човешкото здраве и живот“, се посочва още в поздравителния адрес.", "date": "2019.04.07", "title": "Димитър Николов, кмет на Бургас: Уважаеми лекари и здравни работници, бъдете здрави и продължавайте с човечност, всеотдайност и висок професионализъм да се грижите за нас"}
{"url": "http://www.focus-news.net/news/2019/04/07/2643855/pregled-na-mezhdunarodnite-novini-do-18-chasa-agentsiya-fokus.html", "text": "Турският външен министър Мевлют Чавушоглу критикува в неделя изявлението на израелския министър-председател и министър на отбраната Бенямин Нетаняху, в което той обеща да разшири суверенитета на Израел към еврейските селища в окупираните палестински земи на Западния бряг, предава  TACC . \r\n\"Западният бряг е палестинска територия, окупирана от Израел в нарушение на международното право. Безотговорното изявление на премиера Нетаняху, което има за цел да привлече гласове на предстоящите избори в Израел, не може да промени този факт\", пише външният министър на своята страница в социалната мрежа „Туитър“. \r\nРезолюция №2334 на Съвета за сигурност на ООН от 2016 г. изисква от Израел да преустанови дейностите по изграждане на селища на Западния бряг, а израелското правителство отказа да се съобрази с разпоредбите на документа. През изминалия половин век, откакто еврейската държава придоби контрол над Западния бряг, Израел построи около 120 населени места, които се считат за една от основните пречки за възобновяването на мирния процес с палестинците, припомня ТАСС. \r\n*** Русия е загрижена за постъпващите данни за характера на американската \"сделка на века\" за уреждане на израело-палестинския конфликт, заяви руският външен министър Сергей Лавров на пресконференция след разговори с неговия йордански колега, цитиран от  РИА Новости \r\n\"Говорихме много за перспективите за уреждане на Близкия изток. Ние сме загрижени за това, което се случва в региона, което се случва в палестинските територии. Ние не се съмняваме в необходимостта да се придържаме изцяло към международната правна рамка, която е била създадена от световната общност под формата на резолюции на Съвета за сигурност на ООН и арабската мирна инициатива ”, каза Лавров. \r\nСпоред него, Москва разглежда решението на въпроса изключително \"на основата на създаване на две държави, тъй като други едностранни действия няма да доведат до нищо добро\". \r\n„Разбира се, много се тревожим за незаконния дестабилизиращ характер на решенията на Съединените щати за Ерусалим, за Голанските възвишения, както и за контрапродуктивността на опитите на американските колеги тайно да измислят някаква„ сделка на века “, която досега никой не е виждал ”- каза Лавров. \r\n\"Но появяващите се коментари за това какво представлява в същност тази „сделка“ предизвикват у нас  най-дълбоката загриженост\", каза той. \r\n*** Създаването на сирийския конституционен комитет приключва, скоро трябва да започне работа в Женева. Това съобщи в неделя руският външен министър Сергей Лавров след разговори с неговия йордански колега Айман ал Сафади, предава  TACC \r\nПодчертахме липсата на алтернатива на  резолюция 2254 на Съвета за сигурност на ООН и решенията на конгреса на сирийския национален диалог за урегулиране на конфликта в Сирия, който се състоя миналия януари в Сочи, каза той. - Въз основа на тези решения в момента се работи по създаването на конституционен комитет. Надявам се, че в най-близко бъдеще колегите ни от ООН ще могат да започнат да изпълняват призива за принос към работата на този комитет, който трябва да започне да работи в Женева. \" \r\nМинистърът също така обърна внимание на общия интерес на Русия и Йордания при разработването на съвместни \"усилия за връщане на Сирия в арабското семейство\". \"Ние сме съгласни с йорданските приятели, че това трябва да бъде двупосочен процес\", добави той. \"Ще направим всичко възможно, за да помогнем на това.\" \r\nАл-Сафади, от своя страна, потвърди, че по време на преговорите, обсъждайки сирийската криза, страните изразиха взаимно желание \"сирийската криза да бъде решена с политически и дипломатически средства и Сирия да се върне към арабското семейство като силна държава и да продължи да играе традиционната си роля\". Йорданският външен министър похвали сътрудничеството с Русия в търсенето на начини за разрешаване на сирийската криза и говори за продължаване на координацията на взаимните усилия, включително тристранния формат с участието на САЩ. \r\n*** Военновъздушните сили на правителството на Националното съгласие (ПНС)  на премиера  Фаез Сарадж стартира поредица от атаки срещу позициите на Либийската национална армия (ЛНА) под ръководството на фелдмаршал Халифа Хафтар на територията на международното летище Триполи в неделя. Това съобщиха от телевизионния канал Al-Arabiya, цитирани от  TACC . \r\nПодразделенията на ЛНА под командването на фелдмаршал Халифа Хафтар завзеха стратегическия обект на 6 април и установиха пълен контрол над него. Международно летище Триполи не работи от 2014 година, уточнява ТАСС. \r\nНа 6 април самолети от контролираната от ПНС военновъздушна база в Мисрата бомбардираха местоположението на армията на Хафтар на юг от Триполи в градовете Гарян и Мизда. Според арабските телевизионни канали, четирима цивилни са били убити, военните не са пострадали. В отговор на това ЛНА заплаши да сваля самолетите на врага и да удари базите, откъдето излитат. \r\nВ момента в Либия има две правителства: международно признатото правителство на Фаез Сарадж в Триполи и временният кабинет на министрите на Абдула Абдуррахман ал-Тани, действащ в източната част на страната заедно с избран парламент и подкрепено от фелдмаршал Халифа Хафтар. \r\n*** В неделя Централната избирателна комисия на Украйна обобщи официалните резултати от първия кръг на гласуването на президентските избори, който се проведе на 31 март. На заседание на ЦИК бе съобщено, че в резултат на обработката на електронни и хартиени протоколи от гласуването кандидатът на партията „Слуга народа“ Владимир Зеленски получи подкрепата на 30,24% от избирателите, а сегашният държавен глава Петро Порошенко, 15,95%, при избирателна активност от 62,8%, предава  TACC \r\n\"Процентът на гласовете, подадени за всеки кандидат по отношение на броя на избирателите", "date": "2019.04.07", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/04/07/2643856/predstoyashti-sabitiya-v-stranata-za-8-april-agentsiya-fokus.html", "text": "*** \r\nОт 13.00 часа на „Дондуков“ 2 президентът Румен Радев свиква заседание на Консултативния съвет за национална сигурност на тема: „Резултати от противодействието на корупцията по високите етажи на властта. Необходимост от мерки“.  \r\n*** \r\nОт 10.00 часа в пресклуба на БТА ще се състои пресконференция за приноса на българските роми за развитието на демокрацията в България.  \r\n*** \r\nОт 11.00 в пресклуба на БТА Асоциацията на автомобилните производители и техните оторизирани представители в България и „Експо Тим“ ще дадат пресконференция за „Мото ЕХРО 2019“. \r\n*** \r\nОт 12.00 часа в пресклуба на БТА Мод де Бор-Букио ще представи предварителни наблюдения и оценка на мащабите на продажбата и експлоатацията на деца в страната, както и на първопричините и основните предизвикателства в борбата срещу тези проблеми, пред които е изправена България.  \r\n*** \r\nВ 12.00 часа в Преклуб „България“ (Национален стадион „Васил Левски“) ще се състои пресконференция, на която Спешъл Олимпикс България ще обяви началото на Регионалните игри по футбол и народна топка в страната'2019. \r\n*** \r\nОт 13.00 часа трети състав на Комисията за защита от дискриминация ще проведе заседание по преписка, образувана по  жалба служител на МВР, който е и студент задочник в Академия на МВР.  \r\n*** \r\nОт 13.30 часа в Национален дворец на децата в зала 1 ще се проведе среща на 30 роми-учители от цялата страна с министъра на образованието и науката г-н Красимир Вълчев, зам.-министър Д. Сачева и други представители на МОН по актуалните въпроси на българското училище.  \r\n*** \r\nОт 14.00 часа в сградата на НКЖИ, в присъствието на инж. Галина Василева – директор на Дирекция КПП, МТИТС, инж. Красимир Папукчийски – генерален директор на ДП НКЖИ и инж. Мария Чакърова – директор дирекция „Стратегическо развитие и инвестиционни проекти“ ще бъде подписан договорът за контрол, управление и строителен надзор на железопътен участък Костенец – Септември.  \r\n*** \r\nОт 15.00 часа трети състав на Комисията за защита от дискриминация ще проведе заседание по преписка, образувана по  жалба на А.Б. срещу служителка на търговска дружество, извършващо дейност в магазин „New Yorker“ в София.  \r\n*** \r\nОт 18.00 ч. в книжен център „Гринуич“ (ул. „Витоша” 37) ще се проведе обществен разговор „Фашизмът не е мнение, фашизмът е престъпление“ и премиера на книгата на Велислава Дърева – „Атентатът`1925. Денят, в който се отвориха портите Адови”.  \r\n*** \r\nОт 18.00 часа в мраморното фоайе на Столична библиотека ще бъде представен новият роман на Жени Тачева „Крадлата със синя кръв“.  \r\n*** \r\nОт 18.00 ч. в зала „България“ ще бъде открита ретроспективната изложба \"Музика в обектива\" на фотографа Василка Балевска.  \r\n*** \r\nОт 18.30 часа в Нова конферентна зала (Огледалната зала) на СУ „Св. Климент Охридски“ ще бъде представена книгата „Спомени“ на проф. Петко Венедиков.  \r\n*** \r\nОт 10.00 часа в ЮЗУ „Неофит Рилски“ – Благоевград, Заседателна зала 114, ще се проведе лекция от цикъла MASTЕRCLASS WORK 4.0 с участието на президента на КНСБ – Пламен Димитров, образователният министър Красимир Вълчев и социалният министър Бисер Петков.   \r\n*** \r\nОт 09.30 часа в Окръжния съд в започва делото срещу Курт М. и Робърт П. за огромното количество задържани прекурсори.  \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от Парламентарната група на ГЕРБ Емилия Милкова ще има приемен ден във Варна. Тя ще отговаря на въпроси на варненци в морската столица.  \r\n*** \r\nОт 11.00 часа в Щаба на ВМС командирът на Военноморските сили контраадмирал Митко Петев ще даде пресконференция за кампанията „Бъди войник“.  \r\n***  \r\nОт  19.00 часа в Клуб 7 ще се проведе среща с психотерапевта Адриан Аврамов на тема „Хейтърство“.  \r\n*** \r\nОт 10.30 часа до 12.00 часа в Конферентния център на Областна администрация Видин ще се проведе кръгла маса на тема \"Видин - мост за етнокултурно единение\", посветена на Международния ден на ромите.  \r\n*** \r\nОт 11.00 часа на терена между ж.к. „Сениче“ и квартал „Кулата“ ще бъде извършена церемония „Първа копка“ на завод за информационни кабели и електронни компоненти на немската компания MD ELEKTRONIK.  \r\n*** \r\nОт 09.00 часа в ОУ „Иван Вазов“ в рамките на  Маратон на четенето 2019 ще бъде представен  автора Ани Шани и нейните детски книги „Горски приказки“, „Посрещане на пролетта“ и „Приятели“. \r\n***  \r\nОт 11.00 часа ще бъде открита обновената сграда на първото килийно училище в Горна Оряховица, което се намира в двора на църквата \"Св. Георги\". \r\n***  \r\nОт 16.00 часа в Младежки дом Младежкият дом и Унгарският културен  институт „Балаши“ ще представят изложбата „Готови за приключение“ (автомобилно рали Будапеща-Константинопол, 1912 г.). \r\n*** \r\nОт 10.30 часа в Младежкия център в зала 3 ще се състои неформално обучение на тема „Исторически поглед към събитията, свързани с отбелязването на 8 април – Международния ден на ромите“.  \r\n*** \r\nОт 14.00 часа в зала „Добрич“ ще се състои пресконференция на доц. Сабин Леви. \r\n*** \r\nОт 14.30 часа на Паметника на Васил Левски ще бъдат поднесени цветя.  \r\n*** \r\nОт 16.00 часа в Народно читалище „Романо дром – 2002 г.“ ще се състои концерт на любителски състави читалището. \r\n*** \r\nОт 17.00 часа в Дом-паметник „Йордан Йовков“ ще бъдат наградени победителите от конкурс за историческо есе на тема „140 години от приемането на Търновската конституция“. \r\n*** \r\nОт 17.30 часа в Художествена галерия-Добрич ще бъде открита пътуваща юбилейна изложба на Българска асоциация на независимите художници и аниматори „Пройко Пройков“. \r\n*** \r\nОт 18.00 часа в Драматичния театър „Драгомир Асенов” ще започне концерт, посветен на Международния ден на ромите. \r\n*** \r\nОт 12.30 часа в пресклуба на БТА ще се състои пресконференция на Сдружение „Артилерия – генерал Владимир Вазов“.  \r\n*** \r\nОт 09.00 часа ще се проведе извънредна сесия на Общинския съвет за отчет на разходите на Фондация Пловдив 2019.   \r\n*** \r\nОт 09.00 часа, 2 зала, Окръжният съд ще гледа делото срещу бившия началник на Охранителна полиция на Трето РУ Стоян Павлов,обвинен в подкуп при телефонни измами. \r\n*** \r\nОт 10.00 часа, в 10 зала, Окръжният съд ще гледа делото срещу бившия управител на „Комплексен онкологичен център – Пловдив“ д-р Красимир Вальов. Той е обвинен за безстопанственост в особено големи размери при закупуването на компютърен томограф за центъра, определяйки прогнозна цена от 950 000 лв.  \r\n*** \r\nОт 10.30 ч., зала №1 на Апелативен съд Пловдив ще се гледа делото, образувано по протест на Окръжна прокуратура – Пазарджик и Министерството на финансите срещу решение на Окръжен съд – Пазарджик, с което адвокат Н. В. /51 г./ е признат за невинен по обвинение за укриване и неплащане на данъци в особено големи размери 909 812,43  лева.  \r\n*** \r\nОт 13.30ч., зала №1 на Апелативен съд ще се гледа делото срещу  С. П. /на 28г/ от Украйна, работещ като шофьор в Латвия, който на  28.05.2018 г., на автомагистрала „Тракия“, км.123, област Пловдив, при управляване на моторно превозно средство - товарен автомобил е причинил смъртта на И. М. и бременната му съпруга С. К., като деянието е извършено след употреба на наркотични вещества. Пловдивският окръжен съд го е осъдил на 9 години лишаване от свобода и го е лишил от право да управлява МПС за срок от 10 години.  \r\n*** \r\nОт 12.00 часа в залата на Женско дружество „Екатерина Каравелова” ще се състои кръгла маса по проект „Подобряване мобилността на работещи и безработни”. \r\n*** \r\nОт 09.30 часа до 16.30 часа в офиса на ПП ГЕРБ на ул. „Цар Освободител“ № 17 общинските съветници Тодор Начев и Керанка Стамова ще проведат приемни за граждани.  \r\n*** \r\nОт 16.00 часа до 18.00 часа в офиса на ПП ГЕРБ на бул. „България“ 14 общинските съветници Славка Каменова, Петър Мирчев и Ангел Безергянов ще проведат безплатни юридически консултации за граждани.  \r\n*** \r\nОт 11.00 часа в сградата на РЗИ – Стара Загора сдружение „Свят без граници“ ще връчи за пета поредна година своите награди „Без граници“. \r\n*** \r\nОт 14.00 часа в РБ „Захарий Княжески“ ще се състои Международен студентски театрален фестивал „Данаил Чирпански”  - „Актьорството като начин на общуване със света: как да останем себе си, докато се превръщаме в друг” - лекция Оксана Мисина. \r\n*** \r\nОт 17.00 часа в Драматичния театър ще се състои Международен студентски театрален фестивал „Данаил Чирпански”  - „Хора с куфари“ от Ханох Левин – НАТФИЗ „Кръстьо Сарафов, режисьор Мартин Каров. \r\n*** \r\nОт 20.00 часа в Кукления театър ще се състои Международен студентски театрален фестивал „Данаил Чирпански”  - „Убийство“ от Ханох Левил – университет на Тел Авив, режисьор Еалеал Семел. \r\n*** \r\nОт 09.30 часа в общинския офис на ПП ГЕРБ зам.-председателят на партията Цветан Цветанов ще разговаря с членове на структурата.  \r\n*** \r\nОт 11.00 часа зам.-председателят на ПП ГЕРБ Цветан Цветанов ще посети Музеен комплекс - град Смядово, където ще се срещне с граждани от общината, както и с членове и симпатизанти на партията. \r\n*** \r\nОт 17.30 часа в зала „Сава Доброплодни“ на Народно читалище „Добри Войников – 1856“ ще бъде представена книгата „Тъй рече Виктор“ на Маргарита Петкова.", "date": "2019.04.07", "title": "Предстоящи събития в страната за 8 април (Агенция „Фокус“)"}
{"url": "http://www.focus-news.net/news/2019/04/07/2643858/varna-intenziven-e-trafikat-na-teritoriyata-na-oblastta.html", "text": "Интензивен е трафикът на територията на Варна и областта, предаде репортер на  Радио „Фокус“ – Варна . Движението в участъка Неофит Рилски – Девня на автомагистрала „Хемус“, от км 389 до км 400, се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването и слизането от магистралата при пътен възел „Неофит Рилски“, като движението е пренасочено по път I-2 Варна – Шумен и обратно. До средата на април ремонтни дейности се извършват и по автомагистрала „Черно море“, в участъка от км 0 до км 8. Преминаването на автомобили там се осъществява двупосочно в платното в  посока Бургас. Движението по път I-9 в участъка Кранево – Варна при км 83 е ограничено за движение на МПС над 10 тона. Обходният маршрут е през Кичево – Оброчище. Движението по път III-2902 Панорама — Куманово при км 11 се осъществява с повишено внимание, а скоростта е ограничена до 30 км/ч поради неравности на асфалтовата настилка. Ограничението е в сила до края на май. \r\nБояна АТАНАСОВА", "date": "2019.04.07", "title": "Варна: Интензивен е трафикът на територията на областта"}
{"url": "http://www.focus-news.net/news/2019/04/07/2643859/vzglyad-borbata-mezhdu-sasht-i-sauditska-arabiya-mozhe-da-dovede-do-globalni-satreseniya.html", "text": "Ако САЩ приемат антикартелен закон срещу ОПЕК, тогава Саудитска Арабия ще откаже да използва щатския долар при продажбата на петрол. Защо САЩ са повече от всякога близо до одобряването на този закон, който е създаден преди двадесет години? И какви необратими последствия може да предизвика, коментира руският ежедневник   „Взгляд“ .  \r\nСаудитска Арабия заплашва да изостави долара, когато продава петрола си в отговор на приемането на закона NOPEC (No Oil Producing and Exporting Cartels Act), който дава право на американските съдилища да разглеждат антитръстовите искове срещу страните от ОПЕК в други страни, участващи в картели (срещу Русия включително). Това съобщиха от Reuters, позовавайки се на източници. \r\nВ отговор на NOPEC, Саудитска Арабия също така обмисля продажбата на активи на кралството в САЩ. Саудитска Арабия е инвестирала близо 1 трилион долара в САЩ и притежава американски държавни облигации на стойност около 160 млрд. долара. Рияд също може да откаже от обвързването с американския долар, който се търгува с фиксиран лихвен процент от 1986 г. насам. \r\nС какво е толкова страшен този антикартелен закон, че дори дългогодишен съюзник на САЩ е готов да започне процеса на дедоларизация? \r\nСтрува си да се каже, че този законопроект в една или друга форма е бил обсъждан в САЩ от почти 20 години. Но засега не е приеман. Източник от агенция Reuters заяви, че не смята, че законопроектът NOPEC ще бъде приет сега. Въпреки това, водещият експерт на Фондацията за национална енергийна сигурност, преподавател във Финансовия университет Игор Юшков, смята, че днес шансовете за приемане на такъв законопроект са най-високите през последните двадесет години. И не само защото Доналд Тръмп дойде на власт. \r\n„Дори и да го нямаше Тръмп, Съединените щати щяха да стигнат до този резултат. Няма никакво несъгласие относно приемането на такива закони. Охлаждането на отношенията с близкоизточните монархии започна при Барак Обама. През последната година от президентството му се състоя традиционната среща на американския президент с ръководителите на монархиите от Близкия изток, но самите монарси не дойдоха на тази среща с Обама, но изпратиха свои представители. Ще бъде още по-лошо. Защото САЩ все повече произвеждат и изнасят петрол сами ”, казва Игор Юшков. \r\nИмаше ясна взаимозависимост между Съединените щати и Саудитска Арабия и други производители от Близкия изток, тъй като те бяха склада за петрол за американците, основните доставчици на петрол. Затова Съединените щати им гарантираха защита и политическа лоялност, затваряйки очите си пред много неща в Близкия изток. Сега Съединените щати са станали много по-малко зависими от саудитското земно масло, тъй като сега го извличат сами. „Ако американците могат да се откажат изцяло от петрола от Близкия изток, това ще бъде огромен удар за близкоизточните монархии, от които американците няма да се нуждаят. Напротив, от гледна точка на САЩ, страните производителки на петрол се превръщат в заплаха, защото доставят ресурси на световните конкуренти на Съединените щати, например  Китай ”, твърди Юшков. \r\nСега изваждат законопроекта от шкафа, изтупват  го и след полирането го вземат. Те ще използват вътрешното търговско право като претекст за международни санкции ”, казва Игор Юшков. \r\n\"САЩ са движени от логиката на търговската конкуренция - необходимо е да се премахнат конкурентите от пазара, да се изчистят пазарите за себе си\", казва той. И за да се постигне целта, всички средства са добри. Съединените щати използват своето политическо и икономическо влияние в света, за да притиснат конкурентите си по всякакъв възможен начин, без да обръщат внимание на международните норми на СТО или нещо друго. \r\nСъединените щати вече са наложили тежки санкции на Иран, активно помагат на хаоса във Венецуела и наложиха целенасочени санкции срещу руски проекти, които трябваше да увеличат производството в Руската федерация. Така че, има санкции срещу офшорното производство, разработването на труднодостъпни резерви и има заплахи за руските шистови проекти (засега чуждестранни, но не са далеч  и санкции за местните шистови проекти). \r\n„Ако е лесно да се намери причина за санкции срещу Русия, Иран и Венецуела, то е по-трудно срещу саудитците и другите съюзници. Те търсеха лост за натиск, който можеше да се използва срещу ОПЕК. И както виждаме, и тук има причина за санкции ”, казва Юшков. \r\nОсвен това, според него, приемането на закона не означава, че Съединените щати веднага ще го приложат, те просто могат да го запазят като дамоклев меч над ОПЕК и други страни, да ги накарат да се конкурират помежду си, да показват по-голяма политическа лоялност към САЩ и да им пречат. \r\nАко действа антикартелният закон на САЩ, това ще доведе до сериозни последствия. Интересното е, че американският министър на енергетиката Рик Пери наскоро предупреди, че приемането на NOPEC би могло да стимулира безпрецедентно увеличение на цените на петрола. Това обаче изглежда доста странно, тъй като се очаква, че последствията ще бъдат директно противоположни. \r\n\"Ако американците започнат бързо да прилагат този закон и да сринат ОПЕК +, то това може да доведе до глобални сътресения\", казва Юшков. Ако САЩ заплашат с глоби и санкции членовете на ОПЕК +, ако производството на петрол продължи да бъде регулирано, тогава членовете ще започнат да напускат организацията под заплаха. „Тогава всеки производител на петрол веднага ще започне да произвежда максимума. Това веднага ще доведе до свръхпредлагане на пазара, ще има паника и доста значителен спад на цените, а не растеж. И колко дълго време светът ще остане с тези ниски цени не е ясно. Въпросът е кой ще напусне пазара първо?  Юлиян Марков", "date": "2019.04.07", "title": "„Взгляд“: Борбата между САЩ и Саудитска Арабия може да доведе до глобални сътресения"}
{"url": "http://www.focus-news.net/news/2019/04/07/2643843/tass-v-rezultat-na-boevete-kray-tripoli-sa-zaginali-poveche-ot-20-dushi.html", "text": "Най-малко 21 души са загинали, 27 са ранени във въоръжени сблъсъци в покрайнините на Триполи, столицата на Либия. Това съобщи в неделя Министерството на здравеопазването на признатото от международната общност правителство на Националното съгласие (ПНС), предава  TACC . \r\n\"Според информацията, получена от централния оперативен щаб към Министерството на здравеопазването на ПНС, в момента броят на жертвите е достигнал 21 души, броят на ранените е 27\", се казва в изявление на ведомството \r\nПо-рано новинарският портал Afrigate News съобщи за седем загинали и 55 ранени. \r\nНа 4 април фелдмаршал Халифа Хафтар, командир на Либийската национална армия (ЛНА), обяви началото на офанзива срещу Триполи и понастоящем нахлува главно от юг.Премиерът на ПНС Фаез Сарадж нареди на всички верни военни части да бъдат в пълна готовност и при необходимост да използват сила. \r\nОфициалния представител на ЛНА, Ахмед ал-Мисмари съобщи за смъртта на 14 членове на групировката в сблъсъци в близост до столицата.  Юлиян Марков", "date": "2019.04.07", "title": "ТАСС: В резултат на боевете край Триполи са загинали повече от 20 души"}
{"url": "http://www.focus-news.net/news/2019/04/07/2643845/afp-oon-prizova-za-speshno-primirie-za-evakuirane-na-ranenite-i-tsivilnite-v-libiya.html", "text": "ООН призова \"неотложно\" в неделя за двучасово примирие в южните покрайнини на Триполи, за да се евакуират ранените и цивилните лица, докато ЛНА на Халифа Хафтар напредват към столицата, предава  AFP . \r\nMисията на ООН в Либия призова всички въоръжени страни в района на Вади Раби, Ал Кайек, Гаср Бен Гачир и Ал-Азизия да спазват хуманитарно примирие - между 14: 00 и 16:00 часа гринуичко време (15:00 и 17:00 часа българско време), за да осигурят евакуацията на ранени и цивилни от спасителните екипи и либийския Червен полумесец.  Юлиян Марков", "date": "2019.04.07", "title": "AFP: ООН призова за спешно примирие за евакуиране на  ранените и цивилните в Либия"}
{"url": "http://www.focus-news.net/news/2019/04/07/2643857/predstoyashti-mezhdunarodni-sabitiya-za-8-april-agentsiya-fokus.html", "text": "***  Среща на Владимир Путин с турския президент Реджеп Тайип Ердоган \r\n***  Матео Салвини се среща с представители на европейските националистически партии и движения \r\n***  Пленарно заседание на Парламентарната асамблея на Съвета на Европа \r\n***  Мишел Барние ще проведе разговори за Брекзит \r\n***  Консервативната Народна Партия ще обяви програмата си преди парламентарните избори \r\n***  Регионална среща за миграцията от Венецуела", "date": "2019.04.07", "title": "Предстоящи международни събития за 8 април (Агенция \"Фокус\")"}
{"url": "http://www.focus-news.net/news/2019/04/07/2643839/strana-ukrayna-v-sasht-ne-ochakvaha-probiva-na-vladimir-zelenski.html", "text": "В САЩ не очакваха пробива на Владимир Зеленски, пише украинското издание  “Страна“ . \r\nСлед първата победа на Зеленски във Вашингтон се е наложило известно преосмисляне на ситуацията, пише изданието. \r\nФакт е, подобен пробив на „слугите на  народа“ не беше очакван в САЩ. И това беше шок за американците. Което бе усилено от факта, че те просто не знаят какво да очакват от Зеленски. Въпреки опитите на последния да сформира екип от хора, разбираеми за Запада (еврооптимисти като Сергей Лещенко, реформатори, чужденци), отношението към него във Вашингтон е много подозрително,заради  връзките на Зеленски  с Коломойски и слуховете, че той може да влезе в преки преговори с Путин, за да търси решение на проблема с Донбас. \r\nПоследното за „ястребите“ от американското правителство, които ще продължат да усилват конфронтацията с Русия (в която Украйна играе важна роля), е категорично неприемливо. Тези съмнения умело се подгряват от Петро Порошенко. \r\n\"Вашингтон се опитва да внедри идеята, че победата на Зеленски е поражението на САЩ и геополитическата\" загуба на лице \"за Америка. Както, погледнете - дори в Украйна, техният човек (Порошенко) е победен а е победил неясно кой, свързан с Коломойски и вероятно с Путин. Такива разговори получават отклик сред вашингтонските ястреби, които казват, че трябва да се предостави спешна помощ на Петро Порошенко. Например, да се изпратят военни кораби в Крим ”, каза източник в лобистките среди във Вашингтон. \r\nИ наистина, неотдавна НАТО направи изявление, че корабите на Алианса могат да придружават украинските кораби през Керченския проток. \r\n\"Работим по пакет от мерки, които планираме да представим на външните министри. Тези мерки предвиждат засилено наблюдение, по-специално по въздух, докато повече кораби от страните от НАТО ще влязат в Черно море, за да гарантират безопасното преминаване на кораби през Керченския пролив до Азовско море\" , заяви представителя на САЩ към НАТО Кей Бейли Хътчисън на 3 април. \r\nОт друга страна, не всички в Щатите споделят тезата за необходимостта да се спаси \"кучият му син\" Порошенко. \r\nСпоред източника самият Доналд Тръмп е категорично срещу резки действия в украинската посока. И той, и част от обкръжението му, не вижда голяма трагедия в разгрома на сегашния президент и в идването на власт на Зеленски. \r\nТова може да бъде повлияно от мартенската присъда на Пол Манафорт, бившия шеф на предизборния щаб на Тръмп, за когото украинският елит изпрати компрометиращ материал в средата на американска кампания. И удари тогавашния кандидат Доналд Тръмп. \r\nСъдейки по последните му публикации в социалната мрежа „Туитър“, домакинът на Белия дом не е забравил и не е простил. \r\nРязко негативно към Порошенко се отнасят и кръгове, свързани с милиардера Джордж Сорос,. През последните години контролираните от него медии компрометират президента и хората около него. А украинските „пилета на Сорос” активно влизат в обкръжението на  „слугата на народа”. \r\nЛипсата на време може да усложни операцията \"спасяване на Порошенко\". Ако част от американският истаблишмънт може да прокара официалната подкрепа на Порошенко, това  не означава, че ситуацията може да бъде обърната. \r\nЗеленски получи твърде много доверие в избирателите и спечели в повечето региони. Малко вероятно е дори американците да успеят да нарушат тази тенденция за повече от две седмици. Нов инцидент в Керченския проток едва ли ще може да промени ситуацията - обществото съвсем ясно би възприел новия скандал като провокацията на Порошенко, за да остане на власт. А това може да създаде обратен ефект и да намали още повече подкрепата му. \r\nИ точно в този случай Съединените щати ще „загубят лице\" и ще понесат геополитическо унижение. \r\nОт друга страна, едно ново влошаване с Русия може, ако не остави Порошенко на власт, поне сериозно да стесни размаха на Зеленски след възможната му победа. Просто не би му оставило избор за конфронтация с Москва. \r\nВъпреки това, да говорим за 100% изпълнимост на този сценарий не е възможно. На първо място - заради позицията на Тръмп. А също и поради факта, че втори път ще бъде по-трудно да се провокира Русия да предприеме драстични действия в Керченския проток.  Юлиян Марков", "date": "2019.04.07", "title": "Страна (Украйна): В САЩ не очакваха пробива на Владимир Зеленски"}
{"url": "http://www.focus-news.net/news/2019/04/07/2643863/blagoevgrad-povishena-e-opasnost-ot-padashti-kamani-v-kresnenskoto-defile-i-v-rayona-na-prohoda-predel.html", "text": "Повишена е опасност от падащи камъни в Кресненското дефиле и в района на прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти в Благоевградска област. Не са получавани сигнали и за паднали камъни, които да са затруднявали трафика по републиканската пътна мрежа. Пътните настилки са сухи. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да шофират внимателно и да спазват правилата за движение. \r\nЗасилен е потокът от автомобили по изходните и входните връзки в областния град. Пътните настилки са сухи, а видимостта е добра. До този момент няма регистрирани тежки пътни инциденти в Благоевград. Градският транспорт се движи по разписание.  \r\nДенис НИКИФОРОВ", "date": "2019.04.07", "title": "Благоевград: Повишена е опасност от падащи камъни в Кресненското дефиле и в района на прохода Предел"}
{"url": "http://www.focus-news.net/news/2019/04/07/2643865/daniela-kranteva-obshtina-gotse-delchev-ulitsa-tundzha-v-grada-stava-ednoposochna-do-kraya-na-uchebnata-godina.html", "text": "Улица „Тунджа“ в Гоце Делчев вече е еднопосочна. Това съобщи за  Радио „Фокус“-Пирин  Даниела Крантева, експерт по връзки с обществеността в Община Гоце Делчев. Тя уточни, че улицата се намира до Трето основно училище (ОУ) „Братя Миладинови“. По думите й ограничението се въвежда временно, до края на учебната година, като основната причина за това е да се осигури нормално придвижване на превозните средства до и от училището. Крантева допълни, че част от учениците от Второ основно училище, което е в ремонт, провеждат своите занимания в (ОУ) „Братя Миладинови“, поради което е увеличен потокът на автомобили в района, особено в сутрешните часове. \r\nНатали СТЕФАНОВА", "date": "2019.04.07", "title": "Даниела Крантева, Община Гоце Делчев: Улица „Тунджа“ в града става еднопосочна до края на учебната година"}
{"url": "http://www.focus-news.net/news/2019/04/07/2643851/anadolu-agency-boeve-se-vodyat-v-predgradiyata-na-tripoli.html", "text": "Тежки сблъсъци избухнаха в неделя между силите, базирани в Източна Либия и правителствените войски в покрайнините на либийската столица Триполи, предава  Anadolu Agency . \r\nВ южната и централната част на Триполи се чува стрелба между силите начело с командващия Халифа Хафтар - който според сведенията се опитва да поеме контрола над столицата - и силите, които са лоялни към подкрепяното от ООН правителство по националното съгласие(ПНС), според кореспондент на Анадолската агенция.  \r\nМестните медии съобщават за сблъсъци и в околностите на нефункциониращото  международно летище Триполи, което е било завзето от силите на Хафтар. \r\nВ четвъртък Хафтар започна военна кампания за завземане на Триполи от силите на ПНС. \r\nЛибия остава обзета от сътресения от 2011 г., когато подкрепеното от НАТО въстание доведе до свалянето и смъртта на президента Муамар Кадафи след четири десетилетия на власт. \r\nОттогава явните политически разделения на страната са довели до два съперничещи си центъра  на власт: един в източния град Ал-Байда, свързан с Хафтар, и друг в Триполи.  Юлиян Марков", "date": "2019.04.07", "title": "Anadolu Agency: Боеве се водят в предградията на Триполи"}
{"url": "http://www.focus-news.net/news/2019/04/07/2643860/kardzhali-trafikat-na-gkpp-makaza-na-vhod-v-stranata-i-prez-ednoimenniya-prohod-e-intenziven-obrazuvat-se-golemi-koloni-ot-avtomobili.html", "text": "Трафикът на ГКПП „Маказа“ на границата с Гърция на вход в страната и през едноименния проход е интензивен, образуват се големи колони от автомобили, предаде кореспондент на  Радио „Фокус“  от Кърджали. Движението е постоянно натоварено през целия уикенд, откакто започна затоплянето на времето. Туристи от България и Румъния чакат с часове тази вечер на контролно-пропусквателния пункт, за да могат да се върнат от Гърция след двата почивни дни. В петък вечерта потокът от автомобили бе концентриран в посока към Гърция. Екипите на пункта от българска и от гръцка страна не могат да смогнат на наплива от коли в двете посоки.  \r\nГръцки граждани пазаруват в почивните дни сериозни количества стоки в големите супермаркети в Кърджали. Най-предпочитаните стоки са пакетирано кафе, цигари, алкохол и други евтини за тях продукти. Посещават и големите бензиностанции на изходите и входовете на града, където горивата са значително по-евтини, отколкото в Гърция. Има интерес и към по-различни стоки като например малки кученца от развъдници, които тук са в пъти по-евтини, отколкото в Гърция и за които са задължителни сертификатите и здравните паспорти за чипове и ваксинации.  \r\nБългарите и румънците пък се радват на приятното време и релаксиране в уютните гръцки таверни, кафета и ресторантчета около морския бряг.  \r\nПроблемът със струпването на автомобили на границата, обаче, все още не е решен. От няколко години през пролетта, лятото и есента трафикът към ГКПП „Маказа“ е тройно по-интензивен спрямо зимните месеци. Областната администрация в лицето на областния управител Никола Чанев е била уведомена и ще съдейства за решаване на проблема с граничния пропусквателен пункт от българска страна. Следващата седмица той възнамерява да сезира министерствата на вътрешните и на външните работи за ситуацията около ГКПП „Маказа“ и да търси връзка с отговорните институции и от гръцка страна. \r\nДарина ДЕЕНИЧИНА", "date": "2019.04.07", "title": "Кърджали: Трафикът на ГКПП „Маказа“ на вход в страната и през едноименния проход е интензивен, образуват се големи колони от автомобили"}
{"url": "http://www.focus-news.net/news/2019/04/07/2643867/ria-novosti-zhan-klod-yunker-e-protiv-razdelenieto-v-es-na-zapadna-i-iztochna-evropa.html", "text": "Председателят на Европейската комисия Жан-Клод Юнкер се изказа против геополитическото разделение на Европейския съюз на Западна и Източна Европа по радио Euronetplus, цитирано от  РИА Новосрти \r\n\"Работя, за да сложа край на това опасно, от моя гледна точка, разделение на Европа на Западна и Източна. Европа не се състои от два блока. Европа трябва да диша с двата дроба. Но е необходимо белите дробове да искат да дишат заедно\", каза Юнкер. \r\nПредседателят на ЕК изрази съжаление, че източноевропейските членове на Европейския съюз по някои въпроси заемат позиция, различна от западноевропейските държави, които са в основата на общността. \r\nПрез септември 2018 г. Юнкер предложи в областта на общата външна политика и сигурността, да взема решение с квалифицирано мнозинство. В това отношение Европейската комисия призова лидерите на ЕС да се споразумеят на срещата на върха в Сибиу на 9 май 2019 г., разширявайки обхвата на гласуването с квалифицирано мнозинство по отношение на общата външна политика и политика на сигурността\". \r\nСега решенията на Европейския съвет и Съвета на ЕС за външната политика се вземат с консенсус: при липсата на единодушно мнение на държавите-членки на ЕС, решенията могат да бъдат блокирани. Квалифицираното мнозинство се определя като: най-малко 55% от членовете на ЕС, в които е съсредоточено поне 65% от населението на държавите от общността. \r\nМеждувременно ръководителят на дипломацията на ЕС Федерика Могерини каза по-рано, че не вижда нужда да се откаже от принципа на единодушие, когато Съветът приема решения относно външната политика и отбраната в полза на гласуване с квалифицирано мнозинство. Тя отбеляза, че според нейния опит не възникват проблеми с единодушие при приемането на решения. Тя обаче призна, че подобен проблем може да се появи в бъдеще.  Юлиян Марков", "date": "2019.04.07", "title": "РИА Новости: Жан-Клод Юнкер е против разделението в ЕС на Западна и Източна Европа"}
{"url": "http://www.focus-news.net/news/2019/04/07/2643868/nimh-utre-shte-zapochnat-valezhi-koito-do-vecherta-shte-obhvanat-pochti-tsyalata-strana-i-shte-prodalzhat-i-prez-noshtta-sreshtu-vtornik.html", "text": "През нощта над по-голямата част от страната облачността ще бъде значителна и на места в Източна България ще има превалявания. Минимални температури между 5° и 10°. Това съобщи за  Агенция „Фокус“  Христо Христов, дежурен синоптик в  Националния институт по метеорология и хидрология  (НИМХ). Утре след временно разкъсване и намаление на облачността от югозапад тя ще започне отново да се увеличава. Ще започнат и валежи, които до вечерта ще обхванат почти цялата страна и ще продължат и през нощта срещу вторник. На места, главно в Южна България, те ще са интензивни и придружени с гръмотевици. Ще духа до умерен вятър от изток-югоизток. Максимални температури - между 15° и 20°. \r\nНад Черноморието в сутрешните часове все още ще има превалявания, но те ще спрат, а облачността временно ще се разкъса. Вечерта облачността отново ще се увеличи и през нощта срещу вторник по южното крайбрежие ще има валежи. Ще духа до умерен изток-югоизточен вятър. Максималните температури ще бъдат между 12° и 15°. Температурата на морската вода е 9-11°. Вълнението на морето ще бъде 2-3 бала. \r\nНад планините ще бъде облачно с валежи, на места и с гръмотевици. Над 2000 метра валежите ще са от сняг. Ще духа умерен южен вятър. Максимална температура на 1200 метра около 9°, на 2000 метра 3-4°. \r\nАтмосферното налягане ще бъде по-ниско от средното за месеца. През деня ще продължи да се понижава. \r\nВъв вторник ще бъде предимно облачно и на много места ще има краткотрайни, в отделни райони интензивни валежи с гръмотевици. Ще духа умерен вятър от изток. Преобладаващите минимални температури ще бъдат между 5° и 10°, а максималните – между 13° и 18°. В сряда облачността ще се разкъса, но на места, главно в следобедните часове, все още ще има краткотрайни превалявания с гръмотевици. Дневните температури ще се повишат с 3-4 градуса. В четвъртък ще преобладава слънчево време. По-значителни временни увеличения на облачността ще има след обяд над източните и планинските райони, където на отделни места ще превали краткотраен дъжд. Вятърът ще се ориентира от юг-югозапад и повишението на температурите ще продължи.", "date": "2019.04.07", "title": "НИМХ: Утре ще започнат валежи, които до вечерта ще обхванат почти цялата страна и ще продължат и през нощта срещу вторник"}
{"url": "http://www.focus-news.net/news/2019/04/07/2643870/sport-evertan-iznenada-arsenal-s-10.html", "text": "Евертън прекъсна негативната си серия от четири загуби срещу Арсенал и поднесе една от изненадите на 33-ия кръг от английската Висша лига с минимален домакински успех – 1:0. \r\nТака „карамелите“ се поздравиха с трети последователен успех на нула за първенство, а и спряха същата поредица, но във всички турнири, на гостите от Лондон. \r\nС две точки по-малко от столичните тимове, победени през последния месец от Евертън, има Манчестър Юнайтед, който е следващият съперник на „карамелите“.", "date": "2019.04.07", "title": "Спорт: Евертън изненада Арсенал с 1:0"}
{"url": "http://www.focus-news.net/news/2019/04/07/2643862/tsvetan-tsvetanov-gerb-dumite-na-yordanka-fandakova-sa-izvadeni-ot-konteksta-mozhe-bi-za-da-se-tarsi-intriga-s-neya-sme-v-otlichni-otnosheniya-i-mezhdu-nas-sashtestvuva-golyamo-doverie.html", "text": "Думите на Йорданка Фандъкова са извадени от контекста, може би за да се търси интрига – с нея сме в отлични отношения и между нас съществува голямо доверие. Това коментира пред журналисти в с. Зърнево зам.-председателят на ПП ГЕРБ Цветан Цветанов по повод днешното интервю на кмета на София и зам.-председател на ГЕРБ Йорданка Фандъкова, че не би постъпила като Цветанов, а би напуснала всички управленски позиции. Това става ясно от прессъобщение, изпратено от пресцентъра на  ПП ГЕРБ . \r\nЦветан Цветанов обясни, че думите ѝ са извадени от контекста може би с цел да се търси някаква интрига. „С Йорданка Фандъкова сме в отлични отношения и между нас съществува голямо доверие“, категоричен бе Цветанов. По думите му неговата оставка е била доказателство за високия политически и морален стандарт, който съществува в ГЕРБ. „Ние сме много по-различни от всички останали. Затова нека преди да ни оценяват – политическите ни опоненти да видят себе си. Дори в момента има няколко народни представители от БСП с повдигнати обвинения, които освен, че не напускат постовете си – вършат активна партийна работа. При ГЕРБ има стандарт и това е силата ни“, подчерта зам.-председателят на ГЕРБ.", "date": "2019.04.07", "title": "Цветан Цветанов, ГЕРБ: Думите на Йорданка Фандъкова са извадени от контекста, може би за да се търси интрига – с нея сме в отлични отношения и между нас съществува голямо доверие"}
{"url": "http://www.focus-news.net/news/2019/04/07/2643872/afp-partiyata-na-redzhep-tayip-erdogan-shte-iska-palno-povtorno-prebroyavane-na-glasovete-v-istanbul.html", "text": "Партията на турския президент Реджеп Тайип Ердоган заяви в неделя, че изисква повторно преброяване на всички бюлетини, подадени в Истанбул, икономическата столица на страната, по време на изборите за кмет на миналата седмица, след като опозиционният кандидат спечели с минимална разлика, предава  AFP . \r\nЗаместник-председателят на Партията на справедливостта и развитието (ПСР) Али Ихсан Явуз направи искането за преизчисляване, надхвърлящо вече провежданото. \r\nПСР спечели най-много гласове в национален мащаб на изборите миналата неделя, но резултатите показаха, че управляващата партия загуби Анкара и също така бе победена в Истанбул в един от най-тежките им неуспехи след десетилетие и половина във властта. \r\n\"Днес ще представим случая си в провинциалния клон на Върховния изборен съвет, за да се преброят всички гласове от всички (истанбулски) райони\", заяви вицепрезидентът на ПСР Али Ихсан Явуз. \r\nИзбирателните власти вече провеждат повторно преброяване в десетки области в Анкара и Истанбул, където показателите показват, че опозиционният кандидат  Екрем Имамоглу просто победил на ръба бившия премиери кандидат за кмет от ПСР Бинали Йълдъръм.  Юлиян Марков", "date": "2019.04.07", "title": "AFP: Партията на Реджеп Тайип Ердоган ще иска пълно повторно преброяване на гласовете в Истанбул"}
{"url": "http://www.focus-news.net/news/2019/04/07/2643864/tsvetan-tsvetanov-v-s-zarnevo-sloganat-na-gerb-za-evropeyskite-izbori-e-izpalnen-s-rezultati-i-sadarzhanie.html", "text": "По традиция предизборните слогани на ГЕРБ са изпълнени със съдържание и техният избор не е случаен. Никога не сме гледали на какви слогани са залагали други политически сили през годините, интересували сме се само от това да гарантираме приемственост между основните предизборни послания на партията. В нашият слоган „Европа ни чува“ има заложени много резултати – за европейската перспектива на Западните Балкани, за охраната на границата на ЕС, за диалога между ЕС и Турция и за всички досиета, които успяхме да затворим по време на европредседателството. Всичко това ни дава основание да смятаме, че наистина Европа ни чува. Това заяви пред журналисти в тервелското село Зърнево (област Добрич) зам.-председателят на ГЕРБ Цветан Цветанов, съобщиха от пресцентъра на  партията . \r\nВъв връзка с предстоящите европейски и местни избори Цветанов отново съобщи, че след евровота ще бъде направен щателен анализ на изборните резултати, като в подбора на кандидати за кметове и общински съветници ще се взима под внимание тяхната активност и обществено одобрение по време на европейските избори. Зам.-председателят на ГЕРБ също така анонсира, че кандидатът за кмет на Добрич ще бъде партиен член, но все още е рано да се говори за име, тъй като номинационните събрания не са стартирали. \r\nЦветан Цветанов коментира, че многото желаещи да се присъединят към ГЕРБ граждани, включително и в с. Зърнево, са доказателство, че партията върши своята работа добре и печели общественото доверие.", "date": "2019.04.07", "title": "Цветан Цветанов в с. Зърнево: Слоганът на ГЕРБ за европейските избори е изпълнен с резултати и съдържание"}
{"url": "http://www.focus-news.net/news/2019/04/07/2643889/dobrich-zamestnik-predsedatelyat-na-gerb-tsvetan-tsvetanov-se-sreshtna-s-oblastnoto-rakovodstvo-na-partiyata.html", "text": "Заместник-председателят на ГЕРБ Цветан Цветанов проведе в с. Зърнево (община Тервел, област Добрич) среща с областното ръководство на партията в област Добрич. На нея присъстваха общинските ръководители на структурите на ГЕРБ в областта, както и народните представители Пламен Манушев и Даниела Димитрова. Всички те изразиха изключително силната си подкрепа за това, което прави правителството и за политиките, реализирани от ГЕРБ. Това съобщиха от пресцентъра на партията. \r\nДискутирано беше и предстоящо посещение на Цветан Цветанов в Добрич, за да бъде обсъдена подготовката и организацията за изборите. Това ще се случи преди Великденските празници и ще включва срещи по места, на които ще се обсъждат актуалните теми както за европейските, така и за местните избори. \r\nЦветанов заяви, че победа на ГЕРБ на европейския вот ще даде силен тласък на партията в подготовката й за местните избори. Зам.-председателят на партията бе категоричен, че изборът на кандидати на ГЕРБ за кметове и общински съветници ще се прави на базата на тяхната активност и обществено доверие по време на европейските избори. \r\nПо-късно кметът на село Зърнево Гюлай Бекир запозна Цветан Цветанов с хода на изпълнение на проекта за рехабилитация на участъци от водопроводната мрежа. По него се изгражда нова водопроводна инфраструктура и предстои пълно преасфалтиране на двете най-дълги улици в селото – улица „Втора“ и улица „Трета“. Общата дължина на новия водопровод е 3500 метра. Общо 223 имота ще бъдат присъединени към обновеното трасе посредством нови сградни отклонения. Площта на новите асфалтови настилки ще бъде 19 200 кв. м. Общата стойност на инвестицията за с. Зърнево е  2  175 000 лв., като средствата по проекта са по Програмата за развитие на селските райони (ПРСР).", "date": "2019.04.07", "title": "Добрич: Заместник-председателят на ГЕРБ Цветан Цветанов се срещна с областното ръководство на партията"}
{"url": "http://www.focus-news.net/news/2019/04/07/2643890/vanya-grozdanova-mestna-komisiya-za-borba-s-protivoobshtestvenite-proyavi-na-maloletni-i-nepalnoletni-petrich-s-vseki-sluchay-na-protivoobshtestvena-proyava-se-raboti-individualno.html", "text": "С всеки случай на противообществена проява се работи индивидуално. Това каза за  Радио „Фокус“-Пирин  Ваня Грозданова, секретар на Местната комисия за борба с противообществените прояви на малолетни и непълнолетни в Петрич. По думите й, когато се налага работа с обществен възпитател, това е най-добрата мярка, тъй като той изпълнява ролята на пътеводител, когато родителите не могат да се справят с проблемите на децата си или усещат някакъв недостиг. Грозданова подчерта, че общественият възпитател подпомага самото семейство, помага на детето, като го насочва, напътства и му дава необходимите съвети. Тя добави, че същото се прави и от психолога, който е назначен към Местната комисия. Секретарят на Местната комисия каза още, че към звеното обществените възпитатели са 6, тя е секретар, а също така има и членове на комисията. \r\nЕкспертът отбеляза също, че са много редки случаите, когато след провинение едно дете има и други противообществени прояви, след като е работено с него. Тя посочи, че за момента от комисията имат само един случай с дете, което рецидив в противообществените прояви. По думите й в комисията имат успеваемост в самата работа с децата. Според Ваня Грозданова дори и само 3 или 5 деца „да се вкарат в правия път“, това е наистина нещо голямо, което не е за подценяване. „Може да се каже, че в началото е трудно, но не чак толкова. Когато имаме предразполагане на самото дете, защото ние си имаме подходи за това, и самото дете само казва как е била извършена самата проява, какви са причините, както го е подтикнало. С всяко дете се работи индивидуално“, коментира секретарят.  \r\nВаня Грозданова отбеляза, че заедно с педагогическите съветници и психолозите към училищата организират различни инициативи. Тя уточни, че през миналата седмица са отбелязали Деня на търпението, като Първо основно училище „Кочо Мавродиев“ са организирали среща с кмета на Общината Димитър Бръчков, за да се покаже търпимостта на децата едно към друго, как да се отнасят един с друг и да избягват агресията. По думите й преди 2-3 седмици са имали и друга инициатива с големите ученици от ПГИТ „Проф. д-р Асен Златаров“ за неносенето на лични карти и шофирането без книжка. \r\nНатали СТЕФАНОВА", "date": "2019.04.07", "title": "Ваня Грозданова, Местна комисия за борба с противообществените прояви на малолетни и непълнолетни-Петрич: С всеки случай на противообществена проява се работи индивидуално"}
{"url": "http://www.focus-news.net/news/2019/04/07/2643888/the-new-york-times-dokato-izrael-chertae-badeshteto-izborite-stavat-vse-po-tsvetni-i-se-palnyat-s-vse-poveche-haos.html", "text": "Предстоящите във вторник избори в Израел като че ли са всичко за премиера Бенджамин Нетаняху – могат да му позволят да продължи или ще го изхвърлят от сцената, коментира в неделното си издание  The New York Times . И все пак, ако те бяха референдум за дейността му, той би бил щастлив, защото можеше и да запази позицията и репутацията си.  \r\nМакар че като време, което е прекарал в премиерското кресло, Нетаняху е съвсем близо до Давид Бен Гурион, най-дългогодишният израелски министър-председател, край него в момента се появяват нови и нови врагове. Той се изправи пред неочакваното предизвикателство, отправено му от Бени Ганц, бившият шеф на армията и войник по професия, който постави знак върху имиджа му, като го обяви за „Г-н Сигурност“ за Израел.   \r\nГлавният прокурор искаше да го привлече под отговорност заради корупция. Той го обвини, че изгодно търгува привилегии  за позитивни новини в медиите. Той го обвини, че изгодно търгува държавни привилегии за позитивни новини.  Набъбна нов скандал. Разкри, че тайно е продал на Египет подводници, снабдени с най-модерни технологии, а след това излъга за сделката. Дори и от средите на неговите десни привърженици и поддръжници  започна да се надига  все повече гняв заради егоцентризма му. \r\nИ все пак, ако изборите във вторник бяха референдум за свършеното от г-н Нетаняху, той щеше с усмивка да натрупа нови точки за името си.   \r\nТой започна политиката на активни контакти с мюсюлманските държави в Африка, по-сговорчиво и дружелюбно влезе в отношения с арабските лидери, сближи се със съюзници от Източна Европа и изгради търговски връзки с Латинска Америка и Азия. Успя да „сложи в джоба си“ признаването от президента Тръмп на Йерусалим за столица на Израел, а само преди две седмици – и на израелския суверенитет над Голанските възвишения.  \r\nВ четвъртък капитализира и разбирателството, което постигна и с президента Владимир Путин – Русия помогна да се пренесат у дома останките на израелски войник, убит в Ливан преди 37 години.   \r\nБени Ганц обаче предлага на избирателите да се фокусират по-скоро върху корупцията, нарцисизма и арогантността, които опетняват постиженията на Нетаняху. Политиката на сегашния премиер на разделение въздейства силно — той умее да противопоставя леви на десни, евреи на араби, религиозното срещу светското, работническата класа срещу богатите, периферните градове срещу Тел Авив, онези, чиито предци избягаха от арабските земи, срещу онези, чиито деди станаха пионери в кибуците.  \r\nНа тази политика Ганц противопоставя свое послание. А то е: съединение и обединение, за да се изцелят раните, като се постави „Израел над всичко“.    Ивелина Ватова", "date": "2019.04.07", "title": "The New York Times: Докато Израел чертае бъдещето, изборите стават все по-цветни и се пълнят с все повече хаос"}
{"url": "http://www.focus-news.net/news/2019/04/07/2643866/tsik-registrira-pp-gerb-za-uchastie-v-izborite-za-chlenove-na-evropeyskiya-parlament-na-26-may.html", "text": "С решение No 88-ЕП от 07.04.2019 г. Централната избирателна комисия регистрира ПП ГЕРБ за участие в предстоящите на 26 май тази година избори за членове на Европейския парламент. Това съобщиха от пресцентъра на  партията . Както председателят на Националния предизборен щаб на ГЕРБ и зам.-председател на партията Цветан Цветанов съобщи – само за ден и половина ПП ГЕРБ събра 47 200 подписа, но в ЦИК бяха депозирани 9 999, колкото са необходими по закон. Всички документи на ПП ГЕРБ за регистрация в европейските избори бяха приети без забележка от състава на Комисията. \r\nОт партията припомнят, че този петък по традиция ПП ГЕРБ се е регистрирала първа за евровота. Това стана възможно след като в продължение на близо седмица младежите от ГЕРБ даваха денонощни дежурства пред входа на ЦИК, за да гарантират, че партията ще се регистрира пред всички останали и дългогодишната традиция ще бъде спазена.", "date": "2019.04.07", "title": "ЦИК регистрира ПП ГЕРБ за участие в изборите за членове на Европейския парламент на 26 май"}
{"url": "http://www.focus-news.net/news/2019/04/07/2643861/tass-razporediha-arest-za-halifa-haftar.html", "text": "Правителството на Националното съгласие  (ПНС) на Либия на премиера  Фаез Сарадж, поиска арестуването на фелдмаршал Халифа Хафтар, командир на Либийската национална армия (ЛНА). Това съобщи в неделя в телевизионния канал Al-Arabiya, цитиран от  TACC . \r\nСпоред телевизионния канал, Сарадж на среща с военния прокурор на страната e поискал да се  издаде заповед за ареста на Хафтар. \r\nПо-рано ръководителят на правителството в Триполи обвини командира на ЛНА в предателство и опит за преврат. Той каза още, че всички участници в атаката срещу столицата, включително Хафтар, ще бъдат съдени от либийските и международните съдилища. \r\nВ момента в Либия има две правителства: на министър-председателят на ПНС Фаез Сарадж в Триполи, признато от международната общност и временния кабинет на министрите на Абдула Абдуррахман ал-Тани, действащ в източната част на страната заедно с избран парламент и подкрепен от ЛНА.  Юлиян Марков", "date": "2019.04.07", "title": "ТАСС: Разпоредиха арест за Халифа Хафтар"}
{"url": "http://www.focus-news.net/news/2019/04/07/2643895/veselina-spasova-parvo-balgarsko-chitalishte-elenka-i-kiril-avramovi-svishtov-bibliotekata-pri-chitalishteto-raboti-aktivno-s-vsichki-obrazovatelni-institutsii-v-grada.html", "text": "Библиотеката при Първото българско народно читалище в Свищов „Еленка и Кирил Аврамови“ работи активно с всички образователни институции в града. Тя се посещава както от най-малките деца, така и от по-големи ученици и студенти. Това каза за  Радио „Фокус“ – Велико Търново  библиотекарят в читалището Веселина Спасова. Тя коментира , че библиотеката е известна в Свищов и няма нужда от нови методи за привличане на читатели.  \r\n„Съгласете се, че първото читалище в България и библиотеката към него се ползват с определен интерес. Към нас има доста сериозни изисквания, които ние се стремим да задоволим. Читалището участва в много съвместни мероприятия с всички образователни институции в града. Включва се и във всички национални програми, които Министерство на образованието разкрива“, коментира още Спасова. Тя уточни, че това е основният начин, по който читалището „печели“ децата. Служителите често посещават и детските градини в града, за да се запознават с малчуганите и „да ги канят на гости“. \r\nЛуиза ТРАНЧЕВА", "date": "2019.04.07", "title": "Веселина Спасова, Първо българско читалище „Еленка и Кирил Аврамови“ – Свищов: Библиотеката при читалището работи активно с всички образователни институции в града"}
{"url": "http://www.focus-news.net/news/2019/04/07/2643893/pazardzhik-108-domakinstva-ot-oblastta-sa-vklyucheni-v-statistichesko-nablyudenie-na-byudzhetite-v-novi-domakinstva.html", "text": "Националният статистически институт провежда наблюдение на домакинските бюджети в нови домакинства, в което са включени 108 домакинства от област Пазарджик, съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик. Тя обясни, че изследването е ежегодно и е включено в Националната статистическа програма за 2019 година. В него ще вземат участие 3 060 домакинства от цялата страна, избрани на случаен принцип, които са разделени в три подизвадки от по 1 020 домакинства. В периода април – юни 2019 г. домакинствата от всяка подизвадка се включват последователно в Наблюдението на домакинските бюджети. Всяко домакинство участва в изследването четири пъти в рамките на дванадесет месеца на ротационен принцип.  \r\n„За област Пазарджик ще вземат участие 108 домакинства, разделени в три подизивадки от по 36 домакинства. В областта изследването ще се проведе в градовете Пазарджик, Батак, Велинград, Панагюрище, Пещера, Ракитово и Септември, както и в селата Грашево, Звъничево, Ковачево, Мененкьово, Мало Конаре, Поибрене и Сарая. По време на своето участие домакинствата попълват дневници за получените доходи и направените разходи през текущия месец, както и информация за нерегулярните доходи и направените разходи за предходните два месеца, когато не са участвали пряко в изследването. От всяко домакинство се изисква да отбележи ежедневно постъпилите приходи и направените разходи за цялото домакинство. Всяко домакинство ще бъде посетено от анкетьор, който ще се легитимира със служебна карта и ще подпомага попълването на формулярите. Получените данни ще се използват само за статистически цели – получаване на обобщена информация за доходите, разходите, потреблението и условията на живот на домакинствата в страната. Наблюдението на домакинските бюджети е основен източник за получаване на обобщена информация за доходите, разходите и потреблението на населението в страната, която е необходима за разработване на различни политики и мерки в социалната сфера. Въз основа на информацията от изследването се разработва социалната политика на държавата в области като пенсионното осигуряване и социалното подпомагане, както и мерки за подобряване на жизнения стандарт на населението“, коментира Спасова.  \r\nТя допълни, че подобни изследвания се провеждат във всички страни от Европейския съюз и в редица страни по света и представляват неделима част от дейността на статистическите институции. \r\nВаня НИКОЛОВА", "date": "2019.04.07", "title": "Пазарджик: 108 домакинства от областта са включени в статистическо наблюдение на бюджетите в нови домакинства"}
{"url": "http://www.focus-news.net/news/2019/04/07/2643871/sofiya-vazstanoveno-e-dvizhenieto-pri-km-44-na-avtomagistrala-hemus-v-posoka-varna.html", "text": "Възстановено е движението при км 44 на автомагистрала \"Хемус\", в посока Варна. Това съобщиха от пресцентъра на  Агенция \"Пътна инфраструктура\"  (АПИ).  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.04.07", "title": "София: Възстановено е движението при км 44 на автомагистрала \"Хемус\", в посока Варна"}
{"url": "http://www.focus-news.net/news/2019/04/07/2643891/plovdiv-protestat-v-selo-voyvodinovo-premina-mirno.html", "text": "Десетки недоволни жители на Войводиново се събраха отново на протест тази вечер срещу условната присъда за двамата братя цигани, които пребиха военнослружещия в 68 бригада Специални сили Валентин Димов, предаде репортер на  Радио „Фокус“-Пловдив . Протестът премина мирно. Хората обаче настояват съдът да отмени решението си, тъй като, според тях е несправедливо.  \r\nДвамата братя сключиха споразумение, с което се признават за виновни и по този начин получиха условните присъди и излязоха на свобода. Според жителите на село Войводиново, подобни присъди стават причина престъпленията в държавата да продължават.  \r\nПротестите в селото ще продължат, заканиха се днес хората. \r\nЦветана ТОНЧЕВА", "date": "2019.04.07", "title": "Пловдив: Протестът в село Войводиново премина мирно"}
{"url": "http://www.focus-news.net/news/2019/04/07/2643869/elisaveta-panova-s-lozan-panov-shte-zavedem-delo-v-strasburg-zaradi-globata-za-nedeklarirane-na-imot.html", "text": "Председателят на Върховния касационен съд Лозан Панов ще съди България заради глобата, която му е наложена от Софийския административен съд за недеклариране на имот пред Сметната палата. В предаването \"120 минути\" по  бТВ  съпругата на Панов - Елисавета Панова, беше категорична, че имотът е бил деклариран пред инспектората на Висшия съдебен съвет. \r\nПо отношение на нейния апартамент, купен от фирмата „Артекс”, преди да се омъжи за Панов, Панова заяви, че ниската цена е била заради срива на цените по онова време. По думите ѝ фактът, че собствениците на фирмата архитектите Мирянови са им кумове, не е повлиял. „Мисля, че е крайно време да получим признание от легитемен орган, че живеем в завладяна държава. Ако председателят на най-висшата съдебна инстанция не може да получи правосъдие, какво остава за вас и за мен\", коментира Панова. \r\nПопитана дали съпругът ѝ трябва ли да остане на този пост, тя заяви: \"Смятате, че трябва да спре да се бори? Не, напротив, трябва да си признаем, че живеем в завладяна държава и просто останалите да изберат дали да продължат да живеят в нея, или да се изправят\". \r\nТя обясни, че единственото, което ѝ е останало, е да покаже всички документи по закупуване на имота си. Панова уточни, че ниската цена се дължи на по-голямата първоначална вноска, която е направила. „465 евро на квадрат са, понеже годината на сключване на сделката е 2013 г. Има достатъчно анализи за състоянието на пазара в интернет за този период. В началото на 2013 е началото на пика на имотната криза. В този период никой не инвестираше в строителство. Хората предпочитаха да влагат спестяванията си в депозити. Банковият сектор се ползва с добър имидж. Това е първият компонент, който играе роля върху цената. Вторият компонент, аз закупих не сграда, аз закупих право на строеж, защото сградата е една картинка, което означава, че аз поемам риск. Следващият момент е с първоначалната вноска. Никой не е готов да даде 50% от цената предварително, а 10 до 30% максимум. Това са факторите за цената”, обясни Елисавета Панова. \r\nПанова каза, че личен проблем я свързал с Весела Мирянова. „Аз не се срамувам от познанството си със сем. Мирянови. Построили са едни от най-качествените жилищни сгради през последните 25 г. в София, срамувам се от начина, по който се управлява държавата ни, от тресавището, в което се превърна. Същото това тресавище поглъща и почтените хора вече“, коментира още Елисавета Панова.", "date": "2019.04.07", "title": "Елисавета Панова: С Лозан Панов ще заведем дело в Страсбург заради глобата за недеклариране на имот"}
{"url": "http://www.focus-news.net/news/2019/04/07/2643896/plovdiv-petoto-izdanie-na-festivala-kvartalna-stsena-shte-se-provede-v-park-bunardzhika-v-dva-poredni-uikenda-ot-11-do-21-april.html", "text": "Фестивалът „Квартална сцена“ се завръща в Пловдив с петото си поредно издание, което ще се проведе в два поредни уикенда в парк „Бунарджика“ от 11 до 21 април. Това съобщиха от  Фондация „Пловдив 2019“ . По време на събитията ще се състои специално Мобилно студио – сцена, която ще стане пространство за общуване между малки и големи. Програмата включва ателиета и представления за деца, литературни четения, интерактивни пърформанси, огнено шоу и музика на открито. Визуалният артист и сценограф Венелин Шурелов, носителите на Икар 2018 в категория „Съвременен танц и пърформанс“ Ива Свещарова и Вили Прагер, визуалният артист Петко Дурмана, актьорът и режисьор Ованес Торосян, DJ Ramsey Hercules са само част артистите, които ще гостуват в Пловдив, а входът е свободен.  \r\nФестивалът за изпълнителски изкуства „Квартална сцена” е единственият по рода си пътуващ форум в страната, който има за цел да обхване както малки населени места, в които липсва наситена културна програма, така и райони в големите градове, за които артистичните събития не са регулярни. Настоящото издание е пето поред, а предходните такива бяха реализирани в Самоков, Елин Пелин, Ихтиман и Пловдив. Фестивалът се организира от Фондация „Арт Офис”, Фондация „Асоциация Информбюро”, Сдружение „7 Акт” в партньорство с Регионална народна библиотека „Иван Вазов”, Пловдив и Нов български университет. Проектът е част от програмата на Пловдив – Европейска столица на културата 2019 и се реализира с подкрепата на Програма „Изкуство в движение” финансирана от Фондация „Америка за България”.", "date": "2019.04.07", "title": "Пловдив: Петото издание на фестивала „Квартална сцена“ ще се проведе в парк „Бунарджика“ в два поредни уикенда от 11 до 21 април"}
{"url": "http://www.focus-news.net/news/2019/04/07/2643898/plovdiv-iztsyalo-obnovena-e-ikonnata-zala-na-gradskata-hudozhestvena-galeriya.html", "text": "Цялостно обновяване на Иконната зала на Градска художествена галерия – Пловдив е извършено през последните три месеца. Това съобщиха за  Радио „Фокус“- Пловдив  от галерията. Ценното иконописно богатство на галерийните фондове, допълнено от великолепните образци, предоставени от Пловдивската митрополия, се показват в целия си блясък и културна значимост след извършения нов подбор и план за експониране, които са дело на проф. Иванка Гергова, доктор на изкуствознанието от Института за изследване на изкуството към БАН.  \r\nЦентър на експозицията са най-старите икони в сбирката, които са и с най-високи художествени качества: осем празнични икони от Несебър; иконата Св. Георги на трон от Пловдив (подписана от монах Пахомий, XVI в.), комплектът царски икони от пловдивската църква „Св. св. Константин и Елена“ (XVI в.). Редом с тях от двете страни са изложени икони от XVII в. – царски двери от Горни Воден, икони от Ракитово; както и икони от края на този век и от началото на XVIII век от параклиса „Св. Тодор“ в Горни Воден. \r\nОсвен иконната подредба, изцяло е обновен и интериорът на залата. Променени са цветът на стените, системата на окачване на експонатите. В предверието е разположен богато илюстриран информационен раздел, съдържащ четири основни теми: „Християнският Пловдив“, „Църковно изкуство в Пловдив и Пловдивско“, „Икона“ и „Иконостас“. Автор на оформлението е дизайнерът на галерията Милена Китипова, а реновирането на постоянната експозиция е извършено със средства от приходите на институцията. На предишен етап с финансовата подкрепа на Министреството на културата бяха монтирани ново подходящо осветление и камери за наблюдение.", "date": "2019.04.07", "title": "Пловдив: Изцяло обновена е Иконната зала на Градската художествена галерия"}
{"url": "http://www.focus-news.net/news/2019/04/07/2643899/veselina-spasova-parvo-balgarsko-chitalishte-elenka-i-kiril-avramovi-svishtov-bibliotekata-pri-chitalishteto-raboti-aktivno-s-vsichki-obrazovatelni-institutsii-v-grada.html", "text": "Библиотеката при Първото българско народно читалище в Свищов „Еленка и Кирил Аврамови“ работи активно с всички образователни институции в града. Тя се посещава както от най-малките деца, така и от по-големи ученици и студенти. Това каза за  Радио „Фокус“ – Велико Търново  библиотекарят в читалището Веселина Спасова. Тя коментира, че библиотеката е известна в Свищов и няма нужда от нови методи за привличане на читатели. „Съгласете се, че първото читалище в България и библиотеката към него се ползват с определен интерес. Към нас има доста сериозни изисквания, които ние се стремим да задоволим. Читалището участва в много съвместни мероприятия с всички образователни институции в града. Включва се и във всички национални програми, които Министерство на образованието разкрива“, коментира още Спасова. Тя уточни, че това е основният начин да бъдат спечелени децата. Служителите често посещават и детските градини в града, за да се запознават с малчуганите и „да ги канят на гости“. \r\nЛуиза ТРАНЧЕВА", "date": "2019.04.07", "title": "Веселина Спасова, Първо българско читалище „Еленка и Кирил Аврамови“ – Свищов: Библиотеката при читалището работи активно с всички образователни институции в града"}
{"url": "http://www.focus-news.net/news/2019/04/07/2643902/sport-sreshtata-mezhdu-inter-i-atalanta-zavarshi-pri-rezultat-00.html", "text": "В един от най-интересните мачове от 31 кръг  в италианската Серия \"А\" Интер и Аталанта не успяха да се победят и завършиха без отбелязан гол - 0:0.  \r\nДругите срещи от неделя в Италия приключиха при следните резултати: \r\nФиорентина-Фрозиноне 0:1 \r\nКаляри – СПАЛ 2:1 \r\nУдинезе – Емполи 3:2 \r\nИнтер – Аталанта 0:0 \r\nЛацио-Сасуоло 2: 2 \r\nВ късните часове в неделя беше последната за тази седмица среща от 31 кръг на италианския футболен шампионат  между Наполи-Дженоа, която приключи при равен резултат 1:1", "date": "2019.04.07", "title": "Спорт: Срещата между Интер и Аталанта завърши при резултат 0:0"}
{"url": "http://www.focus-news.net/news/2019/04/07/2643901/tsvetan-tsvetanov-v-s-valnari-evropeyskite-izbori-shte-badat-generalna-repetitsiya-za-mestniya-vot.html", "text": "Европейските избори ще бъдат генерална репетиция за местния вот. Не бива да подценяваме европейските избори, защото един добър резултат на тях ще даде вот на доверие към правителството и неговите политики. Това заяви пред над 400 души в село Вълнари (община Никола Козлево, област Шумен) зам.-председателят на ГЕРБ Цветан Цветанов, съобщиха пресцентъра от  ПП ГЕРБ . \r\n„Ние трябва да осигурим по-добра представителност на ЕНП в ЕП, защото именно ЕНП има нужния капацитет и опит да води Европа напред. Кандидатите на ГЕРБ за евродепутати са хора с международно признание, които познават отлично работата на европейските институции и са силно уважавани от своите колеги в ЕС“, подчерта Цветан Цветанов. Той обясни, че благодарение на усилията на евродепутата от ГЕРБ/ЕНП Андрей Новаков европейският бюджет на България беше увеличен с 4 млрд. лв. “Тези средства ще стигнат до българските общини и хората ще усетят ефекта им върху модернизацията на различните населени места“, каза още Цветанов. \r\nЦветанов обясни, че правителството на Бойко Борисов още в началото на мандата си е определило образованието като свой основен приоритет. „Ключово за развитието на образованието в България е осигуряването на достойни възнаграждения на учителите. Ние сме поели ангажимент до края на управленския мандат през 2021 г. учителските заплати да бъдат увеличени двойно. Предвидените инвестиции за това са в рамките на 1,380 млрд. лв.“, каза още Цветанов.  \r\n„Министерството на образованието разработи механизма за обхващане и задържане в образователната система на деца и ученици. Въз основа на него над 30 000 деца бяха върнати отново в класните стаи и ще получат възможността да имат равен старт в живота със своите връстници“, обясни зам.-председателят на ГЕРБ. Той посочи, че освен увеличение на учителските заплати, правителството увеличи с 10% и възнагражденията на заетите в бюджетния сектор, като за 2020 г. се предвижда нов 10% ръст. „Всичко това е възможно благодарение на отличната работа на приходните агенции и безкомпромисната борба с контрабандата. Така се генерира бюджетен излишък, който правителството може да разпределя в различни дефицитни сектори“, уточни Цветан Цветанов. \r\nЗам.-председателят на ГЕРБ благодари на кмета на Никола Козлево Ешреф Реджеб за неговата активна работа в интерес на гражданите, от която резултатите са видими. Цветанов призова членовете на ГЕРБ да продължат да бъдат сред хората и на място да се запознават с техните проблеми. Той обясни, че отпуснатите от правителството 1,35 млрд. лв. са направили завършването на АМ „Хемус“ необратим процес, като по този начин се цели заличаването на дисбаланса между Южна и Северна България. „С развита пътна инфраструктура и стабилно държавно управление съм сигурен, че инвеститорите ще дойдат“, увери той. \r\nОбластният координатор на ГЕРБ – Любомир Христов отбеляза, че местната структурата се разраства изключително бързо и предстои да приеме нови 140 членове, след което членската маса вече ще наброява 560 души.", "date": "2019.04.07", "title": "Цветан Цветанов в с. Вълнари: Европейските избори ще бъдат генерална репетиция за местния вот"}
{"url": "http://www.focus-news.net/news/2019/04/07/2643894/nedovolstvo-v-s-voyvodinovo-zaradi-uslovnite-prisadi-na-dvamata-mazhe-koito-prebiha-voennosluzhesht-prez-yanuari-obzor.html", "text": "Около 100 жители на с. Войводиново се събраха в знак на недоволство срещу условните присъди на двамата мъже, пребили военнослужещ през януари. Според хората условната присъда е несправедлива. Кметът на община Марица Димитър Иванов уточни, че това не е протест, а просто жителите са се събрали, за да обсъдят случващото се с кмета на село Войводиново Димитър Тосев. От своя страна той им е обяснил всичко по останалите дела.  \r\nНа 4 април Районен съд – Пловдив одобри споразумение, постигнато между Районна прокуратура – Пловдив и обвиняемите Асен П. и Борис П. и упълномощения от тях защитник. Обвиняемите Асен П. и Борис П. (като непълнолетен) са признати за виновни в това, че на 6 януари 2019 г. в село Войводиново, област Пловдив, в съучастие като извършители по хулигански подбуди, са причинили другиму – В. Д., средна телесна повреда. За извършеното от Асен П. престъпление му е наложено наказание лишаване от свобода за срок от три години. На основание чл. 66 ал.1 от НК изпълнението на така определеното наказание е отложено за срок от пет години. На основание чл. 67 ал.3 вр. с чл. 42а ал.2 т.2 е определена през изпитателния срок пробационна мярка „Задължителни периодични срещи с пробационен служител“ за срок от три години. За извършеното от непълнолетния Борис П. престъпление му е наложено наказание лишаване от свобода за срок от една година. На основание чл. 69 ал.1 вр. с чл. 66 ал. 1 от НК изпълнението на така определеното наказание е отложено за срок от три години. На основание чл. 67 ал.3 вр. с чл. 42а ал.2 т.2 от НК е определено през изпитателния срок пробационна мярка „Задължителни периодични срещи с пробационен служител“ за срок от три години. \r\nТака определеният изпитателен срок и за двете осъдени лица, както и наложената пробационна мярка „задължителни периодични срещи с пробационен служител“ са в максимално предвидените предели в НК. Определението е окончателно и не подлежи на обжалване и протест.  Агенция „Фокус“ припомня:  33-годишият Валентин Димов бе нападнат в село Войводиново около 13.30 часа на 6 януари. Конфликтът между него и двамата цигани е възникнал на кръстовище в селото. Впоследствие той е приет в болница с много хематоми по лицето и сътресение на мозъка от ударите по главата, които са му били нанесени. Общинският съвет в Марица гласува отпускане на еднократна парична помощ от 1000 лв. за пострадалия военнослужещ. Междувременно районният съд в Пловдив постанови най-тежката мярка „Задържане под стража“ спрямо братята Асен (на 21 г.) и Борис (на 17 г.). На 9 януари бяха предприети и действия по събаряне на незаконните цигански постройки в селото.  \r\nНа 9 февруари за шести път жителите на село Войводиново излязоха на протест. Той бе организиран спонтанно след появата на около 40 цигани, които твърдяха, че ще нощуват в къщите си.  \r\nЛюба АЛЕКСИЕВА", "date": "2019.04.07", "title": "Недоволство в с. Войводиново заради условните присъди на двамата мъже, които пребиха военнослужещ през януари (ОБЗОР)"}
{"url": "http://www.focus-news.net/news/2019/04/07/2643897/initsiativen-komitet-lozenets-shte-provede-sreshta-s-premiera-boyko-borisov-za-kazusa-zlaten-vek-na-8-april.html", "text": "В понеделник на 8 април 2019 г. в 10.00 ч ще се проведе среща на Инициативен комитет \"Лозенец\" с премиера на България Бойко Борисов относно казуса \"Златен Век\". Това съобщиха от  инициативния комитет .", "date": "2019.04.07", "title": "Инициативен комитет \"Лозенец\" ще проведе среща с премиера Бойко Борисов за казуса \"Златен век\" на 8 април"}
{"url": "http://www.focus-news.net/news/2019/04/07/2643892/afp-sblasatsite-v-libiya-ne-spirat.html", "text": "В неделя сраженията южно от столицата на Либия  Триполи се разгоряха с нова сила, въпреки  призивите на Световната организация да бъдат спрени поне за два часа, за да се изведат от района им цивилните лица и ранените, информират представители на ООН и на хуманитарните организации, предава  AFP . \r\n\"Няма примирие все още, но ние въпреки това се надяваме да получим положителен отговор от сражаващите се страни“, заявява Жан Алам, говорител на мисията на ООН за Либия. \r\nУсама Али, говорител на службите за спешна помощ предупреждава: „Заради непрекъснатите битки нашите екипи не са в състояние да влязат в зоните на сраженията.    Ивелина Ватова", "date": "2019.04.07", "title": "AFP: Сблъсъците в Либия не спират"}
{"url": "http://www.focus-news.net/news/2019/04/07/2643903/the-atlantic-britanskite-zakonodateli-popadnaha-v-kapana-na-limboto-i-na-bryuksel.html", "text": "Политическият хаос в Лондон означава, че британските депутати в Европейския парламент не са наясно дали ще участват в изборите през следващия месец. Сами попаднаха в капана на лимбото (танц, при който участниците се движат под постепенно спускаща се пръчка или въженце – бел. ред.) – и на Брюксел, пише в репортаж от последния си брой американското списание  The Atlantic . \r\nЖан Ламбер събира багажа си от офиса си в Брюксел, тъй като времето й като представител на Обединеното кралство в Европейския парламент изтича.Камари от книги, папки и кашони, разхвърляни из стаята, са истинското свидетелство за близо двете десетилетия, които тя е служила на лондончани като един от тримата им представители на Зелената партия в Брюксел и Страсбург. При напускането на Великобритания от Ес тя, като още 72 нейни британски колеги, скоро ще остане без работа. Но Брекзит все още не се е случил. А и работата, която трябва да се свърши около самото излиза на Острова от европейските структури, все още е твърде много.  \r\nБъдещето на британските евродепутати представлява само една от множеството неизвестни, с които се е заобиколил самият Брекзит. Все още няма никакви знаци за това как, кога или дали изобщо страната ще се раздели с блока, тъй като датите се променят – първоначалната 29 март се отложи за 12 април. Засега. Подобно на всички останали жители на Обединеното кралство и британските евродепутати са оставени да наблюдават отстрани случващото се в Уестминстър. Те дори не са наясно дали предстоящата среща на върха за Брекзит ще е тяхна последна или, след като правителството ще търси удължаване на срока на действие на Член 50, те ще трябва да се включат в битката за евродепутатски места през май.   \r\nПо думите на Ламбер, „според нас ще напускаме.“, но този танц в стил лимбо е „труден“ и „предизвиква много стрес“, Продължаваме да работим, защото Парламентът не е спрял заради хаоса, в който се намира Великобритания“.  \r\nСъществува реална вероятност, три години след референдума за излизане от Ес, страната да се включи в изборите за Европейски парламент през май. Дали в крайна сметка това ще се случи зависи от готовността на британското правителство да поиска нова отсрочка и промяна в датата до края на юни или пък и до по-късно. Така ще се постигне нов консенсус за премиера Тереза Мей и нейната сделка по Брекзит, тя ще може да организира общи избори и дори още един референдум. Във вторник Мей заяви, че ще потърси възможност за нова промяна в срока след 12 април, за може по този начин да даде на парламента в Лондон още време и да постигне консенсус. Тя дори започна серия от междупартийни разговори с лидера на опозиционната Лейбъристка партия Джеръми Корбин, за да се преодолее създалата се пропаст. И макар че премиерът заяви, че ще настоява за „възможно най-къс срок на новата отсрочка“, за да може Великобритания да избегне изборите в ЕС, в крайна сметка решението ще бъде взето от европейските лидери.   \r\nПодобна отсрочка дори все още не е гарантирана, тъй като тепърва предстои останалите 27 държави, членки на ЕС да се договарят и да постигнат споразумение за евентуален нов срок. Едно нещо обаче е сигурно: поради правни и политически причини Брюксел няма да позволи на Обединеното кралство да остане в блока след 12 април, ако няма гаранции, че то ще участва в изборите. Така на британците ще се осигури представителство на европарламентарно равнище, както и да се даде възможност на гражданите на ЕС да участват в тях.  \r\nВъпреки всичко за Ламбер е ясно – тя не иска да участва, но това не означава, че нейната партия не изготвя списък с кандидати, които да я заместят, когато удари часът.  Същото е положението и в другите британски партии, представени в Европарламента, например евроскептиците също се готвят да издигнат свои кандидати в последната минута.  Независимата група, съставена от британски консервативни и лейбъристки парламентаристи, които напуснаха бившите си партии и регистрирах нова официална политическа партия, за да издигнат свои кандидати за Европарламента. Името на новата формация е \"Промени Обединеното кралство – Независима група\" (Change UK—The Independent Group).  Ивелина Ватова", "date": "2019.04.07", "title": "The Atlantic: Британските законодатели попаднаха в капана на лимбото и – на Брюксел"}
{"url": "http://www.focus-news.net/news/2019/04/07/2643900/tass-ot-armiyata-na-haftar-zayaviha-che-nastaplenieto-kam-tripoli-e-po-sedem-napravleniya.html", "text": "Операцията на Либийската национална армия (ЛНА), предвождана от фелдмаршал Халифа Хафтар в района на столицата Триполи върви по план. Настъплението се осъществява от седем посоки. Това е заявил в неделя официалният представител на ЛНА бригаден генерал Ахмед ал-Мисмари на пресконференция, предавана на живо от телевизия  Sky News Arabia , съобщава  ТАСС  в обобщена информация за събитията до вечерта в неделя. \r\n\"Армията се справи с предприетата от противника контраатака и разгърна настъплението си по седем направления. Нашите подразделения навлязоха в район Халя ел-Фурджан [на 10 км южно от центъра на столицата]\", е казал бригадният генерал на медиите. \r\nПо думите му по-рано през деня в района на международното летище на Триполи (не функционира от 2014 г.) ЛНА е отбила нападение на формирования, лоялни на Правителството на националното съгласие (ПНС) и премиера Фаиз Сарадж: \"ВВС нанесоха удари по позиции на въоръжени групировки в покрайнините на летището, за да поддържат сухопътните войски, които се придвижват по тази ос“, информира ген. Ал-Мисмари и пояснява: „За първи път задействахме бойната авиация против врага в околностите на Триполи \". \r\nКакто твърди военният, боевете в столицата „по същество се водят с бойци на Ал Каида“ (забранена в РФ терористична организация). \"Налице е връзка  между Президентския съвет [изпълнява функции на държавен глава и се ръководи от Сарадж] и \"Мюсюлмански братя \" (ислямистка асоциация, забранена в РФ) и екстремистки групировки.  Знаем за срещите, които се организират с „Ал Каида“ и „братята“ в Катар и Турция, за да се обединят те и да се противопоставят на армията \". \r\nПредставителят на въоръжените сили предупреди медиите да внимават и да не предават „фалшива информация“ за операцията на ЛНА. Той обвини Доха, че разгръща пропагандна кампания, чиято цел е да изкриви реалното положение „в изгода на терористите“. \"Призоваваме либийците да са внимателни и да проявяват бдителност по отношение на онова, което предават враждебните медии“, е казал бригаден генерал Ал-Мисмари на пресконференция, транслирана директно от  Sky News Arabia .   \r\nЗа Общонационална конференция за търсене на политически изход от кризата, която е планирана да се проведе от 14 до 16 април в оазиса Гадамес, той е обявил, че армията подкрепя това събитие: \"Тя си остава наша цел, след освобождението на Триполи. Искам да припомня: операцията в столицата е отделна от политическия процес, нейната цел е борбата с тероризма \". \r\nЗа предислокацията на войските на САЩ  \r\nВ коментар на изявлението на Африканското командване на Въоръжените сили на САЩ за временно преместване на американския контингент от страната, либийският висш военен е казал: \"на либийска територия има 300 военнослужещи на САЩ. Бяхме изненадани от американското присъствие в Триполи \", подчертава той и добавя, че посланиците на чуждите държави \"са на едно място в столицата под защита на американците \".  Ивелина Ватова", "date": "2019.04.07", "title": "ТАСС: От армията на Хафтар заявиха, че настъплението към Триполи е по седем направления"}
